{"url": "http://www.focus-news.net/news/2018/06/14/2534143/plovdiv-oi-starinen-plovdiv-vavezhda-elektronna-prodazhba-na-bileti-za-turisticheskite-obekti-i-kulturni-sabitiya.html", "text": "Общински институт (ОИ) „Старинен Пловдив“ въвежда електронна продажба на билети за туристическите обекти и културни събития. Това съобщиха за Радио „Фокус“ – Пловдив от Дирекция „Култура и културно наследство“. Преди броени дни Общинският институт финализира преговорите и подписа договор за продажба на билети с най-голямата електронна платформа в Европа. С подписването на договора, „Старинен Пловдив” започна електронна продажба на билети в два от обектите си – Туристически информационен център до Римския стадион и на билетната каса на Античен театър.\r\nЖителите и гостите на Пловдив вече могат да се снабдят с билети за всички артистични и спортни събития, фестивали, концерти и други в Пловдив, в България и в Европа. Следващият етап в развитието на партньорските взаимоотношения между Общинския институт и електронната платформа е отварянето на нов билетен център пред Общината с модерна визия, като до края на годината предстои да заработят билетни каси в още няколко възлови точки на Пловдив. Целта е жителите и гостите на града да имат още по-улеснен достъп до услугата. До няколко месеца се предвижда и реализирането на още една важна стъпка – предлагането на  нова услуга, благодарение на която Пловдив и културно-историческото наследство на града ще бъдат достъпни, само на клик разстояние, за туристите от целия ЕС. Входни билети за обектите, управлявани от Института, музеи, галерии, както и за всички събития в Културния и спортен календар на Пловдив, ще бъдат възможни за покупка от всяка каса на електронната платформа на територията на цяла Европа. Необходимостта от въвеждането на тази услуга е продиктувана и от последните статистически данни, които показват отчетлив интерес към дестинацията Пловдив. Посещаемостта на обектите на ОИ „Старинен Пловдив” от страна на  чуждестранни туристи е с тенденция към непрекъснато нарастване, като данните категорично сочат ръст от над 40 %, в сравнение със същия период на миналата 2017 година.\r\nЦелта на екипа на Общинския институт е Пловдив да стане първият град в България, който предлага лесно за планиране и организиране, достъпно и приятно посещение на всеки турист от всяка точка в Европа на културно-историческите обекти и на проявите от Културния календар на града. Туристите, планиращи да посетят хилядолетния град могат да закупят онлайн както самолетните си билети, така и билети за посещение на забележителности, за концерти, спортни събития, фестивали и всичко друго, предлагано в мрежата. „Вярваме, че Пловдив е готов да отговори на предизвикателството модерна и гостоприемна Европейска столица на културата през 2019“, заявяват от екипа на ОИ „Старинен Пловдив“.", "date": "2018.06.14", "title": "Пловдив: ОИ „Старинен Пловдив“ въвежда електронна продажба на билети за туристическите обекти и културни събития"}
{"url": "http://www.focus-news.net/news/2018/06/14/2534188/reuters-mohamed-bin-salman-e-zayavil-pred-vladimir-putin-che-sauditska-arabiya-zhelae-da-prodalzhi-satrudnichestvoto-si-s-rusiya.html", "text": "Престолонаследникът на Саудитска Арабия Мохамед бин Салман е заявил на президента на Русия Владимир Путин, че страната му желае да продължи сътрудничеството си с Русия на глобалните петролни пазари, допълвайки че това сътрудничество е ползотворно за целия свят, предава Reuters.\r\nПутин е отговорил на принца, по време на срещата им в Москва свързана с откриването на Световното първенство по футбол в Русия, че се радва да го види там.\r\nСветовното първенство по футбол беше открито в четвъртък с мач между националните отбори на Русия и Саудитска Арабия, който беше спечелен от домакините с 5:0. Йонислав Дочев", "date": "2018.06.14", "title": "Reuters: Мохамед бин Салман е заявил пред Владимир Путин, че Саудитска Арабия желае да продължи сътрудничеството си с Русия"}
{"url": "http://www.focus-news.net/news/2018/06/14/2534146/ministar-valentin-radev-se-sreshtna-s-predsedatelya-na-komisiyata-po-otbrana-obshtestven-red-i-natsionalna-sigurnost-v-parlamenta-na-rumaniya.html", "text": "Министър Валентин Радев проведе среща с председателя на Комисията по отбрана, обществен ред и национална сигурност в парламента на Румъния Дорел-Георге Къпрар, съобщиха от пресцентъра на МВР. Двамата дадоха висока оценка на двустранното сътрудничество, в това число в областта на вътрешните работи. Министър Радев подчерта отличното взаимодействие на двете министерства на вътрешните работи и благодари на Румъния за подкрепата, която оказва в защитата на външните граници на ЕС. \r\nРумъния е сред най-активно участващите държави в операциите на Фронтекс на българска територия, каза министърът. Много резултатна е и работата на съвместните патрули по българското Черноморие. Министър Радев запозна домакина с приоритетите и постигнатите от Българското председателство на Съвета на ЕС, изрази очакване за приемственост и пожела успех на предстоящото през първата половина на 2019 румънско председателство. \r\nИ двете страни имаме силен интерес да работим заедно. Така можем да бъдем много по-успешни, заяви Дорел-Георге Къпрар. С двустранните си отношения можем да бъдем пример за останалите държави в региона. Двамата потвърдиха готовността на двете страни за членство в Шенген и изразиха очакване в най-скоро време да бъде взето политическото решение за това.", "date": "2018.06.14", "title": "Министър Валентин Радев се срещна с председателя на Комисията по отбрана, обществен ред и национална сигурност в парламента на Румъния"}
{"url": "http://www.focus-news.net/news/2018/06/14/2534140/predstoyashti-mezhdunarodni-sabitiya-za-15-yuni-agentsiya-fokus.html", "text": "Президентът на Франция Еманюел Макрон ще проведе среща с новия министър-председател на Италия Джузепе Конте.\r\n*** В гръцката столица ще се проведат протести срещу договора за името на Македония.\r\n*** Германският канцлер Ангела Меркел и генералният секретар на НАТО Йенс Столтенберг ще проведат съвместна пресконференция.\r\n*** Парламентът на Португалия ще гласува за легализацията на медицинския канабис.\r\n*** Ще се проведе среща между министрите на околната среда на страните от Г-20.\r\n***", "date": "2018.06.14", "title": "Предстоящи международни събития за 15 юни  (Агенция \"Фокус\")"}
{"url": "http://www.focus-news.net/news/2018/06/14/2534145/ria-novosti-harvatiya-vse-oshte-ne-e-predstavila-na-nato-plan-za-povishavane-na-razhodite-za-otbrana.html", "text": "Президентът на Хърватия Колинда Грабар-Китарович заяви, че страната и все още не е представила националния си план за увеличаване на разходите за отбрана до 2% от БВП, а неговите параметри се обсъждат, предава   РИА Новости.\r\n„Истина е. Хърватия засега все още не е представила формално своя национален план за постигане на 2% от БВП за отбрана“, заяви президентът. Според нея „министерството е подготвило няколко бюджетни оценки, те се обсъждат, но все още няма решения“.\r\nСпоред утвърдените от Алианса планове, всички страни от НАТО трябва да увеличат разходите си за военни цели до 2% от БВП. Повечето съюзници планират да направят това до 2024 г. Виктор Турмаков", "date": "2018.06.14", "title": "РИА Новости: Хърватия все още не е представила на НАТО план за повишаване на разходите за отбрана"}
{"url": "http://www.focus-news.net/news/2018/06/14/2534144/sofiya-verizhna-katastrofa-e-stanala-na-bul-akad-ivan-ev-geshov.html", "text": "Верижна катастрофа е станала на бул. „Акад. Иван Ев. Гешов“ след тунела в посока бул. „България“. Това съобщиха за Агенция „Фокус“ от пресцентъра на МВР. Инцидентът е станал преди минути.", "date": "2018.06.14", "title": "София: Верижна катастрофа е станала на бул. „Акад. Иван Ев. Гешов“"}
{"url": "http://www.focus-news.net/news/2018/06/14/2534149/stara-zagora-devet-hudozhnitsi-pokazaha-svoya-pogled-kam-grada-v-kartini.html", "text": "С майсторска изложба, на девет талантливи художници, завърши 23-тото издание на традиционния пленер по живопис „Дружба“, който се организира от представителството на Съюза на българските художници в града, с изключителната подкрепа на Община Стара Загора. В зала „Байер“ бяха подредени платната на пленеристите, които имаха задачата да изрисуват за седмица значимостта на 8-хилядната история на града със седем имена – Стара Загора. Техните творби ще обогатят фонда на Градската художествена галерия. Това съобщиха от пресцентъра на Общината.\r\n„Поздравления не само за участниците в тазгодишния пленер „Дружба“, но и за всички, които тази вечер са тук и имат възможност да се насладят на изкуството“, каза при закриването на форума ресорният зам.-кмет Иванка Сотирова. „Община Стара Загора активно подкрепя провеждането на това събитие и държи на високото и стойностно ниво, което поддържат творците в него“, подчерта тя. \r\n„Смисълът на един пленер е ясен – освен да се нарисуват няколко картини, ценни за всички са още приятелството и общуването, защото те свързват художника с обществото. Успяхме да поканим едни от най-добрите художници в страната. Те са значими имена, а биографиите им са препълнени с успехи от национални изложби, биеналета и други. Благодаря на всеки един от тях“, каза доц. Злати Златев, председател на представителството на СБХ – Стара Загора. \r\nЗам.-кметът Иванка Сотирова връчи емблематичния за пленера плакет, дело на Христо Златев,  на всеки един от участниците. Тя сърдечно поздрави творците проф. Лаура Димитрова, проф. Стефан Алтъков, Валентина Лапчева, Георги Динев,  Минчо Панайотов, Милко Божков, Румен Петков и двамата старозагорци – Росица Попчева и Петър Петров. \r\nДвама от авторите подариха на Художествената галерия в Стара Загора и свое общо произведение.", "date": "2018.06.14", "title": "Стара Загора: Девет художници показаха своя поглед към града в картини"}
{"url": "http://www.focus-news.net/news/2018/06/14/2534148/afp-prez-mesets-may-frenskata-politsiya-e-predotvratila-teroristichno-napadenie-sreshtu-seks-klub.html", "text": "Френската полиция е предотвратила миналия месец нападение срещу клуб, предлагащ сексуални услуги в района Лойре, северно от Париж, арестувайки „радикален новоприел исляма“ мъж, предава AFP, позовавайки се на източник, близък до разследването.\r\n„В дома му е открито импровизирано взривно устройство. Мъжът е признал, че е искал да атакува с него клуба“, съобщава източникът.  Виктор Турмаков", "date": "2018.06.14", "title": "AFP: През месец май френската полиция е предотвратила терористично нападение срещу секс-клуб"}
{"url": "http://www.focus-news.net/news/2018/06/14/2534153/shumen-izlozhba-ot-luvara-do-preslav-izkustvoto-na-vizantiya-shte-bade-otkrita-na-20-yuni-vav-veliki-preslav.html", "text": "Изложба „От Лувъра до Преслав. Изкуството на Византия“ ще бъде открита на 20 юни във Велики Преслав. Събитието ще се състои от 18.00 часа в Археологическия музей, съобщи за Радио „Фокус“- Шумен Пламен Славов, директор на Археологически музей - Велики Преслав. Ще бъдат показани находки, открити на територията на Югоизточна Европа. „Това са находки от бившите земи на Византийската империя, те обхващат периода, в който Преслав е бил столица, до 13 век включително“, заяви Славов. Той посочи, че сред интересните експонати са два златни медальона с клетъчен емайл, половинка от кръст - енколпион, открит в Кюстендилско,  на гърба на който има кирилски надпис, икона от кост, плочки от бяла глина, сребърни гривни и др. Славов каза още, че в близките дни за парижкия музей „Лувър“ ще отпътува и Преславското златно съкровище. Гостуването му във френската столица е част от културната програма за Българското председателство на Съвета на ЕС. Официалното откриване на изложбата ще бъде на 30 юни, а съкровището ще остане в Лувъра до ноември.\r\nИвелина ИВАНОВА", "date": "2018.06.14", "title": "Шумен: Изложба „От Лувъра до Преслав. Изкуството на Византия“ ще бъде открита на 20 юни във Велики Преслав"}
{"url": "http://www.focus-news.net/news/2018/06/14/2534150/sofiya-mayka-bashta-i-dete-sa-postradali-vav-verizhnata-katastrofa-na-bul-akad-ivan-ev-geshov.html", "text": "Майка, баща и дете са пострадали във верижната катастрофа на бул. „Акад. Иван Ев. Гешов“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. В 19.35 часа е получен сигнал за верижна катастрофа. Веднага е тръгнала първата линейка, в 19.37 часа – втората и няколко минути по-късно е тръгнала и трета линейка. Пътнотранспортното призшествие се е случило в тунела на бул. „Иван Ев. Гешов“ под бул. „Цар Борис III“. „По първоначална информация семейство – баща, майка и дете, ги транспортираме към „Пирогов“. Майката е в по-тежко състояние“, коментира Сунгарска. Все още няма информация за това дали има други пострадали и колко автомобила са участвали в катастрофата.", "date": "2018.06.14", "title": "София: Майка, баща и дете са пострадали във верижната катастрофа на бул. „Акад. Иван Ев. Гешов“"}
{"url": "http://www.focus-news.net/news/2018/06/14/2534154/mvr-9-avtomobila-sa-uchastvali-vav-verizhnata-katastrofa-na-stolichniya-bul-akad-ivan-geshov-dvizhenieto-v-uchastaka-e-zatrudneno.html", "text": "9 автомобила са участвали във верижната катастрофа на столичния бул. \"Акад Иван Гешов\", движението в участъка е затруднено. Това съобщиха от пресцентъра на МВР. Верижна катастрофа с участието на 9 автомобила е причина за затрудняване на движението по бул. „Акад. Иван Гешов“ в района след кръстовището с ул. „Св.Георги Софийски“. \r\nПри пътния инцидент, станал минути преди 20.00 часа, са пострадали трима души. По първоначални данни състоянието им не е сериозно. Те са откарани в болница за прегледи. На мястото на произшествието са екипи на Пътна полиция – СДВР и Шесто РУ.", "date": "2018.06.14", "title": "МВР: 9 автомобила са участвали във верижната катастрофа на столичния бул. \"Акад Иван Гешов\", движението в участъка е затруднено"}
{"url": "http://www.focus-news.net/news/2018/06/14/2533726/plovdiv-v-grada-shte-se-provede-publichen-debat-s-evrokomisarya-po-zdraveopazvane-vityanis-andryukaytis.html", "text": "От 11.00 часа днес в Аудитория 3 на Медицинския университет в Пловдив ще се проведе публичен дебат с Витянис Андрюкайтис, комисар по здравеопазване и безопасност на храните. Това съобщиха от пресцентъра на Представителството на ЕК в България. В дискусията ще участва и председателят на Парламентарната комисия по здравеопазване Даниела Дариткова. Темата на гражданския диалог е \"Здравеопазването в Европейския съюз\". \r\nПо-рано същия ден комисар Андрюкайтис ще открие конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“ в Аграрния университет в Пловдив.", "date": "2018.06.14", "title": "Пловдив: В града ще се проведе публичен дебат с еврокомисаря по здравеопазване Витянис Андрюкайтис"}
{"url": "http://www.focus-news.net/news/2018/06/14/2533725/bistrishkite-babi-shte-uchastvat-v-otbelyazvaneto-na-10-godishninata-ot-vavezhdaneto-na-natsionalnata-sistema-zhivi-choveshki-sakrovishta-balgariya.html", "text": "От 10.30 часа днес в галерия „Средец” на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища – България“, съобщиха от пресцентъра на Министерство на културата. По време на церемонията заместник-министърът на културата Румен Димитров ще отличи музеите и читалищата с вписан елемент в Националната представителна листа на нематериалното културно наследство с грамота на Министерството на културата за принос в опазването и популяризирането на нематериалното културно наследство и Европейската година на културното наследство.\r\nВ събитието ще участват „Бистришките баби“, признати за шедьовър  на устното и нематериалното културно наследство през 2005 г. и включени в Представителния списък на нематериалното културно наследство на човечеството, както и Група за автентично пеене, представяща двугласно пеене от гр. Неделино, вписано в Националната представителна листа на нематериалното културно наследство през 2008 г.\r\nНа церемонията са поканени институциите с вписан елемент в Националната представителна листа на нематериалното културно наследство, областните управители, членовете на Националния съвет по нематериално културно наследство, представители на Института за етнология и фолклористика с Етнографски музей към Българска академия на науките, Съюза на народните читалища, представители на Националната комисия за ЮНЕСКО, на  Регионалния център за опазване на нематериалното културно наследство в страните от Югоизточна Европа под егидата на ЮНЕСКО и др.\r\nНационалната система „Живи човешки съкровища – България“ цели съхраняване на знанията и уменията за културно изразяване, които имат важно културно, историческо и художествено значение за България и тяхното предаване на следващите поколения. Право да номинират имат народните читалища – като най-стари културни институции, представени и днес в почти всяко селище на страната, както и регионалните музеи. \r\nНационалната система „Живи човешки съкровища – България” беше въведена през 2008 г. и нейното попълване през изминалите пет издания беше осъществено с активното участие на местните общности, подкрепени от музеите и читалищата в страната. В резултат на попълването на системата беше изградена и Националната представителна листа на нематериалното културно наследство. \r\nСъбитието е част от Европейската година на културното наследство и от Културната програма на Българското председателство на Съвета на ЕС.", "date": "2018.06.14", "title": "„Бистришките баби” ще участват в отбелязването на 10-годишнината от въвеждането на Националната система „Живи човешки съкровища - България“"}
{"url": "http://www.focus-news.net/news/2018/06/14/2533678/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа на площад „Св. Александър Невски“ в столицата ще се състои церемонията по официално посрещане на македонския президент Георге Иванов, който пристига у нас по покана на държавния глава,  ще положи венец пред паметника на Незнайния войн. Георге Иванов ще положи венец пред паметника на Незнайния войн. От 11.25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. От 12.35 часа Румен Радев и Георге Иванов ще дадат съвместна пресконференция.\r\n***\r\nОт 09.00 часа ще започне редовното парламентарно заседание на Народното събрание.\r\n***\r\nОт 09.00 часа министърът на труда и социалната политика Бисер Петков ще участва в откриването на Европейската конференция „Социалната икономика като ефективен модел за социално включване, социално предприемачество, социални услуги, заетост“. Събитието ще се проведе в хотел „Интернационал“ в к.к. Златни пясъци.\r\nПо-късно през деня, около 15 часа, министър Петков ще посети палатковия лагер на родителите на деца с увреждания до община Варна, след което ще даде брифинг за медиите. \r\n***\r\nОт 10.00 часа министърът на туризма Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество, която ще се проведе в Археологическия музей. От 12.30 часа е предвиден брифинг.\r\n***\r\nОт 11.00 часа министърът на икономиката Емил Караниколов и зам.-директора на Европейския инвестиционен фонд Роджър Хавенит ще подпишат финансово споразумение за реализиране на нов инвестиционен фонд за рисков капитал BrightCap Ventures в рамките на Инициативата JEREMIE. Събитието ще се състои в сградата на Министерство на икономиката на ул. „Славянска“ №8.\r\n***\r\nОт 09.00 часа в Бест Уестърн Хотел „Експо“ ще се проведе конференция „Как да печелим от отпадъци“.\r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.\r\n***\r\nОт 09.30 часа в зала „Сердика“ на хотел „Балкан“ ще се проведе 58-та Национална конференция по трансфузионна хематология.  От 10.00 часа на специална церемония, съвместно с БЧК, ще бъдат отличени и 10 заслужили кръводарители от цялата страна, както и организациите с най-голям принос в популяризирането на доброволното и безвъзмездно кръводаряване сред служителите си.\r\n***\r\nОт 09.00 часа  във Форум „Джон Атанасов“ в „София Тех Парк“ ще бъде открита Международната конференция „Иновативна седмица на предприемачеството – Финансови инструменти за насърчаване на научните изследвания и иновациите“.  В 17.30 часа пресконференция ще дадат Карлуш Моедаш, еврокомисар за изследвания, наука и иновации и министърът на образованието и науката Красимир Вълчев.\r\n***\r\nОт 09.30 часа в 2 състав на Софийски градски съд ще се гледа делото срещу Д. М., М. М. и И. Т. за побоя с ксенофобски подбуди над М. на 9 ноември 2013 г. \r\n***\r\nОт 09.30 часа в IV състав на Специализирания наказателен съд ще се гледа делото срещу Юлиян Т., Христо С., Невена М. и Георги А., обвинени в образуване и ръководене на организирана престъпна група. \r\n***\r\nОт 09.30 часа в Националния дворец на културата европейският комисар по цифровата икономика и цифровото общество Мария Габриел ще открие Конференция по семантична оперативна съвместимост SEMIC 2018.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в XIII състав на Специализирания наказателен съд ще се гледа делото срещу Радослав К., Генчо П., Венцислав П. и др., обвинени в организирана престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа в X състав на Специализирания наказателен съд ще се гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 10.30 часа в галерия „Средец” на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища – България“.\r\n***\r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров за началото на най-големите редовни археологически разкопки в България за 2018 г.: на Перперикон в Източните Родопи и Мисионис край Търговище.\r\n***\r\nОт 11.00 часа І-13 състав на Софийски градски съд ще се гледа гражданско дело Държавата срещу Евротрансбилд и областния управител за царските конюшни. \r\n***\r\nОт 11.00 часа в къщата-музей на Димитър Благоев, на улица „Лайош Кошут“ №34,  социалисти от столичните районите „Красно село“ и „Триадица“ ще почетат паметта му в деня на 162-рата годишнина от рождението му. В честването ще вземат участие и лидерът на БСП – София Калоян Паргов, народни представители и общински съветници.\r\n***\r\nОт 11.00 часа  по повод откриването на 21-то Световно първенство по футбол FIFA-2018 в Москва,  Посолството на Руската Федерация в Република България и Българската Асоциация Мини Футбол „Мини Световно първенство“ организират детски футболен турнир в (Bauhaus Arena, София, ул. Неделчо Бончев). От 16.30 часа в Руския културно-информационен център ще се състои церемонията на откриването на Световното първенство по футбол FIFA-2018.\r\n***\r\nОт 13.00 часа V състав на Специализирания наказателен съд ще се гледа делото срещу Мирослав В., Живко И., Юлиан Д., Емил Б. и Емил Б., обвинени в организиране и ръководене на организирана престъпна група. \r\n***\r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З., Валентин Г. и др., обвинени в организиране и ръководене на престъпна група. \r\n***\r\nОт 13.30 часа в VIII състав на Специализирания наказателен съд ще се гледа делото срещу Ваньо В., Живко Б. и Илия И., обвинени в образуване и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Тихомир М., обвинен в организиране и ръководене на организирана престъпна група. \r\n***\r\nОт 13.30 часа в 8 състав на Софийски градски съд ще се гледа делото срещу Д. Д., обвинена, че е държала сумата от 3 083 800 евро, за която се предполага, че е придобита от престъпление (пране на пари). \r\n***\r\nОт 14.00 часа до 15.30 часа ще се проведат предупредителни протестни действия в цялата страна срещу Проектозакона за Българската автомобилна камара. Очаква се над 2000 автобуса за вътрешноградски, междуселищни и републикански пътнически превози да преустановят работа за час и половина. Ако Проектозаконът за БАК не бъде оттеглен от вносителите, на 25 юни т.г. ще стартират безсрочни протестни действия на превозвачите.\r\n***\r\nОт 14.00 до 16.00 часа в галерия ONE Monev ще се проведе среща-разговор с космонавта Александър Александров и показване на неговия скафандър по случай 30 години от полета му. \r\n***\r\nОт 14.00 часа в XVI състав на Специализирания наказателен съд ще се гледа делото срещу Донка Г., Росица Я., Албена А., Веселин С. и др., обвинени в организиране и ръководене на организирана престъпна група. \r\n***\r\nОт 15.00 часа в VII състав на Специализирания наказателен съд ще заседава по делото срещу Бойко Б., Емил Б., Емил Д. и др. за произнасяне за връщане на веществени доказателства. \r\n***\r\nОт 15.00 часа в VI състав на Специализирания наказателен съд ще се гледа делото срещу Антон С., Бисер Ш., Благой Г. и др., обвинени организиране и ръководене на организирана престъпна група. \r\n***\r\nОт 16.00 часа до 20.00 часа в камерното пространство на галерия „Арте“ ще се състои вернисаж по повод 85 години от рождението на Светлин Русев. \r\n***\r\nОт 17.00 часа в стадион „Юнак“ ще бъде открита модерна фензона  за мачовете от Световното първенство по футбол.\r\n***\r\nОт 17.30 часа в Ротондата „Свети Георги“ в двора на Президентството учениците от Класическата гимназия (НГДЕК „Константин Кирил Философ“) организират Осмото издание на Античния празник на училището. Тази година НГДЕК навърши 40 години.\r\n***\r\nОт 17.30 часа до 19.30 часа в литературен клуб „Перото“ ще се състоят презентации на детски образователни книги. \r\n***\r\nОт 18.00 часа в зала „Надежда“ на Столична библиотека ще се проведе вечер, посветена на 60-годишнината от смъртта на писателя Змей Горянин (1905-1958). \r\n***\r\nОт 18.30 часа в зала 2 ще се състои традиционният годишен концерт на ЧОУ „Св. София“. \r\n***\r\nОт 18.30 часа в Гьоте-институт България (ул. „Будапеща“ 1) ще се проведе аудиовизуален/мултимедиен спектакъл-маратон от поредицата „Пиано плюс”\r\nс Михаил Големинов (пиано, електроника), Анжела Тошева (пиано) и Биляна Вучкова (цигулка) – „Магистрали на мълчанието“. \r\n***\r\nОт 18.30 часа издателство „Панорама“ ще бъде гост на „Издателски вечери“ на Столичната библиотека.\r\n***\r\nОт 19.00 часа в зала 11 на НДК (кино „Люмиер Лидл”) ще се състои спектакълът на Балетна и танцова школа „Бисер“ при Народно читалище „Г.С. Раковски - 1927”. \r\n***\r\nОт 20.00 часа в зала 1 ще се проведе концерт на Национална природо-математическа гимназия. \r\n***\r\nОт 09.30 часа в зала „АРА“ на хотел „Фламинго Гранд“ ще се проведе конференция „Ролята и значението на Черноморския регион и връзката му с Дунавската стратегия“. \r\n***\r\nОт 10.00 часа в Конферентната зала на Областна администрация Благоевград ще се проведе пресконференция по повод провеждането на Колоездачно състезание „По пътя на римляните“.\r\n***\r\nОт 10.00 часа в зала „Петя Дубарова“ на Културен център „Морско казино“ започва четвъртият международен фестивал за изпълнители на класическа музика.\r\n***\r\nОт Морска гара – Бургас ще започне благотворителен плувен маратон до остров Света Анастасия“. От 19.00 часа, след плувния маратон,  на  Магазия 1 на Морска гара Бургас по традиция ще се проведе благотворителен концерт на самодейни състави от града и региона.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 19.00 часа на площад „Македония“ Камерната опера ще изнесе концерт на открито.\r\n***\r\nОт 10.00 часа в УМБАЛ- Бургас ще се проведе акция по повод Международния ден на доброволния и безвъзмезден кръводарител.\r\n***\r\nОт 17.00 часа общинският съветник от ГЕРБ Тодор Колев организира приемен ден за граждани в офиса на партията на ул. „Конт Андрованти” 5. \r\n***\r\nОт 18.00 часа в Залата на Дружество на художниците ще бъде представена обща изложба на ученици от Национално училище за музикално и сценично изкуство.\r\n***\r\nОт 09.00 часа в хотел „Палас“ в курорта Св. Св. Константин и Елена в рамките на Българското председателство на Съвета на Европейския Съюз Националният институт на правосъдието ще бъде домакин на 21-то Общо събрание на Европейската мрежа за съдебно обучение (ЕМСО). \r\n***\r\nОт 11.00 часа на летище „Варна“ в зала „Заминаване“ ще се състои пресконференция, на която Авиокомпания SunExpress ще обяви новини относно развитието си в България, туризма в международен план, нови полетни маршрути и специални нови партньорства във Варна, което ще доведе до положително икономическо въздействие върху региона. \r\n*** \r\nОт 09.00 часа в център „Конфуций“ на ВТУ „Св. св. Кирил и Методий ще се проведе откриване на Международната научна конференция „Спасяването на българските евреи – събития и личности“.  \r\n*** \r\nОт 10.00 часа в зала „Янтра“ на Гранд Хотел Янтра ще се проведе информационен ден по процедура за подбор на проекти „Граждански контрол върху реформата в съдебната система“ по Оперативна програма „Добро управление” (ОПДУ) 2014-2020. Събитието се организира от Управляващия орган на ОПДУ със съдействието на Областен информационен център – Велико Търново. \r\n*** \r\nОт 10.00 часа пред сградата на Община Велико Търново ще се проведе откриване на информационен щанд, част от кампанията „Благодаря от любов към живота“, организирана от AVON в подкрепа на борбата срещу онкологични заболявания на жените. \r\n*** \r\nОт 16.00 часа в Парка на Миниатюрите „Търноврад - духът на хилядолетна България\" ще бъде открита изложба от Фотоконкурс \"Мини България в кадър\" и ще бъдат наградени победителите в конкурса. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Нелюбов“. \r\n***\r\nОт 14.00 часа Административният съд във Враца ще заседава по делото, образувано по жалба на председателя на ПП БСП против решение на ОИК – Бяла Слатина, с което бе обявен за избран на втори тур кмет на Кметство Галиче от произведените частични избори\r\n*** \r\nОт 18.30 часа в НЧ  „Напредък-1869“ ще се проведе Годишен концерт на балет „Калина“. \r\n***\r\nОт 18.00 часа в Музеят на фотографията и съвременните визуални изкуства ще бъдат представени повече от 30 фотографии от селекцията „Корени“ на Лоте Михайлова.  \r\n***\r\nОт 09.00 часа в ПМГ – Кюстендил ще започнат срещи, посветени на дигитализацията в образованието. Проектът е по Програма Еразъм+, а идеята е да обсъдят добри практики с учениците от града и с техните учители.\r\n***\r\nОт 11.00 часа в залата на читалище „Братство” ще се проведе семинар, организиран от Областен информационен център – Кюстендил, свързан с възможностите за кандидатстване с проекти в горския сектор. \r\n***\r\nОт 10.30 часа в Регионалния пресклуб на БТА ще се проведе пресконференция на фондация „Ви Арт“, по време на която ще бъде представен проектът „Избери спорта“.\r\n***\r\nОт 11.00 часа пред Двореца на културата ще се състои концерт на Духовия оркестър. \r\n***\r\nОт 18.00 часа в малкия салон на Двореца на културата ще бъде представена стихосбирката „Копнежи за нежност“ от Пламена Владимирова. \r\n***\r\nОт 09.00 часа в Аграрен университет – Пловдив ще се проведе конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“. \r\n***\r\nОт 10.30 часа ще се състои церемонията по официална първа копка на обект “Изграждане на Център за временно настаняване на лица и семейства“.\r\n***\r\nОт 11.00 часа в Аудитория 3 на Медицинския университет в Пловдив ще се проведе дебат за здравеопазването в ЕС с комисаря Витянис Андрюкайтис. \r\n***\r\nОт 11.00 часа в зала 10 на Окръжния съд ще се проведе заседание по делото срещу преподавателите от Университета по хранителни технологии, обвинени във взимане на подкуп от студенти. \r\n***\r\nОт 16.00 часа до 18.00 часа в офиса на ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемна за граждани. От 17.00 до 18.30 часа в офиса на  ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани, а от 17.30 часа до 19.00 часа в офиса на  ГЕРБ в район „Източен” на ул. ”Коста Паница“ №5 приемна ще проведе и Емил Русинов. \r\n***\r\nОт 17.00 часа в лятно кино „Орфей“ ще се състои среща-разговор с актьора Захари Бахаров – носител на наградите ИКАР 2018 и АСКЕЕР 2018 за водеща мъжка роля в спектакъла „Чамкория“. В нея ще участва заместник -кмета по култура и туризъм  – инж. Александър Държиков и представители на екипа, който организира Панорама на комедиите „Завеса под звездите“ в лятно кино „Орфей“.\r\n***\r\nОт 20.00 часа във Vintage House писателката Елизабет Костова ще представи последния си роман „Земя на сенки“, издаден на български. \r\n***\r\nОт 12.45 часа ще се проведе националното състезание за „Най-добър секач“.\r\n***\r\nОт 10.00 часа в РБ „Захарий Княжески“ ще се проведе научно-практическа конференция „Междукултурни, научни и образователни диалози България – Русия“.\r\n***\r\nОт 13.00 часа до 20.00 часа в парк-хотел „Стара Загора“ на зала „Тервел“ ще се проведе бизнес форум, организиран от Българо-търговската камара в сътрудничество с Търговско-промишлената в Стара Загора. \r\n***\r\nОт 17.00 часа в зала 2 на общинска администрация Стара Загора  ще се проведе информационна кампания за \"Енергийна ефективност на многофамилни жилищни сгради“ по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г.\r\n***\r\nОт 18.00 часа в Художествената галерия ще бъде открита Юбилейна изложба „Марио Жеков 1898-1955“ по повод 120 години от рождението на художника. \r\n***\r\nОт 18.00 часа в Градската художествена галерия ще бъде открита експозиция от 120 картини на Марио Жеков. \r\n***\r\nОт 19.00 часа в зала „Байер“ ще бъде открита изложба на участниците в XXIII-то издание на пленер по живопис „Дружба 2018“.\r\n***\r\nОт 19.00 часа в Кукления театър ще се проведе показ на Десетата международната творческа лаборатория – ателие „Оруел“ по „Животинска ферма“ на Джордж Оруел, участват студенти от PACE SHOOL OF PERFORMING ARTS, NEW YORK, USA.\r\n***\r\nОт 19.00 часа в камерната зала на Драматичния театър ще се състои постановката „Айфеловата кула“ от Александър Урумов. \r\n***\r\nОт 19.00 часа в Оперния театър ще се състои премиерата на „Машина на времето“ – мюзикъл за деца. \r\n***\r\nОт 19.00 часа в Къща музей „Гео Милев“ ще се проведе поетичен пърформанс с театрално студио „Фантазио“. \r\n***\r\nОт 19.30 часа в Държавен куклен театър ще бъде открит показ на работата на Десета международна творческа лаборатория – ателие „Оруел“, част първа „Фермата на животните“. \r\n***\r\nОт 10.00 часа в сградата на Община Ценово ще се проведе редовно заседание на Съвместната българо-румънска земеделска работна група.\r\n***\r\nОт 14.00 часа в зала 203 на общината ще се проведе съвместно заседание на Здравна комисия и работна група за инвитро правилник. \r\n***\r\nОт 17.30 часа в Регионална библиотека „Стилиян Чилингиров ще бъде представена книгата „Богомилите : Есеите на България” от Варта Корисян-Меонлина.", "date": "2018.06.14", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2018/06/14/2533679/pregled-na-osnovnite-temi-v-svetovniya-pechat-agentsiya-fokus.html", "text": "Първата съпруга на американския президент Доналд Тръмп – Ивана, заяви, че единствената му слабост е да хапва „Макдоналдс“, пише американското електронно издание Washington Examiner.\r\n„Той изглежда много, много добре и е в отлично здраве – единствената му слабост е Биг Мак-а, какво да ви кажа?“ – заяви Ивана Тръмп пред New York Post.\r\nБившата жена на държавния глава и майка на трите му най-големи деца сподели, че се е опитала да дисциплинира Доналд по отношение на навиците му на хранене, но той винаги е ял това, което иска“\r\n„Може да му кажа 100 пъти, но той винаги прави, каквото поиска“, обясни Ивана.\r\nВестникът обяснява, че любовта на Тръмп към Макдоналдс е добре документирана. Бившият лекар на Белия Дом - адмиралът от запаса Рони Джаксън, сподели с журналистите, че през януари 108-килограмовият президент е трябвало да прави повече упражнения и да промени диетата си. Бившият мениджър на кампанията на държавния глава Кори Левандовски пък разкри, че Тръмп ядял сандвичите на „Макдоналдс“ без хлебчето.\r\n*** Нидерландската националистическа „Партия на свободата“ на популярния политик Герт Вилдерс организира конкурс за анимации, осмиващи пророка Мохамед, обявиха от холандската партия във вторник, пише електронното издание на турския консервативен ежедневник Yeni Safak.\r\nКакто пише в материала на изданието, фракцията е съобщила, че планът за провеждане на конкурса в офисите на партията в холандския парламент е одобрена от нидерландската антитерористична служба NCTV.\r\n„Йени Шафак“ припомня, че в миналото анимациите, осмиващи пророка Мохамед, предизвикаха силни реакции сред мюсюлманския свят.\r\nПобедителят в конкурса, продължава вестникът, ще бъде награден с пет хиляди евро, а завършилият на второ място – две хиляди евро, осигурени от неназована благотворителна фондация.\r\nИзданието обяснява, че „Партията на свободата“ е водещата опозиционна сила в парламента, след като завърши на второ място на парламентарните избори през март. В миналото фракцията предложи свещената книга на мюсюлманите – Корана, да бъде забранена.\r\n*** Световната футболна организация ФИФА обяви в сряда, че ще предприеме дисциплинарни мерки срещу Джибрил Раджуб, президентът на Палестинската футболна федерация, за това, че е заплашвал звездата на световния футбол и Аржентина Лионел Меси, пише израелското електронно издание The Jerusalem Post.\r\nИзданието припомня, че Раджуб призоваваше запалянковците да изгарят снимки и фланелки на Меси, ако той се появи на терена срещу националния отбор на Израел в тогава предстоящата приятелска среща в Ерусалим, която все пак бе отменена заради заплахите към южноамериканския отбор. За целта, пропалестинските протестиращи проведоха демонстрации в близост до мястото, където се провеждаха тренировките на Аржентина в Испания.\r\nТова не е първият случай, когато палестинската футболна централа напада Израел, нито първият път, в който Раджуб се изказва против футболната федерация на еврейската държава, припомня JPost. Миналата седмица от Ерусалим изпратиха официално оплакване до ФИФА за отмяната на приятелския мач между Израел и Аржентина, който последните смятаха да използват като подготовка за предстоящото Световно първенство в Русия.\r\nСветовният конгрес на ФИФА в сряда отхвърли искане на Палестинската футболна федерация да поправи Устава си, допълвайки в него текст, осъждащ Израел, продължава израелското издание.\r\nСъс 156 на 35 гласа в срещу предложението, или 82% от всички гласували, конгресът на ФИФА решително отхвърли настояването на ПФФ, според което към трета глава от устава на световната организация трябваше да бъде добавена клауза. Тя гласи следното: \"Отказът за признаване, уважение, съхраняване, гарантиране и защита на правата на човека в съответствие с международните стандарти, както и всяко нарушение на тях, са строго забранени и наказуеми чрез изключване от организацията или експулсиране\".\r\n***Американските медии не успяха да обхванат пълната картина на срещата между Доналд Тръмп и Ким Чен-ун, пише китайското англоезично издание Global Times.\r\nАмериканските медии са  пълни с оплаквания относно постиженията на срещата на върха в Сингапур. Те критикуват, че севернокорейският лидер Ким Чен-он спечелил отстъпки от САЩ, без да поеме нов ангажимент. Те също така се критикуват обещанието на американския президент Доналд Тръмп да сложи край на съвместни военни тренировки със Сеул, като заяви, че то удовлетворява както Пхенян, така и Пекин.\r\nСлед срещата с Ким, Тръмп изпрати осем съобщения за защита на резултатите от срещата. Той каза, че онези, които са против предишните му военни заплахи срещу Северна Корея и онези, които са против срещата на върха в Сингапур, са \"едни и същи мразещи.\" Въпреки това гласовете, които критикуват срещата на върха, превъзхождат тези на привържениците на Тръмп. \r\nИсторическата среща на Тръмп с Ким беше критикувана от американските медии, защото той говори твърде оптимистично . Администрацията на \"Тръмп\" се ангажира да не прави компромиси и да поиска от Северна Корея незабавно да премахне ядрения си арсенал, като обяви, че Вашингтон няма да предприема компромиси, докато Пхенян не действа по съответния начин. \r\nДебатът на американските медии относно печалбите и загубите в САЩ след срещата на върха Ким-Тръмп се отклони от тази точка. Вместо това те трябва да се съсредоточат върху това дали срещата на върха помага да се улесни пълното премахване на ядреното оръжие на Северна Корея и това да се прави с минимални разходи. Обаче всичко, от което се интересуват те , е дали Тръмп прави отстъпки и дали Северна Корея и Китай се възползват пряко от това. Ако двете азиатски страни се възползват, американските медии ще бъдат недоволни в най-голяма степен.", "date": "2018.06.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/14/2533681/moskovskiy-komsomolets-zashto-donald-tramp-haresa-kim-chen-un.html", "text": "Защо Доналд Тръмп хареса Ким Чен-ун, пита руският ежедневник \"Московский комсомолец\".\r\nПрезидентът на САЩ се прегръща братски с лидера на Северна Корея и в същия момент  заплашва с ужасни мита  министър-председател на Канада - ако нещо подобно се случи с други американски лидери, то със сигурност щеше да предизвика вихрушка от удивени коментари като \"Светът се е побъркал.\" Но Тръмп е Тръмп. Всички отдавна са свикнали с факта, че това, с което някои изглеждат луди, за сегашния американски държавен глава е норма. Нещо повече, лудостта на Доналд Тръмп е привидна. В \"ексцентричното\" желание на американския президент да се сприятели с Ким Чен-ун се проследява желязната логика.\r\nПрез 1951 г. на Корейския полуостров се случиха събития, които почти доведоха до Трета световна война. Ръководителят на \"силите на ООН\" в Корея, известният американски генерал Дъглас Макартър се умори  да се бори с поддържащите  войските  на северния комунистически лидер Ким Ир Сен, \"китайски доброволци\", биещи се на чужда земя. Макартър планира да прехвърли боевете на територията на Китай и да използва ядрени оръжия. Добре, че преди година между Москва и Пекин е сключил договор за взаимна помощ в случай на въоръжено нападение. Така той автоматично вкарва в конфликт  Съединените щати и със Съветският съюз.\r\nЗападните политически кръгове са били пълни с хора, които смятат плана на Макартър за чист авантюризъм, а самият генерал катоза опасен луд, но хората в САЩ смятат тогавашния президент на САЩ Хари Труман като некомпетентен слабак, а  Макартър - като велик войн и национален герой. Труман се страхуваше, че всеки опит да  махне  от поста  Макартър може да доведе до импийчмънт на президента на САЩ, но в крайна сметка се осмели и  отстрани генерала. Беше избегната ядрената война на Корейския полуостров и околните райони на Корея.\r\nЗащо сега си спомних този исторически епизод, който не е твърде добре познат в Русия? Тъй като миналата година перспективата за ядрена война на Корейския полуостров отново престана да изглежда ненаучна фантастика. През 2017 г., желаейки да изплаши Ким Чен-ун, Тръмп от трибуната на ООН заплашваше да \"разруши напълно\" Северна Корея. Но в Пхенян, не бяха уплашени от американските заплахи , а американските искания - да спрат създаването на ядрени оръжия - не бяха изпълнени. Тръмп е изправена пред избор: или да признае, че блъфира и че в действителност той няма \"смелостта\" да започне военни действия срещу режима на Ким Чен-ун, или да се опита да изпълни своя ултиматум, което щеше  застраши света с непредвидими последици.\r\nОт тези две неприятни алтернативи американският президент избра третата - много приятна. Приятно за самия Тръмп: сега има възможност да се обяви за \"велик миротворец\". Приятна и за Ким Чен Ин, който от лидер на най-изолирания политически режим на земята се превърна в \"уважаван колега\" на американския президент. Най-накрая, приятно за жителите на всички територии около Северна Корея: никой не би искал да бъде в епицентъра на ядрената война. Това е цялата история на \"епохалната среща на върха\" в Сингапур - срещата на върха, след която Вашингтон и Пхенян ще подновят усилията си да се надхитрят взаимно с обновена сила.\r\nЗадачата на  Тръмп - люлеещ  \"моркова\" пред носа на Пхенян във формата на перспективите за премахване или отслабването на международните икономически санкции, за да принуди Северна Корея до максимум да се отървете от оръжията за масово унищожение. Задачата на Ким Чен-ун е да постигне отслабване на международните икономически санкции, без да причини значителни щети на военния си потенциал. Лидерът на Северна Корея разбира перфектно: Тръмп го обича само защото няма друг избор.\r\nТъй като не е трудно да се види, стратегическите цели на \"договарящите страни\" пряко противоречат помежду си. Но това не означава, че мирният процес на Корейския полуостров неизбежно ще попадне в задънена улица. Много политически анализатори сега  повтарят като мантра: Ким Чен-ун да  помни съдбата на либийския лидер Муамар Кадафи, който отиде на помирение със Запада, а скоро след това си плати много скъпо. Но вярвам, че е невъзможно да се направят преки паралели между ситуациите в Либия и Северна Корея. Чужденците, които искаха да видят колапса на режима на Кадафи, бяха много. Чужденците, които искат да видят колапса на сегашния политически режим в Северна Корея, всъщност не са толкова много.\r\n За капиталистическия юг на Корея перспективата за поглъщане на \"комунистическите братя\" от север е това, което официално се счита за \"голямо щастие\", и неофициално най-страшното нещастие. Богатите южняци не искат да похарчат парите си, за да изравнят жизнения стандарт и  в края на краищата средствата за това ще трябва да бъдат не само много, но и страшно много. Сеул, разбира се, е неудобно да живее до вулкан, който по всяко време може да започне да избухва - например, да започне да изстрелва ядрени ракети. Но колапсът на режима в Пхенян, също не го устройва.\r\nДори по-малко би било желателно и за Пекин. Северна Корея, разбира се, не винаги еслушала своя \"по-голям китайски брат\". Обаче обективната зависимост на Пхенян от Китай не може да бъде отречена (имайте предвид, на чий самолет  Ким Чен-ин пристигна в Сингапур). Северна Корея е една от картите, които Пекин използва в своите игри с Вашингтон. Използва - и ще се използва максимално. Не, Северна Корея е много по-твърд и костелив орех от режима на Кадафи – орех, който на Тръмп трудно ще му се отдаде да счупи или по скоро да погълне. Юлиян Марков", "date": "2018.06.14", "title": "\"Московский комсомолец\": Защо Доналд Тръмп хареса Ким Чен-ун"}
{"url": "http://www.focus-news.net/news/2018/06/14/2534151/petko-angelov-prevozvach-opaseniyata-na-prevozvachite-sa-che-ministerstvoto-na-transporta-shte-se-iznese-v-chastni-ratse.html", "text": "Опасенията на превозвачите са, че Министерството на транспорта ще се изнесе в частни ръце. Това каза за вечерния блок „Това е България“ на Радио „Фокус“ превозвачът Петко Ангелов, представител на бранша, по повод предупредителните протести на автобусните превозвачи срещу Законопроекта за Българска автомобилна камара. Той коментира, че в този си вид законът е лобистки и по никакъв начин не защитава интересите на превозвачите. От друга страна, законът обслужва интересите единствено на неговите възложители и съставители, добави Ангелов. Според него уставът на закона остава неуреден и призова за повече прозрачност по въпроса. „Не искам да си помислям, че може да бъде приет законопроектът в този вид. Затова настояваме да бъде изтеглен и да бъдат разделени камарите на автобуси и товарни превози, защото ние имаме различни спецификации. Автобусните превозвачи имат едни проблеми, а товарните превозвачи други. Вчера единият депутат от „Обединените патриоти“ си изтегли подписа, очаквам да се изтегли и целият законопроект, за да бъде преработен“, коментира Петко Ангелов. Той добави, че предупредителният протест на превозвачите не съдържа политически оттенък. Закон, обединяващ всички съсловни организации, е нужен, но той трябва да съдържа ясни правила, които да свалят напрежението, а не да създават такова, каза още Ангелов.", "date": "2018.06.14", "title": "Петко Ангелов, превозвач: Опасенията на превозвачите са, че Министерството на транспорта ще се изнесе в частни ръце"}
{"url": "http://www.focus-news.net/news/2018/06/14/2533684/nezavisimaya-gazaeta-svetovnoto-parvenstvo-ne-e-tsel-sredstvo.html", "text": "Световното първенство по футбол не е цел, средство, пише руският вестник “Независимая газета“.\r\nДнес, на стадион \"Лужники\" мача между Русия и Саудитска Арабия ще открие Световната купа. Правото да го проведе, като и Олимпийските игри в Сочи, Русия получи в ситуация, много различно от настоящето: Майдан, Крим, Донбас, западните санкции, Сирия, скандала с допинга, отстраняването на  атлетите от Олимпийските игри. За страни като Руската федерация или Китай подобен спортен форум е символично признание на амбициите. Преди осем години други държави, включително западните, бяха готови за подобно признание. И сега Световната купа е един вид разрив в нарастващата изолация.\r\nФактът, че Русия е готова за шампионата, нямаше никакво съмнение в дългосрочен план. В крайна сметка тя вече има нов опит в олимпийското строителство. Световното първенство са успели да проведат още две страни от БРИКС - Южна Африка и Бразилия, като и трудностите, които те са имали са не  по-малко.\r\nРусия успя да избегне широк политически бойкот на шампионата, въпреки че британските и някои други държавници наистина няма да дойдат. Натиск върху ФИФА, особено през 2015 г., заплашваше да доведе до преразглеждане на гласуването и, като следствие, за избирането на нови домакини през 2018 и 2022 година. Това не се случи. ФИФА смени ръководството, но защити процедурите си и се превърна в мощен чадър за Русия.\r\nОчакването на Световната купа го превърна в нещо като събитие, което прекъсва времето между \"преди\" и \"след\". Всъщност форумите от този вид са наистина успешни, ако не са самоцел, а средство за трансформация - инфраструктура, спортни съоръжения, имидж. В Нижни Новгород, Саранск, Волгоград, Сочи и Калининград няма отбори от Висшата лига, но сега има стадиони на световно ниво. Непосредствено след Световната купа трябва да започнете да работите върху създаването на модерен футболен живот в тези градове. Юлиян Марков", "date": "2018.06.14", "title": "„Независимая газаета“: Световното първенство не е цел, средство"}
{"url": "http://www.focus-news.net/news/2018/06/14/2533683/vedomosti-norvezhki-deputati-izdignaha-kandidaturata-na-donald-tramp-za-nobelova-nagrada-za-mir.html", "text": "Членове на норвежката  Партия на прогреса предложиха  кандидатурата на президента на САЩ Доналд Тръмп за Нобелова награда за мир за приноса му към усилията за ядрено разоръжаване на Северна Корея, съобщава  норвежката NRK, цитирана от  “Ведомости“.\r\nСпоред изданието, в борбата за премията през  2018 ще бъдат включени само тези, чиито кандидатури са предложени най-късно до януари 2018 Тръмп всъщност може да се състезава само за наградата през 2019 г.\r\nЗа това, че Доналд Тръмп е достоен за Нобелова награда за мир, заяви по-рано британският външен министър, Борис Джонсън и президента на Южна Корея, Mун Джей-ин.\r\nДжонсън каза, че Тръмп трябва да получи награда, ако реши проблема с ядрените оръжия на Северна Корея. Според него предишният американски президент Барак Обама е получил наградата \"за нищо\". Юлиян Марков", "date": "2018.06.14", "title": "„Ведомости“ : Норвежки депутати издигнаха кандидатурата на Доналд Тръмп за нобелова награда за мир"}
{"url": "http://www.focus-news.net/news/2018/06/14/2533685/spored-n-pr-erik-rubin-balgariya-e-sred-malkoto-sayuznitsi-v-nato-sazdali-plan-za-dostigane-na-2-ot-bvp-za-otbrana-do-2024-g-obzor.html", "text": "Ангажиментът е всички съюзници да достигнат 2% от БВП до 2024 г. България е една от малкото съюзници на НАТО, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“. Според него страната трябва да увеличава отговорностите си, тъй като това ще укрепи въоръжените сили по много начини. По думите му придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. „Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. Страната ви има изграден план за модернизация“, подчерта Рубин. \r\nТой уточни, че преди срещата на НАТО в Брюксел България има възможността да се отличи сред съюзниците си. Според Рубин предприемането на стъпки за реализиране на военните разходи преди срещата в Брюксел ще постави България в едно завидно положение. По думи му България е способна да извършва велики дела в рамките на постигнато на целите на ЕС и НАТО, тъй като притежава сила да вдъхновява и мотивира съседите си. Той обърна внимание, че се развиват българо-македонски отношения, като лидерската роля на България в региона е очевидна. По думите му България показва пътя, по който съюзните ѝ трябва да вървят, а той води не само до членство в НАТО и ЕС, но дава и възможност за бъдещите поколения. Рубин подчерта, че в България положителният ефект от членството в НАТО е очевиден както за него, така и за колегите му във Вашингтон. \r\nНачалникът на Военна академия „Георги С. Раковски“ ген. Груди Ангелов заяви, че работи с американското посолство от 2013 г. и винаги са имали добро сътрудничество в областта на тренирането на общите учения в сухопътните войски. \r\nОт своя страна н. пр. Ерик Рубин отговори, че сътрудничеството и партньорството, които са установили преди 25 години, ще продължава да се развива. Той посочи още, че ще направи всичко по силите си, за да установят официални отношения Националният военен университет във Вашингтон и Военната академия „Георги С. Раковски“. \r\nГен. Груди Ангелов благодари на посланик Рубин. „Обещаваме му, че винаги ще бъде наш висок гост, винаги сте добре дошъл да изнасяте лекции за българо-американското сътрудничество“, добави още той.\r\nЛюба АЛЕКСИЕВА", "date": "2018.06.14", "title": "Според н. пр. Ерик Рубин България е сред малкото съюзници в НАТО, създали план за достигане на 2% от БВП за отбрана до 2024 г. (ОБЗОР)"}
{"url": "http://www.focus-news.net/news/2018/06/14/2533682/vzglyad-v-siriya-se-ochakva-goreshto-lyato.html", "text": "Сирия очаква  \"горещо лято\" - период от важни военни операции, предназначени да разсекат няколко гордиеви възела. Предварителните резултати от кампанията са обнадеждаващи, американците и кюрдите в тези условия не са за завиждане, но че жертвите от страна на Дамаск са неизбежни, а силите на Башар Асад могат да се натъкнат на много неприятни изненади, пише руският вестник \"Взгляд\".\r\nОтносителното спокойствие, създадено в Сирия от последно време, превръща всяка малка операция на джихадистите в сериозен информационен повод, който впоследствие се разраства до \"голяма офанзива\". В действителност не се случва нищо ужасно: преди вече обявеното \"горещо лято\" се осъществява прегрупиране на сили, паралелно се анализират резултатите от събитията през зимата и пролетта.\r\nСтолицата, нейните най-близки предградия и пътят Дамаск - Хомс - Хама са напълно освободени. Целостта на  централния  район е възстановена. Многобройните малки джихадистки анклави в цялата страна бяха елиминирани, които преди това разсейваха  вниманието и ограничавали действията на значими сили, включително Иран. Малко по-рано, най-големите и мощни групи (например, \"Джейш ал Ислам \" и \"Файлак ар-Рахман\") са претърпели значителни загуби, така че са изгубили първоначалната сила и е малко вероятно да участват в по-нататъшното преразпределяне  на Сирия. Подобен изход е и историята на прословутите Джебат ал Нусра, но потенциалът им просто беше малко по-голям.\r\nВъпреки това войната не свършва там, а задачите за новия сезон трябва да бъдат формулирани в движение.\r\nТурция обеща да има \"горещо лято\" около границите й и недвусмислено информира кюрдите, че тя е готова да превземе дори всички  градове в граничната зона, където кюрдските отряди за  самозащита продължават активни операции. Изведнъж рязък натиск върху тях оказа  и Дамаск, заплашвайки да възвърнат със сила  цялата земя, която кюрдите са придобили по време на офанзивата през 2017 г. В резултат на това някои влиятелни кюрдските командири се съгласили да преговарят с Башар Асад, а и  не говорят  повече за това \"Република Рожава\" и другите им опити да се създадат нова чисто кюрдско образование с претенции за автономия.\r\nНай-обърканата ситуация е в Идлиб - там има твърде много различни бойци, което, между другото, не води до увеличаване на военния им компонент. Представители на толкова различни групировки се преместиха в тази провинция, че просто е невъзможно да си представим мирното съжителство на такава малка територия без постоянен приток на ресурси и подкрепления. На теория за  всичко това трябва да отговаря Турция, но собствената им сила не достига, и, например, срещу \"Ал Нусря\" Турция не воюва със  собствените си сили, а използва за тези цели друга група - \"Ахрар ал-Шам\". Това също може да продължи с години, особено след като фронта се стабилизира, анклавите са унищожени и  национално-религиозна мозайка се елиминира чрез пряк обмен на цели села.\r\nНай-вероятно около Идлиб ще продължат главно политическите игри. Но е възможно  ситуацията в Дераа и Голан бъде решена в полза на Дамаск и запазвайки интересите  на Израел. Същото би могло да се опита и с Идлиб, но  преговорите с Анкара биха били от  по-сложен порядък от този с Тел Авив. Сложно е , че там предстоят комбинирани парламентарни и президентски избори, резултатът от които е до голяма степен е програмиран, но все още е в състояние да окаже влияние върху подравняването на силите. Юлиян Марков", "date": "2018.06.14", "title": "„Взгляд“: В Сирия се очаква „горещо лято“"}
{"url": "http://www.focus-news.net/news/2018/06/14/2533686/emsc-registrirano-e-zemetresenie-s-magnitud-32-na-teritoriyata-na-harvatska.html", "text": "Регистрирано е земетресение с магнитуд 3.2 на територията на Хърватска, съобщава страницата на Европейския средиземноморски сеизмологичен  център.\r\nЗеметресението е станало на 16 километра северно от град Славонски брод на границата с Босна и Херцеговина и е второ в рамките на 24 часа. Трусът е станал в 0:49 местно време (1:49 българско време) на 2 километра дълбочина . Земетресението е усетено в района на града, както и в съседния град Брод в Босна и Херцеговина. Не се съобщава за пострадали и нанесени материални щети. Юлиян Марков", "date": "2018.06.14", "title": "EMSC: Регистрирано е земетресение с магнитуд 3.2 на територията на Хърватска"}
{"url": "http://www.focus-news.net/news/2018/06/14/2534141/prezidentat-rumen-radev-razgovarya-s-makedonskiya-darzhaven-glava-george-ivanov-v-sofiya-pravitelstvoto-otkaza-sreshta-s-nego-obzor.html", "text": "Държавният глава на Македония Георге Иванов дойде на двудневно официално посещение в България. В София, където македонският президент е придружаван от съпругата си Мая Иванова, бяха предвидени срещи с българския му колега Румен Радев, с премиера Бойко Борисов, с министъра на външните работи Екатерина Захариева, както и с председателя на Народното събрание Цвета Караянчева. Но малко след кацането му в София стана ясно, че в програмата на македонския президент ще настъпят промени. Обявено бе, че министър-председателят на България и първият дипломат на София са отказали да проведат срещи с Георги Иванов. Причината – позицията на македонския президент по отношение на договора, постигнат между Атина и Скопие, за разрешаване на десетилетния спор за името и поведението му на срещата с премира на Македония Зоран Заев и външния министър на югозападната ни съседка Никола Димитров в резиденцията във Водно. Новината за разигралия се скандал в София се превърна в основна тема на медиите в Македония.\r\nНа пресконференцията след срещата между Радев и Иванов българският държавен глава заяви, че страната ни е обезпокоена от скъсания диалог между институциите в Македония и призова своя колега да бъде водач във възобновяването на диалога, който е важно условие за евроатлантическата интеграция на Македония. Радев поиска и допълнителни гаранции за стриктното спазване на Договора за добросъседство и сътрудничество между София и Скопие. „България се нуждае от твърди гаранции, че договорът за добросъседство ще остане в сила и когато насреща имаме Република Северна Македония. Ако сравним двата договора – този на Македония с Гърция и този с България, ще видим, че договорът с Гърция изключва поправки и отмяна, а договорът с България допуска прекратяване. Това поставя България в ситуации да търси допълнителни гаранции. Категорично трябва да се изключи всякаква намеса и подкрепа на Македония за организации на наша територия, които имат характер срещу нашата Конституция“, коментира Радев.\r\nГеорге Иванов изрази учудване от реакцията на премиера да отмени планираната среща с него. „Премиерът Борисов си носи отговорността за отказа от среща, но така не реализира основната цел на европредседателството си, която е диалогът“, коментира държавният глава. Той поясни, че приемането на Македония в ЕС и НАТО не трябва да се основава на промяна на Конституцията. „Не приемам квалификации, че преча за стабилността в региона. Заклел съм се, че ще уважавам Конституцията и не мога да приема акт, който ѝ противоречи. Това е мое лично решение за действията на един премиер, който не е разбрал негативните последствия от един договор\", коментира още Иванов и посочи, че реализирането на македонските цели не може да бъде алиби за реализирането на вредни за Македония договори.\r\nОт своя страна, министър-председателят Бойко Борисов обоснова отказа си от среща с Георге Иванов с това, че България не иска да се намесва във вътрешните работи на своята съседния държава. „Македонският президент знае прекрасно, че България иска за Македония влизане в ЕС и НАТО, просперитет и свързаност. Но това как ще се казва държавата е работа на гръцкия и македонския народ. Алексис Ципрас и Зоран Заев са смели премиери от противниковото ми политическо семейство, но имат цялата ми подкрепа за усилията и рисковете, които поемат“, коментира Борисов и посочи, че ако въпросът за името на Македония не се придвижи, става пълен песимист за развитието на Балканите. „Ако има промяна на името, веднага ще седнем с колегите, ще напишем допълнително в споразумението това, което се е променило, ще го защитим и ще го пуснем за ратификация в парламентите“, обясни Борисов.\r\nЦветилена СИМЕОНОВА", "date": "2018.06.14", "title": "Президентът Румен Радев разговаря с македонския държавен глава Георге Иванов в София, правителството отказа среща с него (ОБЗОР)"}
{"url": "http://www.focus-news.net/news/2018/06/14/2533680/tass-sasht-se-opitvat-da-razubedyat-turtsiya-da-ne-kupuva-ruskite-raketni-kompleksi-s-400.html", "text": "САЩ се опитват да разубедят Турция да не купува руските ракетни комплекси С-400, предава TACC.\r\nСАЩ заявяват, че ракетните комплекси С-400 създават определени технически рискове за въоръжените сили на страната и Вашингтон би предпочел Анкара да не закупува този вид оръжия, заявява заместник помощник министъра на отбраната, отговарящ за Европа и НАТО Томас Гофъс в изказване пред Атлантическия съвет.\r\n„Ние не мислим, че би имало полза от придобиването на С-400. Считаме, че те представляват технически риск и ние имаме съответни процедури за оценка на тези рискове. Ние бихме предпочели те (Турция) да не придобиват С-400. Въпреки това те се явяват суверенна държава и търсят начин да удовлетворят своите отбранителни потребности“, казва Гофъс. Юлиян Марков", "date": "2018.06.14", "title": "ТАСС: САЩ се опитват да разубедят Турция да не купува руските ракетни комплекси С-400"}
{"url": "http://www.focus-news.net/news/2018/06/14/2534142/makfaks-zapochna-debata-v-gratskiya-parlament-za-vota-na-nedoverie.html", "text": "Започна дебатът в гръцкия парламент след искането на опозиционната партия „Нова Демокрация“ за внасяне на вот на недоверие срещу правителството. Гласуването ще се проведе в събота в 14 часа, предава македонската електронна медия  „Макфакс“.\r\nДнешните дебати ще продължат до 1:00 часа през нощта и ще продължат в петък от 9:30.\r\nДепутатите ще обсъдят работата на правителството, а договорът с Македония се очаква да бъде основна тема, с оглед на това, че договорът е основната причина за искането на опозицията за вота. Виктор Турмаков", "date": "2018.06.14", "title": "\"Макфакс“: Започна дебата в гръцкия парламент за вота на недоверие"}
{"url": "http://www.focus-news.net/news/2018/06/14/2534152/ria-novosti-zapoznat-iztochnik-saobshti-koga-shte-se-podpishe-sporazumenieto-za-imeto-na-makedoniya.html", "text": "Започнат източник от гръцкото правителство, пожелал да остане анонимен, разказа пред РИА Новости кога ще се подпише споразумението за новото конституционно име на Македония  - то ще се подпише в неделя в района на Преспанското езеро.\r\n„В неделя в Преспа ще се състои среща между министър-председателите Алексис Ципрас и Зоран Заев. Споразумението в тяхно присъствие ще се подпише от външните министри Никос Коцияс и Никола Димитров. На срещата ще присъства висшият представител на ЕС за външната политика и политиката за сигурност Федерика Могерини“, заяви източникът.\r\nСпоразумението ще открие пътя на Македония към НАТО и ЕС. Виктор Турмаков", "date": "2018.06.14", "title": "РИА Новости: Запознат източник съобщи кога ще се подпише споразумението за името на Македония"}
{"url": "http://www.focus-news.net/news/2018/06/14/2533691/daily-express-vatreshniyat-ministar-na-velikobritaniya-shte-ulesni-dostapa-na-meditsinski-personal-do-trudoviya-pazar-na-stranata.html", "text": "Вътрешният министър на Великобритания ще улесни достъпа на медицински персонал до трудовия пазар на страната, пише британският вестник Daily Express.\r\nСаджит Джавит е решил да извади лекарите и медицинските сестри, идващи извън европейския съюз от лимитираната квота за получаване на работни визи‘\r\nТази стъпка се предприема , за да се намали недостига на медицински персонал за работа в системата на националната здравноосигирителна система.\r\nМинистри от кабинета , начело с премиера са съгласни с промяната на визовите правила. Изваждането на медицинския персонал от квотата за работни визи ще улесни достъпа на други квалифицирани кадри.\r\nВ дългосрочен план Великобритания планира да увеличи бройката на лекарите и медицинските сестри чрез обучение на кадри в страната. Юлиян Марков", "date": "2018.06.14", "title": "Daily Express: Вътрешният министър на Великобритания ще улесни достъпа на медицински персонал до трудовия пазар на страната"}
{"url": "http://www.focus-news.net/news/2018/06/14/2533690/direktorat-na-odmvr-sofiya-i-negoviyat-zamestnik-sa-osvobodeni-ot-postovete-si-zaradi-sluchaya-s-vladimir-pelov-obzor.html", "text": "Директорът на ОДМВР–София Георги Григоров и неговият заместник Валентин Георгиев са освободени от постовете си заради случая с избягалия затворник Владимир Пелов, който беше убит при престрелка в Ботевград преди седмица. Това обяви пред журналисти министърът на вътрешните работи Валентин Радев. По думите му двамата не са се справили с издирването на избягалия затворник. Министърът заяви, че така и не е получил отговор на въпроса защо полицията не се е справила, нито пък как се е стигнало до положението хората в Ботевград да вярват повече на осъдени престъпници, отколкото на органите на реда. \"Има някакъв дисбаланс, има нещо, което не е направено в цялата област и отговорност за това носят областните дирекции\", каза той и отрече появилата се по-рано информация, че директорът на ОДМВР-София е подал рапорт за пенсиониране. Радев обясни, че е възложил на професионалното ръководство на МВР да му предложат ръководител, който да свърши работата в ОДМВР – София, която досега не е свършена и отчете, че районът е доста тежък. Министър Валентин Радев загатна, че може да бъде потърсена отговорност за случая в Ботевград и на други нива в МВР и поясни, че целта е работата на ведомството да бъде подобрена. \r\n„Виждате, опозицията ми иска оставката. Сигурно са прави в техните очи това така изглежда. Само внимавам какво ми казват и се опитвам да им разчета мотивите“, поясни Радев. По думите му всеки министър си мисли, че върши правилни неща, но може и да не е така.\r\nВторият избягал затворник - Радослав Колев все още се издирва.\r\nДеница КИТАНОВА", "date": "2018.06.14", "title": "Директорът на ОДМВР – София и неговият заместник са освободени от постовете си заради случая с Владимир Пелов (ОБЗОР)"}
{"url": "http://www.focus-news.net/news/2018/06/14/2534147/avtobusnite-prevozvachi-izlyazoha-na-predupreditelen-protest-sreshtu-zakonoproekta-za-balgarska-avtomobilna-kamara-gotvyat-nov-na-25-yuni-obzor.html", "text": "Автобусните превозвачи излязоха на предупредителен протест срещу Законопроекта за Българска автомобилна камара. От 14.00 до 15.30 часа автобусните превозвачи в цялата страна преустановиха своята работа. По данни на браншовите организации, в протеста днес са се включили 1800 автобуса по 2480 разписания в 32 града, сред които: Перник, Варна, Благоевград, Търговище, Петрич, Добрич, Сандански, Пловдив, Карлово, Кърджали, Кюстендил, Монтана, Лом, Вършец, Берковица, Исперих, Омуртаг, Поморие, Дулово, Търново, Гоце Делчев, Смолян, Шумен и др. Предвидените по разписания курсове бяха осъществени с час и половина закъснение, което засегна над 40 хиляди пътници.\r\nОт сектора настояват проектозаконът за БАК да бъде оттеглен от вносителите. В законопроекта е заложено Българската автомобилна камара да предлага на министъра на транспорта да лицензира или не фирми-кандидати за лиценз и да контролира дали фирмите спазват закона. Според протестиращите обаче е незаконосъобразно функции и дейности на ИА „Автомобилна администрация“ да бъдат изземвани и поверявани на Българска автомобилна камара, състояща се от преки конкуренти в сектора на обществен превоз на пътници. Според автомобилните превозвачи законопроектът е лобистки, създава условия за корупция, направен е в интерес на конкретен кръг от фирми.\r\nПредседателят на ПГ на ГЕРБ Цветан Цветанов обяви, че текстът за задължителното членство в създаващата се Българска автомобилна камара ще отпадне. Той не даде категоричен отговор дали управляващите са склонни да оттеглят изцяло оспорвания от бранша и опозицията законопроект, но призова за диалог и заяви готовност за компромиси по законопроекта. Опозицията в лицето на БСП подкрепи исканията на протестиращите, което даде повод на Цветанов да заяви, че левицата се възползва от ситуацията и нагнетява напрежение в обществото и противопоставя транспортния бранш.\r\nОтказът на управляващите да оттеглят законопроекта е причина да се пристъпи към организацията на мащабен ефективен протест, който е насрочен за 25 юни в София. Очаква се в него да се включат 750 пътнически автобуса. Готовност да се включат в протеста с 200 камиона имат и фирмите от товарните превози.", "date": "2018.06.14", "title": "Автобусните превозвачи излязоха на предупредителен протест срещу Законопроекта за Българска автомобилна камара, готвят нов на 25 юни (ОБЗОР)"}
{"url": "http://www.focus-news.net/news/2018/06/14/2533687/afp-generalnata-asambleya-na-oon-odobri-rezolyutsiya-osazhdashta-deystviyata-na-izrael-v-ivitsata-gaza.html", "text": "Генералната асамблея на ООН одобри резолюция, осъждаща действията на Израел в Ивицата Газа и осъди насилието срещу протестиращите палестинци по границата с Израел.\r\nПри протестите досега са загинали 129 палестинци от 30 март насам. Няма загинали израелци.\r\nРезолюцията беше внесена от Алжир и Турция от името на арабските и мюсюлмански страни и беше подкрепен с 120 гласа, 8 държави гласуваха против, а 45 се въздържаха. Поправката, предложена от САЩ и вменяваща вина на „Хамас“ не беше одобрена. Постоянния представител на САЩ в ООН Ники Хейли заяви: „За някои атакуването на Израел е любим политически спорт и затова ние днес сме тук. Аз бих искала всеки, който подкрепя тази едностранна резолюция със същата енергия да насърчи палестинския президент да седне на масата на преговорите.“ Юлиян Марков", "date": "2018.06.14", "title": "AFP:  Генералната асамблея на ООН одобри резолюция, осъждаща действията на Израел в Ивицата Газа"}
{"url": "http://www.focus-news.net/news/2018/06/14/2533688/the-guardian-mayk-pompeo-se-razgnevi-kogato-be-popitan-za-yadrenoto-razorazhavane-na-severna-koreya.html", "text": "Майк Помпео се разгневи, когато бе попитан за ядреното разоръжаване на Северна Корея, пише британския вестник The Guardian.\r\nМайк Помпео заяви, че САЩ и Северна Корея са близо до споразумение по широк кръг от въпроси, но се разгневи на  репортерите, когато бива запитан как ще бъде потвърдено разоръжаването на Пхенян.\r\nАмериканският държавен секретар разговаря с журналисти в деня след съвместното изявление, подписано от Доналд Тръмп и Ким Чен-ун в Сингапур, относно севернокорейското разоръжаване и двустранните отношения.\r\nИзявлението беше критикувано от експерти по контрола на оръжията, тъй като използваше неясния език, предпочитан от режима, а не по-точното определение за разоръжаване, което администрацията на Тръмп заяви, че ще настоява преди срещата на високо равнище.\r\nПовечето наблюдатели са единодушни, че срещата в Сингапур е успяла по  някакъв начин да разсее напрежението на Корейския полуостров, но не е изяснила дали режимът на Пхенян е сериозен  в намерението сиа да се откаже от ядрените си оръжия.\r\nПристигайки в Сеул, за да информира правителствата на Южна Корея и Япония за резултатите от срещата на върха, Помпео каза, че съвместното изявление не съдържа всичко, което по принцип е било договорено с Пхенян.\r\nТой каза, че американските и севернокорейските официални лица, които се срещат в демилитаризираната зона (ДМЗ) между двете Кореи в навечерието на срещата на върха, са постигнали голям напредък, който скоро ще стане публичен.\r\nНо когато беше попитан защо думите \"подлежащи на проверка\" и \"необратими\" не фигурират в съвместното изявление, той заяви, че двата термина са обхванати в единствената дума \"пълна\". На въпроса дали Тръмп и Ким са обсъждали проверка, която ще включва разполагането на оръжейни инспектори в Северна Корея, държавният секретар загуби спокойствие.\r\n\"Намирам този въпрос за оскърбителен и странен и честно казано смешен\", каза Помпео. Юлиян Марков", "date": "2018.06.14", "title": "The Guardian: Майк Помпео се разгневи, когато бе попитан за ядреното разоръжаване на Северна Корея"}
{"url": "http://www.focus-news.net/news/2018/06/14/2533692/sport-otborat-na-baskoniya-pobedi-real-madrid-v-parviya-mach-ot-finalnata-seriya-v-ispaniya.html", "text": "Баскетбол:Отборът на Реал Мадрид претърпя домакинска загуба на старта на финалната серия срещу Баскония в испанската баскетболна Лига Ендеса. Реал падна с 90:94 точки от гостите от Баскония.\r\nВтората среща е в петък, 15-и юни отново в Мадрид, а след това серията се мести във Витория. Играе се до три победи от пет възможни мача. Другите дати за финалната серия са 17-и, 19-и и 22-и юни.\r\nДжейси Керъл бе най-резултатен за Реал Мадрид с 20 точки, от които 5 тройки, но това не бе достатъчно за успеха.\r\nЗа победителите от Бакония Лука Вилдоса реализира 16 точки.", "date": "2018.06.14", "title": "Спорт: Отборът на Баскония победи Реал Мадрид в първия мач от финалната серия в Испания"}
{"url": "http://www.focus-news.net/news/2018/06/14/2533694/afp-aktyorat-silvestar-staloun-e-obvinen-v-seksualno-posegatelstvo.html", "text": "„Днес в полицейското управление в Санта Моника е постъпило оплакване срещу Силвестър Сталоун“, заяви говорител на прокуратурата в Лос Анджелис, предава AFP.\r\nСрещу 71-годишния актьор, известен с ролите си като Роки и Рамбо, е подадено оплакване от жена, която го е обвинила в сексуално посегателство  през 1990 година.\r\nПредстои прокуратурата да прецени дали в този случай важи правилото за 10-годишна давност в щата Калифорния.\r\nСилвестър Сталоун е имал връзка с тази жена през 1987, когато са снимали заедно филм в Израел. По това време актьорът не е бил женен. Адвокатът на актьора не е открит за коментар.  Юлиян Марков", "date": "2018.06.14", "title": "AFP:  Актьорът Силвестър Сталоун е обвинен в сексуално посегателство"}
{"url": "http://www.focus-news.net/news/2018/06/14/2533693/huffington-post-britanskiyat-islyamski-savet-iska-razsledvane-za-islyamofobiya-v-konservativnata-partiya.html", "text": "Британският ислямски съвет иска разследване за ислямофобия в Консервативната партия, пише британският вестник Huffington post.\r\nВ писмо до председателя на партията Брандън Луис, най-голямата мюсюлманска група в Обединеното кралство, заяви, че е време да се увери, че \"расистите и фанатиците нямат място в партията\".\r\nТози ход бе подкрепен от баронеса Варси, бившият министър на кабинета на консерваторите, която отдавна призовава за вътрешно разследване на проблема. \"Надявам се, че партията ще започне да спира да отрича съществуването на проблема \", каза тя в телевизионно предаване.\r\nХарун Хан, генералният секретар на Британския ислямски съвет, критикува Луис за това, че не е предприел действия срещу депутатът  консерватор  Боб Блекман\", който изрази \"съжаление\" през март, след като сподели анти-мюсюлмански пост във „фейсбук\r\nХан каза: \"Само миналия месец имаше повече от веднъж седмично  случаи на ислямофобия от кандидати и представители на Консервативната партия.\r\n\"Освен това, бездействието по време на важни случаи изпраща сигнал, че ислямофобията се толерира в Консервативната партия\". Юлиян Марков", "date": "2018.06.14", "title": "Huffington post: Британският ислямски съвет иска разследване за ислямофобия в Консервативната партия"}
{"url": "http://www.focus-news.net/news/2018/06/14/2533689/the-independent-makedonskiyat-prezident-otkaza-da-podpishe-sporazumenieto-za-promyana-na-imeto.html", "text": "Македонският президент Георге Иванов отказа да подпише споразумението за промяна на името, пише британският вестник The Independent.\r\nМакедонският президент Георге Иванов заяви, че няма да подпише споразумение с Гърция за промяна на името на страната му.\r\nПрезидентът Иванов каза, че споразумението, което ще преименува Македония като \"Република Северна Македония\", дава твърде много отстъпки на Гърция.\r\n\"Моята позиция е окончателна и няма да се поддам на никакъв натиск, изнудване или заплахи. Няма да подкрепя или да подпиша такова вредно споразумение \", каза на пресконференция президента Иванов.\r\nТой  има подкрепата на националистическата опозиция ВМРО-ДПМНЕ и заяви, че евентуалното бъдещо членство на Македония в ЕС и НАТО не е достатъчна причина да подпише \"лошото споразумение\".\r\n\"Ние ще се противопоставим на тази сделка на капитулация с всички демократични и правни средства\", заяви ръководителят на ВМРО-ДПМНЕ Християн Микоски на пресконференция, олицетворявайки споразумението като  \"абсолютно поражение за македонската дипломация\".\r\nСделката, постигната от министър-председателите на двете страни, се очаква да бъде подписана от външните министри този уикенд. След това македонският парламент ще гласува, а ако бъде одобрен, подписът на Георге Иванов ще бъде необходим.\r\nЛяво-центристкото правителство на Македония също се нуждае от мнозинство от две трети, за да спечели одобрението на парламента, което ще изисква подкрепата на ВМРО-ДПМНЕ, която силно се противопоставя на споразумението.\r\nАко президентът откаже да подпише, сделката ще се върне в парламента за ново гласуване. Иванов ще трябва да подпише споразумението, ако то мине втори път. Юлиян Марков", "date": "2018.06.14", "title": "The Independent: Македонският президент отказа да подпише споразумението за промяна на името"}
{"url": "http://www.focus-news.net/news/2018/06/14/2533696/sport-mariya-sharapova-nyama-da-se-sastezava-na-tenis-turnira-v-birmingam.html", "text": "Тенис: Мария Шарапова няма да играе на турнира в Бирмингам.\r\nРускинята досега два пъти бе ликувала в надпреварата.\r\nЛидерка в схемата на турнира ще бъде испанката Гърбине Мугуруса. Състезанието стартира на 18 юни.", "date": "2018.06.14", "title": "Спорт: Мария Шарапова няма да се състезава на тенис турнира в Бирмингам"}
{"url": "http://www.focus-news.net/news/2018/06/14/2533695/sport-napadatelyat-na-tsska-fernando-karanga-se-prisaedini-kam-otbora-v-teteven.html", "text": "Футбол: Каранга продължава да се възстановява от контузията, която получи през април. Той имаше частично разкъсване на вътрешна връзка на коляното на десния крак. Утре Фернандо Каранга ще бъде прегледан от физиотерапевтите на отбора, които ще преценят до каква степен Нестор Ел Маестро ще може да използва нападателя в тежките тренировки.", "date": "2018.06.14", "title": "Спорт:: Нападателят на ЦСКА Фернандо Каранга се присъедини към отбора в Тетевен"}
{"url": "http://www.focus-news.net/news/2018/06/14/2533697/izmeneniyata-v-zakona-za-zashtita-ot-shuma-predvizhdat-dvoyni-sanktsii-proverki-ot-mvr-i-zatvaryane-na-obekti-za-30-dni-obzor.html", "text": "Комисията по икономическа политика и туризъм в Народното събрание прие на първо четене Законопроекта за изменение и допълнение на Закона за защита от шума в околната среда, предложен от Министерски съвет. В законопроекта се предвижда забрана за озвучаването на открити площи в зони и територии, предназначени за жилищно строителство, рекреационни зони и територии и зони със смесено предназначение за времето между 14.00 и 16.00 ч. и между 23.00 и 8.00 часа с изключение на териториите на железопътни гари, автогари, аерогари и др. Изключение правят само обществени прояви, организирани от местните власти. Предвижда се и контролът върху спазването на закона да бъде разделен на две за двата периода, като за този през светлата част на денонощието промени няма да има. А за периода между 23.00 и 8.00 часа, когато озвучаването е забранено, контролът да се извършва само от служители на МВР, а не и на Регионалната здравна инспекция, както е в момента. За нарушителите на закона се предлагат промени и в санкциите, които ще се увеличат двойно. Законът предвижда и затваряне на обектите, при които бъдат открити нарушения, като при първо нарушение обектът за затваря за 7 дни, а при последващо - за 30 дни.\r\nВицепремиерът Валери Симеонов обясни, че не е проблем промените в закона за шума да влязат в сила в средата на туристическия сезон. „Нищо същностно не променяме. Така че всички, занимаващи се с туристически бизнес, го знаят това и вече започнаха да го спазват. Който не вярва, да заповяда в Слънчев бряг“, каза Симеонов. \r\nНародният представител от БСП Христо Проданов обясни, че партията подкрепя промените в закона за шума, но иска да удовлетвори исканията и на хората, които са инвестирали в шумоизолация. Той посочи още, че във връзка с това между първо и второ четене на закона БСП ще направи предложение през летните месеци пълната забрана за шум да бъде от 00.00 ч. до 08.00 ч., а не както се предлага в законопроекта от 23.00 до 08.00 ч.\r\nНародният представител от ГЕРБ Димитър Бойчев коментира, че подкрепя вдигането на финансовата санкция, но според него затварянето на заведения заради шума е доста крайно, защото предполага поява на корупционна ниша. „А това може да се използва и един вид като разчистване на сметки, защото нашият летен сезон не е толкова дълъг“, каза още Бойчев и посочи, че ако заведението се затвори за 30 дни, то сезонът за него е приключил.\r\nЗаместник-министърът на туризма Ирена Георгиева коментира, че Министерството на туризма предлага националните курорти да не попадат в обсега на закона за шума, защото темата за статута им трябва да бъде разгледана по-детайлно. В своя позиция едни от най-големите световни туроператори в България посочиха, че подкрепят това предложение. „Бизнесът от години настоява да има законова рамка за националните курорти, съобразена с тяхната специфика на управление, и заложените изменения отговарят на тази необходимост. Работата на бранша и пътуванията на туристите отново биха били изправени пред нови трудности, ако създаваната правна уредба не се съобрази със спецификата на националните курорти“, се посочва в декларация на Съюза на туристическия бизнес в Банско.\r\nЧас по-късно и Комисията по вътрешна сигурност и обществен ред одобри единодушно внесените промени.\r\nЦветилена СИМЕОНОВА", "date": "2018.06.14", "title": "Измененията в Закона за защита от шума предвиждат двойни санкции, проверки от МВР и затваряне на обекти за 30 дни (ОБЗОР)"}
{"url": "http://www.focus-news.net/news/2018/06/14/2533700/pregled-na-mezhdunarodnite-novini-do-6-chasa-agentsiya-fokus.html", "text": "Пред сградата на Събранието в Скопие започна протест против смяната на името\r\nПротестът е организиран от активистите от „Комити“ , като те заявяват,ч е името не е за продан.\r\nДемонстрантите със знамена и транспаранти изказват своето недоволство от съгласуваната промяна на името от македонския премиер Зоран Заев. На протеста се използват пиротехнически изделия. Около сградата на Събранието има засилено полицейско присъствие.\r\n***Македонското правителство призовава македонският президент да се изолира от политическата сцена, а не да изолира Македония.\r\nПравителството на Република Македония със съжаление констатира, че президентът Георге Иванов в обръщение към обществеността не успя да се издигне над собствената си безпомощност и да види перспективата, която се отваря пред нашата държава с договора, който тези дни финализираха и договориха правителствата на Република Македония и на Република Гърция, заявяват от правителството  в реакция по повод  днешното обръщение на президента Иванов, който каза, че текстът на споразумението с Гърция е вреден и няма да го подпише.\r\nВ изявлението правителството посочва, че президентът Иванов няма чувство за отговорност и предприема действия за недопустимо манипулиране с което е в ущърб на държавата, гражданите и директно действа срещу засилването на македонската идентичност.\r\n„Иванов не се стреми към решения и не работи за интеграцията на Македония в НАТО и ЕС, а това за гражданите е приоритет от най-висок национален интерес. Вместо да възпрепятства бъдещето на Македония и да принуди страната ни да се изолира, най-добре е Иванов да се изолира от политическата сцена. Нашата идентичност най-накрая се признава от всички наши съседи, от Република Гърция и от международната общност. С този договор се потвърждава и засилва македонската етническа и културна идентичност, веднъж завинаги\", пише в реакцията на ПМ на обръщението на президента Георге Иванов.\r\n*** Протестиращите в Скопие хвърлиха коктейл \"Молотов\" срещу сградата на парламента.\r\nСъгласно разпространената информация, бутилката е уцелила сградата, но не се е възпламенила. Съобщава се и за демонстранти, които хвърлят консерви срещу Събранието. \r\nПротестът в столицата на югозападната ни съседка продължава, а участниците държат запалени факли и пеят патриотични песни. Чуват се скандирания \"Македония\" и \"Македония на македонците\", а присъстващите са категорични, че няма да позволят промяна на името на страната им. Има и закани, че Македония ще гори.\r\n***Американските медии не успяха да обхванат пълната картина на срещата между Доналд Тръмп и Ким Чен-ун.\r\nАмериканските медии са  пълни с оплаквания относно постиженията на срещата на върха в Сингапур. Те критикуват, че севернокорейският лидер Ким Чен-ун спечелил отстъпки от САЩ, без да поеме нов ангажимент. Те също така критикуват обещанието на американския президент Доналд Тръмп да сложи край на съвместни военни тренировки със Сеул, като заяви, че то удовлетворява както Пхенян, така и Пекин.\r\nСлед срещата с Ким, Тръмп изпрати осем съобщения за защита на резултатите от срещата. Той каза, че онези, които са против предишните му военни заплахи срещу Северна Корея и онези, които са против срещата на върха в Сингапур, са \"едни и същи мразещи.\" Въпреки това гласовете, които критикуват срещата на върха, превъзхождат тези на привържениците на Тръмп. \r\nИсторическата среща на Тръмп с Ким беше критикувана от американските медии, защото той говори твърде оптимистично . Администрацията на \"Тръмп\" се ангажира да не прави компромиси и да поиска от Северна Корея незабавно да премахне ядрения си арсенал, като обяви, че Вашингтон няма да предприема компромиси, докато Пхенян не действа по съответния начин. \r\nДебатът на американските медии относно печалбите и загубите в САЩ след срещата на върха Ким-Тръмп се отклони от тази точка. Вместо това те трябва да се съсредоточат върху това дали срещата на върха помага да се улесни пълното премахване на ядреното оръжие на Северна Корея и това да се прави с минимални разходи. Обаче всичко, от което се интересуват те , е дали Тръмп прави отстъпки и дали Северна Корея и Китай се възползват пряко от това. Ако двете азиатски страни се възползват, американските медии ще бъдат недоволни в най-голяма степен.\r\n***САЩ се опитват да разубедят Турция да не купува руските ракетни комплекси С-400.\r\nСАЩ заявяват, че ракетните комплекси С-400 създават определени технически рискове за въоръжените сили на страната и Вашингтон би предпочел Анкара да не закупува този вид оръжия, заявява заместник помощник министъра на отбраната, отговарящ за Европа и НАТО Томас Гофъс в изказване пред Атлантическия съвет.\r\n„Ние не мислим, че би имало полза от придобиването на С-400. Считаме, че те представляват технически риск и ние имаме съответни процедури за оценка на тези рискове. Ние бихме предпочели те (Турция) да не придобиват С-400. Въпреки това те се явяват суверенна държава и търсят начин да удовлетворят своите отбранителни потребности“, казва Гофъс.\r\n***Членове на норвежката  Партия на прогреса предложиха  кандидатурата на президента на САЩ Доналд Тръмп за Нобелова награда за мир за приноса му към усилията за ядрено разоръжаване на Северна Корея, съобщава  норвежката NRK.\r\nСпоред изданието, в борбата за премията през  2018 ще бъдат включени само тези, чиито кандидатури са предложени най-късно до януари 2018 Тръмп всъщност може да се състезава само за наградата през 2019 г.\r\nЗа това, че Доналд Тръмп е достоен за Нобелова награда за мир, заяви по-рано британският външен министър, Борис Джонсън и президента на Южна Корея, Mун Джей-ин.\r\nДжонсън каза, че Тръмп трябва да получи награда, ако реши проблема с ядрените оръжия на Северна Корея. Според него предишният американски президент Барак Обама е получил наградата \"за нищо\".\r\n***Регистрирано е земетресение с магнитуд 3.2 на територията на Хърватска.\r\nЗеметресението е станало на 16 километра северно от град Славонски брод на границата с Босна и Херцеговина и е второ в рамките на 24 часа. Трусът е станал в 0:49 местно време (1:49 българско време) на 2 километра дълбочина . Земетресението е усетено в района на града, както и в съседния град Брод в Босна и Херцеговина. Не се съобщава за пострадали и нанесени материални щети.\r\n***„Днес в полицейското управление в Санта Моника е постъпило оплакване срещу Силвестър Сталоун“, заяви говорител на прокуратурата в Лос Анджелис.\r\nСрещу 71-годишния актьор, известен с ролите си като Роки и Рамбо, е подадено оплакване от жена, която го е обвинила в сексуално посегателство  през 1990 година.\r\nПредстои прокуратурата да прецени дали в този случай важи правилото за 10-годишна давност в щата Калифорния.\r\nСилвестър Сталоун е имал връзка с тази жена през 1987, когато са снимали заедно филм в Израел. По това време актьорът не е бил женен. Адвокатът на актьора не е открит за коментар. \r\n***Доналд Тръмп заяви, че личните срещи с Владимир Путин могат да решат международни проблеми във свое интервю, излъчено по телевизионния канал Fox News. \r\n Говорейки за срещата на Г-7 в Канада, американският президент заяви: „Ние отделихме 25 процента от времето говорейки за Русия и си казах – Не би ли било по-добре те (Русия) да са тук“, като уточнил, че той „не е за Русия, а за САЩ“.\r\nДоналд Тръмп заяви още: „Ако Владимир Путин седеше до мен на масата вместо някой друг, щях да кажа:\" Ще ми направите ли услуга, и ще напуснете ли Сирия? Ще ми направите ли услуга и ще  напуснете ли  Украйна?““\r\n„Мисля,че можехме да имаме добри отношения, или поне можехме да поговорим по-добре от колкото по телефона“, добави Тръмп.\r\n***Японският премиер Шиндзо Абе би искал да се срещне със севрнокорейския лидер Ким Чен-ун в рамките на икономическия форум във Владивосток през септември, предава агенция .\r\nПрессекретарят на руския президент Владимир Путин Дмитрий Песков е заявил по-рано, че русия кани Ким Чен-ун на посещение в Русия и едно от възможните места за среща е именно този икономически форум във Владивосток.\r\nПо време на срещата в Сингапур северникорейския лидер е изявил желание да се срещне с японския премиер, според агенцията.\r\nЯпония очаква от едни евентуални разговори да се направи прогрес по темата за отвлечените японци от севернокорейското разузнаване.", "date": "2018.06.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/14/2533701/pregled-na-osnovnite-temi-v-ruskiya-pechat-agentsiya-fokus.html", "text": "Защо Доналд Тръмп хареса Ким Чен-ун пита руският ежедневник \"Московский Комсомолец\r\nПрезидентът на САЩ се прегръща братски с лидера на Северна Корея и в същия момент  заплашва с ужасни мита  министър-председател на Канада - ако нещо подобно се случи с други американски лидери, то със сигурност щеше да предизвика вихрушка от удивени коментари като \"Светът се е побъркал.\" Но Тръмп е Тръмп. Всички отдавна са свикнали с факта, че това, с което някои изглеждат луди, за сегашния американски държавен глава е норма. Нещо повече, лудостта на Доналд Тръмп е привидна. В \"ексцентричното\" желание на американския президент да се сприятели с Ким Чен-ун се проследява желязната логика.\r\nПрез 1951 г. на Корейския полуостров се случиха събития, които почти доведоха до Трета световна война. Ръководителят на \"силите на ООН\" в Корея, известният американски генерал Дъглас Макартър се умори  да се бори с поддържащите  войските  на северния комунистичски ,лидер  Ким Ир Сен, \"китайски доброволци\", биещи се на чужда земя. Макартър планира да прехвърли боевете на територията на Китай и да използва ядрени оръжия. Добре, че преди година между Москва и Пекин е сключил договор за взаимна помощ в случай на въоръжено нападение. Така той автоматично вкарва в конфликт  Съединените щати и със Съветският съюз.\r\nЗападните политически кръгове са били пълни с хора, които смятат плана на Макартър за чист авантюризъм, а самият генерал катоза опасен луд, но хората в САЩ смятат тогавашния президент на САЩ Хари Труман като некомпетентен слабак, а  Макартър - като велик войн и национален герой. Труман се страхуваше, че всеки опит да  махне  от поста  Макартър може да доведе до импийчмънт на президента на САЩ, но в крайна сметка се осмели и  отстрани генерала. Беше избегната ядрената война на Корейския полуостров и околните райони на Корея.\r\nЗащо сега си спомних този исторически епизод, който не е твърде добре познат в Русия? Тъй като миналата година перспективата за ядрена война на Корейския полуостров отново престана да изглежда ненаучна фантастика. През 2017 г., желаейки да изплаши Ким Чен-ун, Тръмп от трибуната на ООН заплашваше да \"разруши напълно\" Северна Корея. Но в Пхенян, не бяха уплашени от американските заплахи , а американските искания - да спрат създаването на ядрени оръжия - не бяха изпълнени. Тръмп е изправена пред избор: или да признае, че блъфира и че в действителност той няма \"смелостта\" да започне военни действия срещу режима на Ким Чен-ун, или да се опита да изпълни своя ултиматум, което щеше  застраши света с непредвидими последици.\r\nОт тези две неприятни алтернативи американският президент избра третата - много приятна. Приятно за самия Тръмп: сега има възможност да се обяви за \"велик миротворец\". Приятна и за Ким Чен Ин, който от лидер на най-изолирания политически режим на земята се превърна в \"уважаван колега\" на американския президент. Най-накрая, приятно за жителите на всички територии около Северна Корея: никой не би искал да бъде в епицентъра на ядрената война. Това е цялата история на \"епохалната среща на върха\" в Сингапур - срещата на върха, след която Вашингтон и Пхенян ще подновят усилията си да се надхитрят взаимно с обновена сила.\r\nЗадачата на  Тръмп - люлеещ  \"моркова\" пред носа на Пхенян във формата на перспективите за премахване или отслабването на международните икономически санкции, за да принуди Северна Корея до максимум да се отървете от оръжията за масово унищожение. Задачата на Ким Чен-ун е да постигне отслабване на международните икономически санкции, без да причини значителни щети на военния си потенциал. Лидерът на Северна Корея разбира перфектно: Тръмп го обича само защото няма друг избор.\r\nТъй като не е трудно да се види, стратегическите цели на \"договарящите страни\" пряко противоречат помежду си. Но това не означава, че мирният процес на Корейския полуостров неизбежно ще попадне в задънена улица. Много политически анализатори сега  повтарят като мантра: Ким Чен-ун да  помни съдбата на либийския лидер Муамар Кадафи, който отиде на помирение със Запада, а скоро след това си плати много скъпо. Но вярвам, че е невъзможно да се направят преки паралели между ситуациите в Либия и Северна Корея. Чужденците, които искаха да видят колапса на режима на Кадафи, бяха много. Чужденците, които искат да видят колапса на сегашния политически режим в Северна Корея, всъщност не са толкова много.\r\n За капиталистическия юг на Корея перспективата за поглъщане на \"комунистическите братя\" от север е това, което официално се счита за \"голямо щастие\", и неофициално най-страшното нещастие. Богатите южняци не искат да похарчат парите си, за да изравнят жизнения стандарт и  в края на краищата средствата за това ще трябва да бъдат не само много, но и страшно много. Сеул, разбира се, е неудобно да живее до вулкан, който по всяко време може да започне да избухва - например, да започне да изстрелва ядрени ракети. Но колапсът на режима в Пхенян, също не го устройва.\r\nДори по-малко би било желателно и за Пекин. Северна Корея, разбира се, не винаги еслушала своя \"по-голям китайски брат\". Обаче обективната зависимост на Пхенян от Китай не може да бъде отречена (имайте предвид, на чий самолет  Ким Чен-ин пристигна в Сингапур). Северна Корея е една от картите, които Пекин използва в своите игри с Вашингтон. Използва - и ще се използва максимално. Не, Северна Корея е много по-твърд и костелив орех от режима на Кадафи – орех, който на Тръмп трудно ще му се отдаде да счупи или по скоро да погълне.\r\n***Сирия очаква  \"горещо лято\" - период от важни военни операции, предназначени да разсечат няколко гордиеви възела. Предварителните резултати от кампанията са обнадеждаващи, американците и кюрдите в тези условия не са за завиждане, но че жертвите от страна на Дамаск са неизбежни, а силите на Башар Асад могат да се натъкнат на много неприятни изненади.\r\nОтносителното спокойствие, създадено в Сирия от последно време, превръща всяка малка операция на джихадистите в сериозен информационен повод, който впоследствие се разраства до \"голяма офанзива\". В действителност не се случва нищо ужасно: преди вече обявеното \"горещо лято\" се осъществява прегрупиране на сили, паралелно се анализират резултатите от събитията през зимата и пролетта.\r\nСтолицата, нейните най-близки предградия и пътят Дамаск - Хомс - Хама са напълно освободени. Целостта на  централния  район е възстановена. Многобройните малки джихадистки анклави в цялата страна бяха елиминирани, които преди това разсейваха  вниманието и ограничавали действията на значими сили, включително Иран. Малко по-рано, най-големите и мощни групи (например, \"Джейш ал Ислам \" и \"Файлак ар-Рахман\") са претърпели значителни загуби, така че са изгубили първоначалната сила и е малко вероятно да участват в по-нататъшното преразпределяне  на Сирия. Подобен изход е и историята на прословутите Джебат ал Нусра, но потенциалът им просто беше малко по-голям.\r\nВъпреки това войната не свършва там, а задачите за новия сезон трябва да бъдат формулирани в движение.\r\nТурция обеща да има \"горещо лято\" около границите й и недвусмислено информира кюрдите, че тя е готова да превземе дори всички  градове в граничната зона, където кюрдските отряди за  самозащита продължават активни операции. Изведнъж рязък натиск върху тях оказа  и Дамаск, заплашвайки да възвърнат със сила  цялата земя, която кюрдите са придобили по време на офанзивата през 2017 г. В резултат на това някои влиятелни кюрдските командири се съгласили да преговарят с Башар Асад, а и  не говорят  повече за това \"Република Рожава\" и другите им опити да се създадат нова чисто кюрдско образование с претенции за автономия.\r\nНай-обърканата ситуация е в Идлиб - там има твърде много различни бойци, което, между другото, не води до увеличаване на военния им компонент. Представители на толкова различни групировки се преместиха в тази провинция, че просто е невъзможно да си представим мирното съжителство на такава малка територия без постоянен приток на ресурси и подкрепления. На теория за  всичко това трябва да отговаря Турция, но собствената им сила не достига, и, например, срещу \"Ал Нусря\" Турция не воюва със  собствените си сили, а използва за тези цели друга група - \"Ахрар ал-Шам\". Това също може да продължи с години, особено след като фронта се стабилизира, анклавите са унищожени и  национално-религиозна мозайка се елиминира чрез пряк обмен на цели села.\r\nНай-вероятно около Идлиб ще продължат главно политическите игри. Но е възможно  ситуацията в Дераа и Голан бъде решена в полза на Дамаск и запазвайки интересите  на Израел. Същото би могло да се опита и с Идлиб, но  преговорите с Анкара биха били от  по-сложен порядък от този с Тел Авив. Сложно е , че там предстоят комбинирани парламентарни и президентски избори, резултатът от които е до голяма степен е програмиран, но все още е в състояние да окаже влияние върху подравняването на силите.\r\n***Членове на норвежката  Партия на прогреса предложиха  кандидатурата на президента на САЩ Доналд Тръмп за Нобелова награда за мир за приноса му към усилията за ядрено разоръжаване на Северна Корея, съобщава  норвежката NRK, цитирана от  “Ведомости“.\r\nСпоред изданието, в борбата за премията през  2018 ще бъдат включени само тези, чиито кандидатури са предложени най-късно до януари 2018 Тръмп всъщност може да се състезава само за наградата през 2019 г.\r\nЗа това, че Доналд Тръмп е достоен за Нобелова награда за мир, заяви по-рано британският външен министър, Борис Джонсън и президента на Южна Корея, Mун Джей-ин.\r\nДжонсън каза, че Тръмп трябва да получи награда, ако реши проблема с ядрените оръжия на Северна Корея. Според него предишният американски президент Барак Обама е получил наградата \"за нищо\".\r\n***Световното първенство по футбол не е цел, средство, пише руският вестник “Независимая газета“.\r\nДнес, на стадион \"Лужники\" мача между Русия и Саудитска Арабия ще открие Световната купа. Правото да го проведе, като и Олимпийските игри в Сочи, Русия получи в ситуация, много различно от настоящето: Майдан, Крим, Донбас, западните санкции, Сирия, скандала с допинга, отстраняването на  атлетите от Олимпийските игри. За страни като Руската федерация или Китай подобен спортен форум е символично признание на амбициите. Преди осем години други държави, включително западните, бяха готови за подобно признание. И сега Световната купа е един вид разрив в нарастващата изолация.\r\nФактът, че Русия е готова за шампионата, нямаше никакво съмнение в дългосрочен план. В крайна сметка тя вече има нов опит в олимпийското строителство. Световното първенство са успели да проведат още две страни от БРИКС - Южна Африка и Бразилия, като и трудностите, които те са имали са не  по-малко.\r\nРусия успя да избегне широк политически бойкот на шампионата, въпреки че британските и някои други държавници наистина няма да дойдат. Натиск върху ФИФА, особено през 2015 г., заплашваше да доведе до преразглеждане на гласуването и, като следствие, за избирането на нови домакини през 2018 и 2022 година. Това не се случи. ФИФА смени ръководството, но защити процедурите си и се превърна в мощен чадър за Русия.\r\nОчакването на Световната купа го превърна в нещо като събитие, което прекъсва времето между \"преди\" и \"след\". Всъщност форумите от този вид са наистина успешни, ако не са самоцел, а средство за трансформация - инфраструктура, спортни съоръжения, имидж. В Нижни Новгород, Саранск, Волгоград, Сочи и Калининград няма отбори от Висшата лига, но сега има стадиони на световно ниво. Непосредствено след Световната купа трябва да започнете да работите върху създаването на модерен футболен живот в тези градове.", "date": "2018.06.14", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/06/14/2533702/pregled-na-osnovnite-temi-v-britanskiya-pechat-agentsiya-fokus.html", "text": "Майк Помпео се разгневи, когато бе попитан за ядреното разоръжаване на Северна Корея, пише британския вестник The Guardian.\r\nМайк Помпео заяви, че САЩ и Северна Корея са близо до споразумение по широк кръг от въпроси, но се разгневи на  репортерите, когато бива запитан как ще бъде потвърдено разоръжаването на Пхенян.\r\nАмериканският държавен секретар разговаря с журналисти в деня след съвместното изявление, подписано от Доналд Тръмп и Ким Чен-ун в Сингапур, относно севернокорейското разоръжаване и двустранните отношения.\r\nИзявлението беше критикувано от експерти по контрола на оръжията, тъй като използваше неясния език, предпочитан от режима, а не по-точното определение за разоръжаване, което администрацията на Тръмп заяви, че ще настоява преди срещата на високо равнище.\r\nПовечето наблюдатели са единодушни, че срещата в Сингапур е успяла по  някакъв начин да разсее напрежението на Корейския полуостров, но не е изяснила дали режимът на Пхенян е сериозен  в намерението сиа да се откаже от ядрените си оръжия.\r\nПристигайки в Сеул, за да информира правителствата на Южна Корея и Япония за резултатите от срещата на върха, Помпео каза, че съвместното изявление не съдържа всичко, което по принцип е било договорено с Пхенян.\r\nТой каза, че американските и севернокорейските официални лица, които се срещат в демилитаризираната зона (ДМЗ) между двете Кореи в навечерието на срещата на върха, са постигнали голям напредък, който скоро ще стане публичен.\r\nНо когато беше попитан защо думите \"подлежащи на проверка\" и \"необратими\" не фигурират в съвместното изявление, той заяви, че двата термина са обхванати в единствената дума \"пълна\". На въпроса дали Тръмп и Ким са обсъждали проверка, която ще включва разполагането на оръжейни инспектори в Северна Корея, държавният секретар загуби спокойствие.\r\n\"Намирам този въпрос за оскърбителен и странен и честно казано смешен\", каза Помпео.\r\n***Македонският президент Георге Иванов отказа да подпише споразумението за промяна на името, пише британският вестник The Independent.\r\nМакедонският президент Георге Иванов заяви, че няма да подпише споразумение с Гърция за промяна на името на страната му.\r\nПрезидентът Иванов каза, че споразумението, което ще преименува Македония като \"Република Северна Македония\", дава твърде много отстъпки на Гърция.\r\n\"Моята позиция е окончателна и няма да се поддам на никакъв натиск, изнудване или заплахи. Няма да подкрепя или да подпиша такова вредно споразумение \", каза на пресконференция президента Иванов.\r\nТой  има подкрепата на националистическата опозиция ВМРО-ДПМНЕ и заяви, че евентуалното бъдещо членство на Македония в ЕС и НАТО не е достатъчна причина да подпише \"лошото споразумение\".\r\n\"Ние ще се противопоставим на тази сделка на капитулация с всички демократични и правни средства\", заяви ръководителят на ВМРО-ДПМНЕ Християн Микоски на пресконференция, олицетворявайки споразумението като  \"абсолютно поражение за македонската дипломация\".\r\nСделката, постигната от министър-председателите на двете страни, се очаква да бъде подписана от външните министри този уикенд. След това македонският парламент ще гласува, а ако бъде одобрен, подписът на Георге Иванов ще бъде необходим.\r\nЛяво-центристкото правителство на Македония също се нуждае от мнозинство от две трети, за да спечели одобрението на парламента, което ще изисква подкрепата на ВМРО-ДПМНЕ, която силно се противопоставя на споразумението.\r\nАко президентът откаже да подпише, сделката ще се върне в парламента за ново гласуване. Иванов ще трябва да подпише споразумението, ако то мине втори път.\r\n***Вътрешният министър на Великобритания ще улесни достъпа на медицински персонал до трудовия пазар на страната, пише британският вестник Daily Express.\r\nСаджит Джавит е решил да извади лекарите и медицинските сестри, идващи извън европейския съюз от лимитираната квота за получаване на работни визи‘\r\nТази стъпка се предприема , за да се намали недостига на медицински персонал за работа в системата на националната здравноосигирителна система.\r\nМинистри от кабинета , начело с премиера са съгласни с промяната на визовите правила. Изваждането на медицинския персонал от квотата за работни визи ще улесни достъпа на други квалифицирани кадри.\r\nВ дългосрочен план Великобритания планира да увеличи бройката на лекарите и медицинските сестри чрез обучение на кадри в страната.\r\n***Британският ислямски съвет иска разследване за ислямофобия в Консервативната партия, пише британският вестник Huffington post.\r\nВ писмо до председателя на партията Брандън Луис, най-голямата мюсюлманска група в Обединеното кралство, заяви, че е време да се увери, че \"расистите и фанатиците нямат място в партията\".\r\nТози ход бе подкрепен от баронеса Варси, бившият министър на кабинета на консерваторите, която отдавна призовава за вътрешно разследване на проблема. \"Надявам се, че партията ще започне да спира да отрича съществуването на проблема \", каза тя в телевизионно предаване.\r\nХарун Хан, генералният секретар на Британския ислямски съвет, критикува Луис за това, че не е предприел действия срещу депутатът  консерватор  Боб Блекман\", който изрази \"съжаление\" през март, след като сподели анти-мюсюлмански пост във „фейсбук\r\nХан каза: \"Само миналия месец имаше повече от веднъж седмично  случаи на ислямофобия от кандидати и представители на Консервативната партия.\r\n\"Освен това, бездействието по време на важни случаи изпраща сигнал, че ислямофобията се толерира в Консервативната партия\".", "date": "2018.06.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/14/2533703/ria-novosti-darzhavniyat-departament-na-sasht-oprovergava-obvineniyata-che-se-podgotvya-instsenirane-na-himicheska-ataka-v-siriya.html", "text": "Държавният департамент на САЩ опровергава обвиненията, че се подготвя инсцениране на химическа атака в Сирия, предава РИА Новости.\r\nВ понеделник говорителят на Министерство на отбраната на Русия генерал-майор Игор Конашенков заяви, че \"Сирийската свободна армия\" (FSA) и американските сили за специални операции  готвят провокация с използването на отровни вещества в провинция Дейр ез-Зор.\r\n\"Министерството на отбраната невярно твърди, че силите на САЩ и Свободната сирийска армия се готвят да инсценират атаки с използване на химически оръжия в Сирия\", пише в своя акаунт в социалната мрежа „Туитър“ говорителят на Държавния департамент Хедър Науърт. Юлиян Марков", "date": "2018.06.14", "title": "РИА Новости: Държавният департамент на САЩ опровергава обвиненията, че се подготвя инсцениране на химическа атака в Сирия"}
{"url": "http://www.focus-news.net/news/2018/06/14/2533705/interfaks-govoritelyat-na-beliya-dom-oprovergava-saobshteniyata-za-svoyata-ostavka.html", "text": "Говорителят на Белия дом Сара Сандърс опровергава съобщенията на телевизионния канал CBS за намерението за  своята оставка, предава агенция  Интерфакс.\r\nСара Сандърс пише в своя акаунт в социалната мрежа „Туитър“:\r\n„Какво знае CBS за моето бъдеще, което аз не знам. Бях на парти в детската градина на дъщеря ми, когато пуснаха историята без да разговарят с мен. Аз обичам работата си и за мен е чест да работя за президента на САЩ“.\r\nВ съобщението на CBS се казва, че от нейни приятели са разбрали за намеренията й и дори вече е намерен неин заместник – Радж Шах. Юлиян Марков", "date": "2018.06.14", "title": "Интерфакс: Говорителят на Белия дом опровергава съобщенията за своята оставка"}
{"url": "http://www.focus-news.net/news/2018/06/14/2533698/tass-donald-tramp-zayavi-che-lichnite-sreshti-s-vladimir-putin-mogat-da-reshat-mezhdunarodni-problemi.html", "text": "Доналд Тръмп заяви, че личните срещи с Владимир Путин могат да решат международни проблеми във свое интервю, излъчено по телевизионния канал Fox News, цитирано от TACC. \r\n Говорейки за срещата на Г-7 в Канада, американският президент заяви: „Ние отделихме 25 процента от времето говорейки за Русия и си казах – Не би ли било по-добре те (Русия) да са тук“, като уточнил, че той „не е за Русия, а за САЩ“.\r\nДоналд Тръмп заяви още: „Ако Владимир Путин седеше до мен на масата вместо някой друг, щях да кажа:\" Ще ми направите ли услуга, и ще напуснете ли Сирия? Ще ми направите ли услуга и ще  напуснете ли  Украйна?““\r\n„Мисля,че можехме да имаме добри отношения, или поне можехме да поговорим по-добре от колкото по телефона“, добави Тръмп. Юлиян Марков", "date": "2018.06.14", "title": "ТАСС: Доналд Тръмп заяви, че личните срещи с Владимир Путин могат да решат международни проблеми"}
{"url": "http://www.focus-news.net/news/2018/06/14/2533709/predstoyashti-mezhdunarodni-sabitiya-za-14-yuni-agentsiya-fokus.html", "text": "***Реакции след постигнатия договор за разрешаване на спора за името\r\n***Президентът на Македония пристига на визита в София\r\n***Президентът на САЩ Доналд Тръмп празнува 72-ия си рожден ден\r\n***Държавният секретар на САЩ Майк Помпео пристига на посещение в Китай\r\n***Германският канцлер Ангела Меркел събира провинциалните премиери за разговори в хода на текущия спор с ХСС около миграционната политика\r\n***", "date": "2018.06.14", "title": "Предстоящи международни събития за 14 юни ( Агенция „Фокус“ )"}
{"url": "http://www.focus-news.net/news/2018/06/14/2533707/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/14/2533710/nimh-dnes-nad-zapadnata-polovina-ot-stranata-shte-se-razviva-moshtna-kupesto-dazhdovna-oblachnost-i-na-mnogo-mesta-shte-ima-valezhi.html", "text": "Днес над западната половина от страната ще се развива мощна купеста и купесто-дъждовна облачност и на много места ще има валежи, временно интензивни и значителни по количество. Ще има гръмотевични бури, на места и градушки. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). В източните райони от страната ще бъде предимно слънчево и ще се задържи без валежи. Ще духа слаб, в източните райони – до умерен вятър от юг-югоизток. След обяд в Западна България вятърът ще се ориентира от запад и временно ще се усилва. Максималните температури ще са от 25° - 28° в Западна България до 33° - 35° на места в източната половина от страната. Атмосферното налягане ще се понижава и ще е по-ниско от средното за месеца.  \r\nНад Черноморието ще бъде слънчево. Ще духа слаб до умерен юг-югоизточен вятър. Максималните температури ще са от 25° до 27°. Температурата на морската вода е от 22-25°. Вълнението на морето ще е 2 бала.  \r\nНад масивите в западната половина на страната ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Над планините в Източна България през целия ден ще е предимно слънчево, ще духа умерен до силен вятър от южната четвърт. Максималната температура на височина 1200 метра ще е около 20°, на 2000 метра – около 13°.", "date": "2018.06.14", "title": "НИМХ: Днес над западната половина от страната ще се развива мощна купесто-дъждовна облачност и на много места ще има валежи"}
{"url": "http://www.focus-news.net/news/2018/06/14/2533708/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа на площад „Св. Александър Невски“ в столицата ще се състои церемонията по официално посрещане на македонския президент Георге Иванов, който пристига у нас по покана на държавния глава,  ще положи венец пред паметника на Незнайния войн. Георге Иванов ще положи венец пред паметника на Незнайния войн. От 11.25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. От 12.35 часа Румен Радев и Георге Иванов ще дадат съвместна пресконференция.\r\n***\r\nОт 09.00 часа ще започне редовното парламентарно заседание на Народното събрание.\r\n***\r\nОт 09.00 часа министърът на труда и социалната политика Бисер Петков ще участва в откриването на Европейската конференция „Социалната икономика като ефективен модел за социално включване, социално предприемачество, социални услуги, заетост“. Събитието ще се проведе в хотел „Интернационал“ в к.к. Златни пясъци.\r\nПо-късно през деня, около 15 часа, министър Петков ще посети палатковия лагер на родителите на деца с увреждания до община Варна, след което ще даде брифинг за медиите. \r\n***\r\nОт 10.00 часа министърът на туризма Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество, която ще се проведе в Археологическия музей. От 12.30 часа е предвиден брифинг.\r\n***\r\nОт 11.00 часа министърът на икономиката Емил Караниколов и зам.-директора на Европейския инвестиционен фонд Роджър Хавенит ще подпишат финансово споразумение за реализиране на нов инвестиционен фонд за рисков капитал BrightCap Ventures в рамките на Инициативата JEREMIE. Събитието ще се състои в сградата на Министерство на икономиката на ул. „Славянска“ №8.\r\n***\r\nОт 09.00 часа в Бест Уестърн Хотел „Експо“ ще се проведе конференция „Как да печелим от отпадъци“.\r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.\r\n***\r\nОт 09.30 часа в зала „Сердика“ на хотел „Балкан“ ще се проведе 58-та Национална конференция по трансфузионна хематология. От 10.00 часа на специална церемония, съвместно с БЧК, ще бъдат отличени и 10 заслужили кръводарители от цялата страна, както и организациите с най-голям принос в популяризирането на доброволното и безвъзмездно кръводаряване сред служителите си.\r\n***\r\nОт 09.00 часа  във Форум „Джон Атанасов“ в „София Тех Парк“ ще бъде открита Международната конференция „Иновативна седмица на предприемачеството – Финансови инструменти за насърчаване на научните изследвания и иновациите“. В 17.30 часа пресконференция ще дадат Карлуш Моедаш, еврокомисар за изследвания, наука и иновации и министърът на образованието и науката Красимир Вълчев.\r\n***\r\nОт 09.30 часа в 2 състав на Софийски градски съд ще се гледа делото срещу Д. М., М. М. и И. Т. за побоя с ксенофобски подбуди над М. на 9 ноември 2013 г. \r\n***\r\nОт 09.30 часа в IV състав на Специализирания наказателен съд ще се гледа делото срещу Юлиян Т., Христо С., Невена М. и Георги А., обвинени в образуване и ръководене на организирана престъпна група. \r\n***\r\nОт 09.30 часа в Националния дворец на културата европейският комисар по цифровата икономика и цифровото общество Мария Габриел ще открие Конференция по семантична оперативна съвместимост SEMIC 2018.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в XIII състав на Специализирания наказателен съд ще се гледа делото срещу Радослав К., Генчо П., Венцислав П. и др., обвинени в организирана престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа в X състав на Специализирания наказателен съд ще се гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 10.30 часа в галерия „Средец” на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища – България“.\r\n***\r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров за началото на най-големите редовни археологически разкопки в България за 2018 г.: на Перперикон в Източните Родопи и Мисионис край Търговище.\r\n***\r\nОт 11.00 часа І-13 състав на Софийски градски съд ще се гледа гражданско дело Държавата срещу Евротрансбилд и областния управител за царските конюшни. \r\n***\r\nОт 11.00 часа в къщата музей на Димитър Благоев на улица „Лайош Кошут“ №34 социалисти от столичните районите „Красно село“ и „Триадица“ ще почетат паметта му в деня на 162-рата годишнина от рождението му. В честването ще вземат участие и лидерът на БСП – София Калоян Паргов, народни представители и общински съветници.\r\n***\r\nОт 11.00 часа по повод откриването на 21-то Световно първенство по футбол FIFA-2018 в Москва,  Посолството на Руската Федерация в Република България и Българската Асоциация Мини Футбол „Мини Световно първенство“ организират детски футболен турнир в (Bauhaus Arena, София, ул. Неделчо Бончев). От 16.30 часа в Руския културно-информационен център ще се състои церемонията на откриването на Световното първенство по футбол FIFA-2018.\r\n***\r\nОт 13.00 часа V състав на Специализирания наказателен съд ще се гледа делото срещу Мирослав В., Живко И., Юлиан Д., Емил Б. и Емил Б., обвинени в организиране и ръководене на организирана престъпна група. \r\n***\r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З., Валентин Г. и др., обвинени в организиране и ръководене на престъпна група. \r\n***\r\nОт 13.30 часа в VIII състав на Специализирания наказателен съд ще се гледа делото срещу Ваньо В., Живко Б. и Илия И., обвинени в образуване и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Тихомир М., обвинен в организиране и ръководене на организирана престъпна група. \r\n***\r\nОт 13.30 часа в 8 състав на Софийски градски съд ще се гледа делото срещу Д. Д., обвинена, че е държала сумата от 3 083 800 евро, за която се предполага, че е придобита от престъпление (пране на пари). \r\n***\r\nОт 14.00 часа до 15.30 часа ще се проведат предупредителни протестни действия в цялата страна срещу Проектозакона за Българската автомобилна камара. Очаква се над 2000 автобуса за вътрешноградски, междуселищни и републикански пътнически превози да преустановят работа за час и половина. Ако Проектозаконът за БАК не бъде оттеглен от вносителите, на 25 юни т.г. ще стартират безсрочни протестни действия на превозвачите.\r\n***\r\nОт 14.00 до 16.00 часа в галерия ONE Monev ще се проведе среща-разговор с космонавта Александър Александров и показване на неговия скафандър по случай 30 години от полета му. \r\n***\r\nОт 14.00 часа в XVI състав на Специализирания наказателен съд ще се гледа делото срещу Донка Г., Росица Я., Албена А., Веселин С. и др., обвинени в организиране и ръководене на организирана престъпна група. \r\n***\r\nОт 15.00 часа в VII състав на Специализирания наказателен съд ще заседава по делото срещу Бойко Б., Емил Б., Емил Д. и др. за произнасяне за връщане на веществени доказателства. \r\n***\r\nОт 15.00 часа в VI състав на Специализирания наказателен съд ще се гледа делото срещу Антон С., Бисер Ш., Благой Г. и др., обвинени организиране и ръководене на организирана престъпна група. \r\n***\r\nОт 16.00 часа до 20.00 часа в камерното пространство на галерия „Арте“ ще се състои вернисаж по повод 85 години от рождението на Светлин Русев. \r\n***\r\nОт 17.00 часа в стадион „Юнак“ ще бъде открита модерна фензона за мачовете от Световното първенство по футбол.\r\n***\r\nОт 17.30 часа в Ротондата „Свети Георги“ в двора на Президентството учениците от Класическата гимназия (НГДЕК „Константин Кирил Философ“) организират Осмото издание на Античния празник на училището. Тази година НГДЕК навърши 40 години.\r\n***\r\nОт 17.30 часа до 19.30 часа в литературен клуб „Перото“ ще се състоят презентации на детски образователни книги. \r\n***\r\nОт 18.00 часа в зала „Надежда“ на Столична библиотека ще се проведе вечер, посветена на 60-годишнината от смъртта на писателя Змей Горянин (1905-1958). \r\n***\r\nОт 18.30 часа в зала 2 ще се състои традиционният годишен концерт на ЧОУ „Св. София“. \r\n***\r\nОт 18.30 часа в Гьоте-институт България (ул. „Будапеща“ 1) ще се проведе аудиовизуален/мултимедиен спектакъл-маратон от поредицата „Пиано плюс”\r\nс Михаил Големинов (пиано, електроника), Анжела Тошева (пиано) и Биляна Вучкова (цигулка) – „Магистрали на мълчанието“. \r\n***\r\nОт 18.30 часа издателство „Панорама“ ще бъде гост на „Издателски вечери“ на Столичната библиотека.\r\n***\r\nОт 19.00 часа в зала 11 на НДК (кино „Люмиер Лидл”) ще се състои спектакълът на Балетна и танцова школа „Бисер“ при Народно читалище „Г.С. Раковски - 1927”. \r\n***\r\nОт 20.00 часа в зала 1 ще се проведе концерт на Национална природо-математическа гимназия. \r\n***\r\nОт 09.30 часа в зала „АРА“ на хотел „Фламинго Гранд“ ще се проведе конференция „Ролята и значението на Черноморския регион и връзката му с Дунавската стратегия“. \r\n***\r\nОт 10.00 часа в Конферентната зала на Областна администрация Благоевград ще се проведе пресконференция по повод провеждането на Колоездачно състезание „По пътя на римляните“.\r\n***\r\nОт 10.00 часа в зала „Петя Дубарова“ на Културен център „Морско казино“ започва четвъртият международен фестивал за изпълнители на класическа музика.\r\n***\r\nОт Морска гара – Бургас ще започне благотворителен плувен маратон до остров Света Анастасия“. От 19.00 часа, след плувния маратон, на  Магазия 1 на Морската гара в Бургас по традиция ще се проведе благотворителен концерт на самодейни състави от града и региона.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 19.00 часа на площад „Македония“ Камерната опера ще изнесе концерт на открито.\r\n***\r\nОт 10.00 часа в УМБАЛ- Бургас ще се проведе акция по повод Международния ден на доброволния и безвъзмезден кръводарител.\r\n***\r\nОт 17.00 часа общинският съветник от ГЕРБ Тодор Колев организира приемен ден за граждани в офиса на партията на ул. „Конт Андрованти” 5. \r\n***\r\nОт 18.00 часа в Залата на Дружество на художниците ще бъде представена обща изложба на ученици от Национално училище за музикално и сценично изкуство.\r\n***\r\nОт 09.00 часа в хотел „Палас“ в курорта Св. св. Константин и Елена в рамките на Българското председателство на Съвета на Европейския Съюз Националният институт на правосъдието ще бъде домакин на 21-то Общо събрание на Европейската мрежа за съдебно обучение (ЕМСО). \r\n***\r\nОт 11.00 часа на летище „Варна“ в зала „Заминаване“ ще се състои пресконференция, на която Авиокомпания SunExpress ще обяви новини относно развитието си в България, туризма в международен план, нови полетни маршрути и специални нови партньорства във Варна, което ще доведе до положително икономическо въздействие върху региона. \r\n*** \r\nОт 09.00 часа в център „Конфуций“ на ВТУ „Св. св. Кирил и Методий ще се проведе откриване на Международната научна конференция „Спасяването на българските евреи – събития и личности“.  \r\n*** \r\nОт 10.00 часа в зала „Янтра“ на Гранд Хотел Янтра ще се проведе информационен ден по процедура за подбор на проекти „Граждански контрол върху реформата в съдебната система“ по Оперативна програма „Добро управление” (ОПДУ) 2014-2020. Събитието се организира от Управляващия орган на ОПДУ със съдействието на Областен информационен център – Велико Търново. \r\n*** \r\nОт 10.00 часа пред сградата на Община Велико Търново ще се проведе откриване на информационен щанд, част от кампанията „Благодаря от любов към живота“, организирана от AVON в подкрепа на борбата срещу онкологични заболявания на жените. \r\n*** \r\nОт 16.00 часа в Парка на Миниатюрите „Търноврад - духът на хилядолетна България\" ще бъде открита изложба от Фотоконкурс \"Мини България в кадър\" и ще бъдат наградени победителите в конкурса. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Нелюбов“. \r\n***\r\nОт 14.00 часа Административният съд във Враца ще заседава по делото, образувано по жалба на председателя на ПП БСП против решение на ОИК – Бяла Слатина, с което бе обявен за избран на втори тур кмет на Кметство Галиче от произведените частични избори\r\n*** \r\nОт 18.30 часа в НЧ  „Напредък-1869“ ще се проведе Годишен концерт на балет „Калина“. \r\n***\r\nОт 18.00 часа в Музеят на фотографията и съвременните визуални изкуства ще бъдат представени повече от 30 фотографии от селекцията „Корени“ на Лоте Михайлова.  \r\n***\r\nОт 09.00 часа в ПМГ – Кюстендил ще започнат срещи, посветени на дигитализацията в образованието. Проектът е по Програма Еразъм+, а идеята е да обсъдят добри практики с учениците от града и с техните учители.\r\n***\r\nОт 11.00 часа в залата на читалище „Братство” ще се проведе семинар, организиран от Областен информационен център – Кюстендил, свързан с възможностите за кандидатстване с проекти в горския сектор. \r\n***\r\nОт 10.30 часа в Регионалния пресклуб на БТА ще се проведе пресконференция на фондация „Ви Арт“, по време на която ще бъде представен проектът „Избери спорта“.\r\n***\r\nОт 11.00 часа пред Двореца на културата ще се състои концерт на Духовия оркестър. \r\n***\r\nОт 18.00 часа в малкия салон на Двореца на културата ще бъде представена стихосбирката „Копнежи за нежност“ от Пламена Владимирова. \r\n***\r\nОт 09.00 часа в Аграрен университет – Пловдив ще се проведе конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“. \r\n***\r\nОт 10.30 часа ще се състои церемонията по официална първа копка на обект “Изграждане на Център за временно настаняване на лица и семейства“.\r\n***\r\nОт 11.00 часа в Аудитория 3 на Медицинския университет в Пловдив ще се проведе дебат за здравеопазването в ЕС с комисаря Витянис Андрюкайтис. \r\n***\r\nОт 11.00 часа в зала 10 на Окръжния съд ще се проведе заседание по делото срещу преподавателите от Университета по хранителни технологии, обвинени във взимане на подкуп от студенти. \r\n***\r\nОт 16.00 часа до 18.00 часа в офиса на ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемна за граждани. От 17.00 до 18.30 часа в офиса на ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани, а от 17.30 часа до 19.00 часа в офиса на  ГЕРБ в район „Източен” на ул. ”Коста Паница“ №5 приемна ще проведе и Емил Русинов. \r\n***\r\nОт 17.00 часа в лятно кино „Орфей“ ще се състои среща-разговор с актьора Захари Бахаров – носител на наградите ИКАР 2018 и АСКЕЕР 2018 за водеща мъжка роля в спектакъла „Чамкория“. В нея ще участва заместник -кмета по култура и туризъм – инж. Александър Държиков и представители на екипа, който организира Панорама на комедиите „Завеса под звездите“ в лятно кино „Орфей“.\r\n***\r\nОт 20.00 часа във Vintage House писателката Елизабет Костова ще представи последния си роман „Земя на сенки“, издаден на български. \r\n***\r\nОт 12.45 часа ще се проведе националното състезание за „Най-добър секач“.\r\n***\r\nОт 10.00 часа в РБ „Захарий Княжески“ ще се проведе научно-практическа конференция „Междукултурни, научни и образователни диалози България – Русия“.\r\n***\r\nОт 13.00 часа до 20.00 часа в парк-хотел „Стара Загора“ на зала „Тервел“ ще се проведе бизнес форум, организиран от Българо-търговската камара в сътрудничество с Търговско-промишлената в Стара Загора. \r\n***\r\nОт 17.00 часа в зала 2 на общинска администрация Стара Загора ще се проведе информационна кампания за \"Енергийна ефективност на многофамилни жилищни сгради“ по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г.\r\n***\r\nОт 18.00 часа в Художествената галерия ще бъде открита Юбилейна изложба „Марио Жеков 1898-1955“ по повод 120 години от рождението на художника. \r\n***\r\nОт 18.00 часа в Градската художествена галерия ще бъде открита експозиция от 120 картини на Марио Жеков. \r\n***\r\nОт 19.00 часа в зала „Байер“ ще бъде открита изложба на участниците в XXIII-то издание на пленер по живопис „Дружба 2018“.\r\n***\r\nОт 19.00 часа в Кукления театър ще се проведе показ на Десетата международната творческа лаборатория – ателие „Оруел“ по „Животинска ферма“ на Джордж Оруел, участват студенти от PACE SHOOL OF PERFORMING ARTS, NEW YORK, USA.\r\n***\r\nОт 19.00 часа в камерната зала на Драматичния театър ще се състои постановката „Айфеловата кула“ от Александър Урумов. \r\n***\r\nОт 19.00 часа в Оперния театър ще се състои премиерата на „Машина на времето“ – мюзикъл за деца. \r\n***\r\nОт 19.00 часа в Къща музей „Гео Милев“ ще се проведе поетичен пърформанс с театрално студио „Фантазио“. \r\n***\r\nОт 19.30 часа в Държавен куклен театър ще бъде открит показ на работата на Десета международна творческа лаборатория – ателие „Оруел“, част първа „Фермата на животните“. \r\n***\r\nОт 10.00 часа в сградата на Община Ценово ще се проведе редовно заседание на Съвместната българо-румънска земеделска работна група.\r\n***\r\nОт 14.00 часа в зала 203 на Общината ще се проведе съвместно заседание на Здравна комисия и работна група за инвитро правилник. \r\n***\r\n От 17.30 часа в Регионална библиотека „Стилиян Чилингиров ще бъде представена книгата „Богомилите: Есеите на България” от Варта Корисян-Меонлина.", "date": "2018.06.14", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2018/06/14/2533706/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес над западната половина от страната ще се развива мощна купеста и купесто-дъждовна облачност и на много места ще има валежи, временно интензивни и значителни по количество. Ще има гръмотевични бури, на места и градушки. В източните райони от страната ще бъде предимно слънчево и ще се задържи без валежи. Ще духа слаб, в източните райони – до умерен вятър от юг-югоизток. След обяд в Западна България вятърът ще се ориентира от запад и временно ще се усилва. Максималните температури ще са от 25° - 28° в Западна България до 33° - 35° на места в източната половина от страната.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\n- Движението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Същите обходни маршрути могат да се ползват и от моторните превозни средства до 12 т. Срок до 30.06.2018 г.\r\n- Движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас – София за ремонтни дейности. Срок до 30.06.2018 г.\r\n- п.в. Пловдив-Север на км 126 се въвежда ВОБД в дясно платно (посока София - Бургас) с частично отбиване на движението като се затваря активната лента за частичен ремонт на настилката. Движението се пренасочва в изпреварващата лента. За пътуващите до гр. Пловдив в посока София-Бургас се препоръчва да се отклонят при км 119 на п.в. Пловдив-Запад или при км 133 на п.в. Пловдив-Изток. Срок до 14.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nОбласт Пазарджик:\r\n Движението по АМ Тракия от км 67+000 до км 67+600 в посока София се осъществява в една лента поради ремонт на дилатационна фуга. Затворена за движение е изпреварващата лента. Движението се извършва в интензивната лента. Срок 14.06.2018 г. \r\nОбласт Ямбол: Движението по АМ Тракия посока Бургас в участъка с. Завой - п.в. Зимница от км 288+000 до км 289+000 се осъществява в изпреварващата лента, поради частични ремонтни дейности на асфалтовата настилка. Затварят се аварийната и активната лента. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 14.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 15.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: \r\nОбласт Кюстендил: \r\nДвижението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 15.06.2018 г.;\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 село Български извор до село Сопот от км 16+000 до км 24+000 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 15.06.2018 г.;\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 15.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\nДвижението по път І-5 Стара Загора-Ястребово при км 245+100 се осъществява с повишено внимание поради полагане на хоризонтална маркировка. Срок до 14.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок: 18.06.2018 г.\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2: изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч. Срок до 15.06.2018 г.;\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 15.06.2018 г.;\r\nПът II-99: Движението по път II-99 Крайморие – отбивката за Рибарско селище от км 0+000 до км 3+500 се осъществява с повишено внимание поради частични ремонтни дейности по асфалтовата настилка. Организацията на движението се сигнализира с пътни знаци. Срок до 15.06.2018 г.\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок до 15.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.;\r\nПът III-5393: Движението по път III-5393 в участъка пътен възел Камено – НХК от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nПът III-5502: Движението по път III-5502 Ганчовец – Дряново от км 12+372 до км 12+500 е ограничено за всички МПС поради смяна на прелезна настилка на жп прелез с еластична настилка.\r\n Обходен маршрут: от с. Ганчовец в посока гр. Килифарево, гр. В. Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за гр. В. Търново, след което на разклона за с. Соколово се завива отново на дясно през общински пътища и достига до гр. Килифарево. Поставена е необходимата пътна сигнализация: Срок до 15.06.2018г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.06.2018 г.;\r\nПът III-107: Движението в района на Рила – Рилски Манастир – Кирилова Поляна от км 11+000 до км 37+000 се осъществява в една лента поради изсичане на храсти. Сигнализирано е с пътни знаци. Срок до 15.06.2018г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Разклон за Добродан - Троян в участъка от км 69+000 до км 69+200 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Срок до15.06.2018 г.\r\nПът III-305: Движението по път III-305 Садовец – Ъглен в участъка от км 25+000 до км 33+600 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Движението се регулира с пътни знаци. Срок 15.06.2018 г.\r\nПът III-3505: Движението по път III-3505 Стефаново – Велчево в участъка от км 13+431 до км 30+385 се осъществява с повишено внимание поради машинно и ръчно косене по банкети. Водачите да се движат със съобразена скорост. Срок 18.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движението по път III-606 Копривщица – Стрелча от км 23+300 до км 32+800 се осъществява в една лента двупосочно поради частични ремонтни дейности на асфалтовата настилка. Срок до 15.06.2018 г. \r\nПът III-8004: Движението по път III-8004 с. Мало Конаре – Огняново – Исперихово от км 0+000 до км 15+000 се осъществява в една лента двупосочно поради частични ремонтни дейности на асфалтовата настилка. Срок 14.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-13: Движението по път II-13 Бяла Слатина-Долни Дъбник в района на Кнежа-Искър от км 79+500 до км 83+000 се осъществява с регулиране в едната  лента поради асфалтиране. Срок  до 18.06.2018 г.\r\nПът ІІІ-3501: Движението по път III-3501, Згалево-Летница в района на Пордим-Каменец от км 16+500 до км 32+600 се осъществява с повишено внимание поради частично асфалтиране. Срок до 14.06.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 0+000 до км 7+480 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 19.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nПът III-2002: Движение по път III-2002 Цар Калоян – Костанденец от км 0+000 до км 7+900 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 15.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 15.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 Ямбол – Недялско от км 0+000 до км 26+550 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 15.06.2018 г.\r\nПът III-7906: Движението по път III-7906 Горска поляна – Болярово от км 13+500 до км 26+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 15.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е", "date": "2018.06.14", "title": "Актуална пътна обстановка"}
{"url": "http://www.focus-news.net/news/2018/06/14/2533699/tass-shindzo-abe-bi-iskal-da-se-sreshtne-s-kim-chen-un-vav-vladivostok.html", "text": "Японският премиер Шиндзо Абе би искал да се срещне със севрнокорейския лидер Ким Чен-ун в рамките на икономическия форум във Владивосток през септември, предава агенция , цитирана от TACC.\r\nПрессекретарят на руския президент Владимир Путин Дмитрий Песков е заявил по-рано, че русия кани Ким Чен-ун на посещение в Русия и едно от възможните места за среща е именно този икономически форум във Владивосток.\r\nПо време на срещата в Сингапур северникорейския лидер е изявил желание да се срещне с японския премиер, според агенцията.\r\nЯпония очаква от едни евентуални разговори да се направи прогрес по темата за отвлечените японци от севернокорейското разузнаване. Юлиян Марков", "date": "2018.06.14", "title": "ТАСС: Шиндзо Абе би искал да се срещне с Ким Чен-ун във Владивосток"}
{"url": "http://www.focus-news.net/news/2018/06/14/2533711/afp-ochakva-se-ungarski-sad-da-obyavi-tezhki-prisadi-za-vinovnite-za-smartta-na-71-migranti-v-kamion-predi-tri-godini.html", "text": "Очаква се унгарски съд да обяви тежки присъди за виновните за смъртта на 71 мигранти в камион преди три години, предава AFP.\r\nИска доживотни присъди за организатора на трафика Самсоор Лаху от Афганистан, както  и за двамата български шофьори. Още един българин може да получи доживотна присъда с право на замяна. Други обвинени, сред които и  български граждани може да получат до 16 години затвор.\r\nБандата е успяла да прекара нелегално повече от 1 100 души, като са вземали по 1 500 евро на човек. За трафика са използвали 15 камиона/\r\nВ конкретния случай в камион са открити на магистралата задушени 59 мъже, осем жени и четири деца включително едно бебе. Юлиян Марков", "date": "2018.06.14", "title": "AFP: Очаква се унгарски съд да обяви тежки присъди за виновните за смъртта на 71 мигранти в камион преди три години"}
{"url": "http://www.focus-news.net/news/2018/06/14/2533704/afp-donald-tramp-omalovazhava-nasilieto-na-rezhima-na-kim-chen-un.html", "text": "АFP: Доналд Тръмп омаловажава насилието на режима на Ким Чен-ун\r\nДоналд Тръмп омаловажава насилието на режима на Ким Чен-ун, в интервю пред телевизионния канал , цитиран от AFP.\r\nТой заявява, че и други страни са вършили „лоши неща“, омаловажавайки насилието и нарушенията на човешките права.\r\n„Много други хора са вършили наистина лоши неща, може да се говори за много страни, където са извършвани лоши неща“, заявява Тръмп в интервюто.\r\nСпоред Държавния департамент на САЩ, севернокорейският режим държи между 80 и 120 хиляди политически затворници в трудови лагери, където са подлагани на глад и мъчения. Юлиян Марков", "date": "2018.06.14", "title": "АFP: Доналд Тръмп омаловажава насилието на режима на Ким Чен-ун"}
{"url": "http://www.focus-news.net/news/2018/06/14/2533716/ministar-krasen-kralev-shte-prisastva-na-tseremoniyata-po-otkrivaneto-na-svetovnoto-parvenstvo-po-futbol-v-moskva.html", "text": "Министърът на младежта и спорта Красен Кралев ще присъства на церемонията по откриването и първия мач на Световното първенство по футбол в Москва, Русия. Това съобщиха от пресцентъра на Министерството на младежта и спорта. Днес ще се проведат официалните събития, в които Красен Кралев участва по покана на Руската федерация. Българският спортен министър ще участва и в неформална работна среща по повод борбата с манипулирането на спортните състезания, организирана от Разширеното частично споразумение за спорт (EPAS) на Съвета на Европа и Министерството на спорта на Руската федерация.", "date": "2018.06.14", "title": "Министър Красен Кралев ще присъства на церемонията по откриването на Световното първенство по футбол в Москва"}
{"url": "http://www.focus-news.net/news/2018/06/14/2533717/vitsepremierat-valeri-simeonov-shte-otkrie-mezhdunarodna-nauchna-konferentsiya-za-spasyavaneto-na-balgarskite-evrei.html", "text": "Заместник министър-председателят по икономическа и демографска политика Валери Симеонов ще открие Международна научна конференция на тема „Спасяването на българските евреи – събития и личности“, която се провежда по повод 75 години от спасяването на българските евреи през 1943 г. Това съобщиха от правителствената информационна служба. Форумът се организира от Великотърновски университет Св. Св. Кирил и Методий, Българо-еврейския научен институт и Клуба на приятелите Българи и Евреи.\r\nСъбитието ще се проведе на 14 юни от 09.00 часа в Център „Конфуций“ на ВТУ „Св. Св. Кирил и Методий“.", "date": "2018.06.14", "title": "Вицепремиерът Валери Симеонов ще открие международна научна конференция за спасяването на българските евреи"}
{"url": "http://www.focus-news.net/news/2018/06/14/2533718/ministar-biser-petkov-shte-napravi-rabotno-poseshtenie-vav-varna.html", "text": "Министърът на труда и социалната политика Бисер Петков ще направи работно посещение във Варна. това съобщиха от пресцентъра на МТСП. От 09.00 часа той ще участва в откриването на Европейската конференция „Социалната икономика като ефективен модел за социално включване, социално предприемачество, социални услуги, заетост“. Събитието ще се проведе в хотел „Интернационал“ в к.к. Златни пясъци.\r\nПо-късно през деня, около 15.00 часа, министър Петков ще посети палатковия лагер на родителите на деца с увреждания до община Варна, след което ще даде брифинг за медиите. \r\nПрограмата на министър Петков включва и посещение на Междупоколенческия център в град Варна.", "date": "2018.06.14", "title": "Министър Бисер Петков ще направи работно посещение във Варна"}
{"url": "http://www.focus-news.net/news/2018/06/14/2533715/ministar-nikolina-angelkova-shte-otkrie-sreshtata-na-ministrite-s-resor-turizam-ot-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "Министърът на туризма Николина Ангелкова ще открие срещата на министрите с ресор туризъм на страните-членки на Организацията за Черноморско икономическо сътрудничество (ОЧИС) днес във Варна. Това съобщиха от пресцентъра на Министерство на туризма. Събитието е от най-високия клас „А“, включено в календара на Българското председателство на Съвета на ЕС. На среща ще бъдат представени резултатите от председателството на България на работната група „Сътрудничество в туризма“ към организацията. \r\nВъв форума ще участват също Майкъл Христидис, генерален секретар на ОЧИС, Братислав Джорджевич, изпълнителен мениджър на ОЧИС и Асаф Хаджиев, генерален секретар на ПАЧИС, както и представители на държави-членки на ОЧИС.  \r\nСъбитието ще се проведе от 10.00 часа днес в Археологическия музей град Варна. В 12.30 часа се предвижда брифинг.", "date": "2018.06.14", "title": "Министър Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество"}
{"url": "http://www.focus-news.net/news/2018/06/14/2533722/v-sofiya-teh-park-shte-se-provede-inovativnata-sedmitsa-na-predpriemachestvoto.html", "text": "Днес в София Тех Парк ще се проведе \"Иновативна седмица на предприемачеството – Финансови инструменти за насърчаване на научните изследвания и иновациите\". Това съобщиха от пресцентъра на Представителството на ЕК в България. Събитието е популярна инициатива на Европейската комисия в рамките на Работната програма \"Хоризонт 2020\", която се провежда със съдействието на Европейската инвестиционна банка и Европейския инвестиционен фонд, и цели подобряване достъпа до финансиране за научни изследвания и иновации. \r\nКонференцията се организира съвместно с Българското председателство на Съвета на ЕС и Министерството на образованието и науката, и ще представи европейските политики за насърчаване и подкрепа на най-ярките новаторски идеи по пътя до превръщането им в печеливш бизнес на световно ниво с помощта на съществуващите финансови инструменти. \r\nВ конференцията ще се включи комисарят отговарящ за изследвания, наука и иновации Карлош Моедаш, както и други високопоставени представители на Европейската инвестиционна банка, Европейския инвестиционен фонд, изследователски организации и университети, частни инвестиционни компании, центрове за корпоративни иновации, национални и регионални промоционални банки. От 17.10 часа комисар Карлош Моедаш ще произнесе реч при закриването на събитието \"Иновативна седмица на предприемачеството – Финансови инструменти за насърчаване на научните изследвания и иновациите\". От 17.30 часа е предвидена пресконференция с комисар Моедаш и министъра на образованието и науката Красимир Велчев.", "date": "2018.06.14", "title": "В София Тех Парк ще се проведе Иновативната седмица на предприемачеството"}
{"url": "http://www.focus-news.net/news/2018/06/14/2533719/parlamentarnata-komisiya-po-zdraveopazvane-shte-obsadi-dali-upravitelyat-na-nzok-tryabva-da-bade-osvoboden-ot-posta-si.html", "text": "На извънредно заседание комисията по здравеопазване към Народното събрание ще обсъди писмото от управителя на Националната здравноосигурителна каса проф. Камен Плочев, с което той уведомява, че ще продължи болничния си. В края на май Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. Миналата седмица Надзорният съвет на Касата реши да изпрати писмото на Плочев до парламента и да остави на народните представители да решат дали той да бъде освободен. Писмото е изпратено в комисията по здравеопазване на 12 юни 2018 г. от председателя на Надзорния съвет на НЗОК.", "date": "2018.06.14", "title": "Парламентарната комисия по здравеопазване ще обсъди дали управителят на НЗОК трябва да бъде освободен от поста си"}
{"url": "http://www.focus-news.net/news/2018/06/14/2533723/denyat-14-yuni-v-balgarskata-istoriya.html", "text": "2017 г. \r\nПрезидентът на Република България връчва Орден „Св. св. Кирил и Методий” I степен на Жак-Люк Мартинез, генерален директор на музей „Лувър“ в Париж „за неговия значим принос за популяризирането на българската култура и културно-историческото наследство на България във Френската република и по света, както и за развитието на българо-френското културно сътрудничество“\r\n2017 г. \r\nПрезидентът на Република България връчва Орден „Св. св. Кирил и Методий” II степен на Александр Баралис, куратор в музей „Лувър“ в Париж, за неговия значим принос за популяризирането на българската култура и културно-историческото наследство на България във Френската република и по света, както и за развитието на българо-френското културно сътрудничество\r\n2016 г. \r\nПрезидентът на Република България връчва Орден „Св. св. Кирил и Методий” I степен на акад. Николай Попов, „за големите му заслуги към Република България в областта на денталната медицина“.\r\n2007 г.\r\nПрезидентът на Р България връчва Орден „Стара планина“първа степен на Симеон Сакскобургготски „за изключително големите му заслуги към Република България, за развитието на демократичния процес, реформирането на страната и присъединяването ѝ към НАТО и Европейския съюз\r\n2002 г.\r\nПрезидентът на Р България връчва Орден „Стара планина“ на Петър Манджуков „за изключителния му принос и заслуга за развитието на международните връзки и сътрудничеството на Република България с народите на Русия и ОНД и по повод 60 години от рождението му;“\r\n1992 г.\r\nВ дните от 3 до 14 юни българска делегация, оглавена от президента Желю Желев, участва в Световната конференция на ООН в Рио де Жанейро. Конференцията е посветена на околната среда и развитието на света.\r\n1991 г.\r\nОт 12 до 14 юни на посещение в България е генералният секретар на НАТО Д-р Манфред Вьорнер. Той е посрещнат от председателят на Атлантическия клуб Соломон Паси.\r\n1947 г.\r\nОт 12 до 14 юни се състои съдебен процес срещу Петър Коев от ръководството на БЗНС “Никола Петков”. Той е осъден на 12 г. и 6 м. строг тъмничен затвор като \"идеен подбудител\" за създаването на тайната военна организация \"Неутрален офицер\".\r\n1932 г.\r\nЗа първи път в София излиза от печат в. “Македонско знаме”. Вестникът е орган на български емигранти от Македония. Излиза до 1 юли 1934 г. веднъж седмично. Отговорен редактор е Ал. Мартулков.\r\n1924 г.\r\nАгент на Обществената безопасност убива народния представител Петко Д. Петков от БЗНС.\r\nПетко Димитров Петков е политически деец. Роден е на 4 май 1891 г. в София. Син на Д. Н. Петков и брат на Н. Д. Петков. Завършва право, политически науки и дипломация в Париж. Взема участие в Балканските войни 1912 г.–1913 г. и в Първата световна война 1914 г.–1918 г. Член е на БЗНС, по време на управлението на Ал. Стамболийски. В периода 1920 г.–1922 г. е първи секретар на българската легация в Париж. Участва в състава на българската делегация на конференцията в Генуа (1922 г.). От ноември 1922 г. до юни 1923 г. е директор на Политическия отдел на Министерството на външните работи и главен секретар на същото министерство. По време на държавния преврат на 9 юни 1923 г. е арестуван. След освобождаването му полага усилия за възстановяване на БЗНС. Подкрепя идеята за осъществяване на единодействие с БКП (т. с.). Редактира в. \"Земледелска защита\" (1923 г.–1924 г.), сп. \"Земледелска защита\" (1923 г.–1924 г.) и в. \"Защита\" (от бр. 2 \"Народна защита\" 1923 г.–1924 г.). Издава на френски език брошурите \"Войник на мира\" и \"Политиката на България вчера и днес\".\r\n1923 г.\r\nАлександър Стамболийски е убит от скопския войвода на ВМРО Величко Велянов (Чичето).\r\nАлександър Стамболийски е обществен и държавен деец, публицист, идеолог и лидер на Българския земеделски народен съюз (БЗНС). Роден е на 1 март 1879 г. в с. Славовица, Пазарджишко. Учи в Земеделското училище в Садово, а след това в Лозаро-винарското училище в Плевен. Една година следва философия в Хале, след което записва агрономство в Мюнхен. Завръща се преждевременно в България по здравословни причини. През декември 1899 г. участва в основаването на Българския земеделски народен съюз и свързва целия си активен политически живот с неговата дейност. От 1904 г. до 1923 г. е главен редактор на партийния в. \"Земледелско знаме\". Включва се в редактирането на сп. \"Земледелска мисъл\". Той е дългогодишен народен представител (от 1908 г.). Под негово ръководство през 1905 г. е изработена първата програма на БЗНС , а през 1919 г. и втората програма. Не одобрява участието на България в Балканските войни 1912–1913 г. Счита, че обединението на българските земи трябва да стане по пътя на създаване на конфедерация или федерация на южните славяни. Обявява се решително срещу въвличането на България в Първата световна война 1914–1918 г. На среща между лидерите на опозиционните партии и цар Фердинанд I на 17 септември 1915 г. предупреждава царя, че присъединяването на България на страната на Тройния съюз ще има катастрофални последици. Заради антивоенната му пропаганда и дръзкото поведение му е отнет депутатският имунитет и Стамболийски е осъден на доживотен затвор. По време на Войнишкото въстание 1918 г. е освободен от затвора и изпратен заедно с Р. Даскалов и други народни представители при въстаналите войници, за да съдействат за прекратяване на въстаническите действия и връщане на войниците по фронтовете. Вместо това на 27 септември в Радомир България е провъзгласена за република, а Стамболийски става председател на временното правителство. След разгрома на въстанието се укрива в столицата до даването на амнистия (края на 1918 г.). Още преди това е включен като представител на БЗНС в коалиционното правителство на Т. Теодоров (28 ноември 1918–6 октомври 1919 г.) като министър на обществените сгради, пътищата и благоустройството. Включен е в състава на българската делегация, която през юли 1919 г. заминава за Франция и участва в работата на Парижката мирна конференция 1919–1920 г. Подписва Ньойския мирен договор 1919 г. На 7 октомври 1919 г. Стамболийски е назначен за министър-председател на съставеното от БЗНС, Народната и Прогресивнолибералната партия коалиционно правителство (до май 1920 г.). Едновременно с това е министър на войната и управляващ Министерството на обществените сгради, пътищата и благоустройството. От 22 май 1920 г. до 9 юни 1923 г. е министър-председател на самостоятелното земеделско правителство. В него е и министър на външните работи и изповеданията и управляващ Министерството на войната. В края на 1920 г. и началото на 1921 г. предприема 100-дневна обиколка из Европа. Взема участие в работата на конференциите в Генуа (1922 г.) и Лозана (1922–1923 г.).\r\nОт 9 до 14 юни дейци на БЗНС организират съпротивителна дейност срещу преврата с основни центрове Пазарджишко, Радомирско, Асеновградско и Плевенско, ръководена съответно от Александър Стамболийски, Александър Ботев, Спас Дупаринов и Александър Оббов. Стамболийски е арестуван и убит на 14 юни от скопския войвода на ВМРО Величко Велянов (Чичето). На места дейците на БКП оглавяват съпротивата (Карлово и Килифарево), на други помагат на военните (Пловдив, Кнежа, Габрово, Русе), на трети се опитват сами да овладеят властта.\r\nНа 9 юни 1923 г. е извършен държавен преврат от организацията Народен сговор и Военния съюз с помощта на части от столичния гарнизон и гарнизоните в другите краища на България. След успеха на преврата новия кабинет е подкрепен от партиите в Конституционния блок, социалистите и националлибералите, а БКП обявява неутралитет (Позив на ЦК от 9 юни и решение на ВПС от 1-7 юли).\r\n1920 г.\r\nВ Царство България е въведена Трудова повинност.\r\n1895 г.\r\nБългарска парламентарна делегация, водена от председателят на VIII ОНС Теодор Теодоров и от митрополит Климент Търновски заминава за Санкт Петербург. Там се провеждат преговори за възстановяване на българо-руските дипломатически отношения. Делегацията е приета от император Николай II на 5 юли.\r\n1881 г.\r\nНа 14 и 21 юни са проведени избори за II ВНС. Спечелени са от консерваторите. Избрани са само четирима депутати - либерали, но и те не са допуснати до заседанията. На 18 юни в Плевенски окръг и Оряховска околия е обявено военно положение и в тях не се провеждат избори.\r\n1877 г.\r\nВ хода на Руско-турската война руската обсадна артилерия нанася огневи удари по градовете Русе и Никопол, като при нощната стрелба за първи път се употребяват прожектори.\r\n1872 г.\r\nБРЦК изпраща разпореждане до частните комитети, в което съобщава за взетите решения и ги задължава да изучават устава на Комитета.\r\n1862 г.\r\nПод ръководството на хаджи Ставри Койнов революционните дейци от Търновско организират чета от около 70 души, която се отправя към Габрово. Според предварителния план, съгласуван с Георги Раковски, действията на четата трябва да доведат до обявяване на въстание в българските земи, но четата е малобройна и бързо е разбита от турските власти.\r\nПрез 1862 г. избухва въстание на българското население в Търновско и Габровско против османското иго. То е организирано от Хаджи Ставри (Ставри Койнов), който е изпратен за негов ръководител лично от Г. С. Раковски. Подготовката на Търновското въстание започва в началото на 1862 г., след създаването на Първата българска легия в Белград. Очаквайки военен конфликт между Сърбия и Османската империя, Хаджи Ставри и местните първенци в Търновско и Габровско решават да вдигнат въстание през юни същата година. Въпреки пристигналите известия за станали боеве между сърбите и османските войски в Белград и други сръбски градове между организаторите на въстанието избухват сериозни разногласия. Богатите търговци настояват за неговото отлагане до навлизането на сръбските войски в България, а Хаджи Ставри и едно младежко ядро около него - за незабавни действия. С чета от 70 души той тръгва по посока на Стара планина с надежда да се срещне с въстанически чети от други градове. Поради бързата реакция на османските власти и пристигналите известия за помиряване на Сърбия с империята такива чети не са образувани. Останала сама, четата на Хаджи Ставри е бързо разгромена. По-голямата част от четниците и са заловени и изпратени на заточение. Останалата, по-малка част, между които са Хаджи Ставри и П. Кисимов (получил известност по-късно сред българските емигранти), успяват да се прехвърлят на север от р. Дунав и така да се спасят.На тази дата са родени:\r\n1949 г.\r\nРоден е Стоян Александров – български финансист и политик.\r\nЗавършил е средното си образование в Икономическия техникум в Кюстендил. В последствие завършва специалност \"Финанси и кредит\" във Висшия финансово-стопански институт, Свищов (сега Стопанска академия “Димитър А. Ценов”). Работил е в БНБ – Кюстендил и началник управление \"Финанси\" в Окръжния народен съвет в Кюстендил. От 1975 г. е преподавател във Висшия икономически институт \"Карл Маркс\" (сега Университет за национално и световно стопанство), София. \r\nОт 1991 г. до ноември 1992 г. е началник на данъчно управление \"Данъчна администрация\" в Министерството на финансите. От януари 1993 г. до октомври 1994 г. е министър на финансите в правителството на Любен Беров. От 1994 г. оглавява Катедра \"Финанси\" в УНСС. В периода 1995 - 1999 г. е председател на Съвета на директорите и изпълнителен директор на Централна кооперативна банка. От 1998 г. до 1999 г. е председател на Асоциацията на търговските банки. През 1998 е член на Изпълнителното бюро на Управителния съвет на Федерацията на научно-техническите съюзи. През 1999 г. е общински съветник от гражданското сдружение \"Свети Георги Софийски\" в Столичен общински съвет. От 1999 г. до 2002 г. е председател на Съюза на българските фондации и сдружения. От април 2001 г. е председател на Управителния съвет и главен изпълнителен директор на \"Токуда банк\" АД. През 2001 г. участва в парламентарните избори като водач на листа в Кърджали от гражданската квота на \"Коалиция за България\", но влиза в Народното събрание от листата в Стара Загора. Напуска още в първия ден парламента, поемайки отговорността си за постигнатите ниски изборни резултати в Кърджали. Говори руски, сърбохърватски и немски език. Награди: През 1998 г. е обявен за банкер на годината. Женен, има син и дъщеря.\r\n1946 г.\r\nРодена е Виолета Гиндева – българска драматична и филмова актриса. Тя е дългогодишна изпълнителка на характерни роли в Народния театър \"Иван Вазов\". Дебютира в киното през 1968 г. с тв новела \"Един снимачен ден\". Създава впечатляващи роли на подкупващи със своята искреност и непосредственост целеустремени жени: \"Иконостасът\" (1969 г.), \"Князът\" (1970 г.), \"Черните ангели\" (1970 г.), \"Дъщерите на началника\" (тв, 1973 г.), \"Последна проверка\" (тв, 1973 г.), \"Сватбите на Йоан Асен\" (1975 г.), \"Снаха\" (1976 г.), \"Юмруци в пръстта\" (1979г.-1980 г.), \"Приключенията на Авакум Захов\" (тв, 1981 г.), \"За честта на пагона\" (1975 г.), \"Макбет\" (1977 г.), \"Иванко\" (1978 г.), \"Игра с огъня\" (1982 г.), \"Прадеди и правнуци\" (тв, 1983 г.), \"Ей, или как се мами гущерче\" (1996 г.), \"Динамит на борда - 10 години по късно\" (мюзикъл от Христо Бойчев, 1997 г.), \"Купонът\" (2000 г.).\r\n1933 г.\r\nРоден е Светлин Русев. Следва живопис при проф. Дечко Узунов. Председател е на Съюза на художниците от 1973 г. до 1985 г. От 1975 г. е преподавател в Художествената академия. В периода 1985 г.-1988 г. е директор на Националната художествена галерия. Преди 10 ноември 1989 г. е член на Централния комитет на Българската комунистическа партия /БКП/. В този период Светлин Русев е и депутат, известен с гражданската си позиция срещу авторитарната власт. \r\nТой е един от Инициаторите на Комитета за защита на Русе.\r\nДепутат е в VII Велико народно събрание с листата на БСП през 1990 г.\r\nЧлен е на Есенния салон в Париж и салона Ника-кей в Токио.\r\nЧлен е на Академията за изкуство в Русия.\r\nКартините му са в музеи и частни колекции по света. Самият той е колекционер на картини и е дарил голяма сбирка на родния си град Плевен. Ползва руски и немски език.\r\nСъздава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970 г.- 1980 г.) разкрива нови черти в етнопсихологическия облик на българката.\r\n1916 г.\r\nРоден е Найден Евлогиев Геров-композитор. Той е създател на значителен брой музикални произведения в различни жанрове. Найден Геров е внук на известния български възрожденски просветител и книжовник Н. Геров. Създава оперите: \"Пайсий Хилендарски\" (1959 г.), \"В една новогодишна нощ\", \"Бяла пролет\", детските \"Пепеляшка\" и \"Ян Бибиян\", комичната \"Тримата мускетари\", \"Почивка в Арко Ирис\", \"Пътуване към Кларис\". Автор на балета \"Швейк отива на война\" (1974 г.). Умира в София на 24 октомври 1989 г.\r\n1856 г.\r\nРоден е Димитър Благоев – основоположник на социалистическото движение и на първата марксистка партия в България. Роден е в с. Загоричане, Костурско. Първоначално учи в родното си село, после – в Цариград, Одрин и Стара Загора. След Освобождението продължава образованието си в Санкт Петербург, където следва естествени науки. Попада под влияние на социалистическите идеи и през декември 1883 г. основава първата социалдемократическа организация в Русия, получила известност под името Благоева група. Димитър Благоев е фактическият лидер на БРСДП (т. с.). Под негово ръководство БРСДП (т. с.) отстоява икономическите и политическите интереси на наемния пролетариат в страната. Ратува и за обединението на разпокъсаното българско отечество, но желае това да стане не чрез война, а по пътя на Балканска федерация. След Октомврийската революция 1917 г. в Русия се опитва да възприеме Лениновото учение, но до края на живота си остава по същество привърженик на разбиранията на водачите на II Интернационал. Отказва сътрудничеството с БЗНС, на който гледа като на селска буржоазна партия. След края на Първата световна война 1914 г.-1918 г. поради напреднала възраст и поради влошено здравословно състояние отстъпва ръководството на партията на по-млади свои следовници в лицето на В. Коларов и др. Не одобрява курса за Септемврийското въстание 1923 г., но след неговото обявяване не му се противопоставя. Автор е на голям брой статии и брошури със социалистическа тематика, както и на първото българско съчинение, посветено на марксисткото учение - \"Що е социализъм и има ли той почва у нас?\", и на труда \"Принос към историята на социализма в България\" (1906 г.).На тази дата умират:\r\n1986 г.\r\nУмира Владимир Иванов Георгиев – български езиковед. Той е роден на 3 февруари 1908 г. в с. Габаре, Врачанско. Специализира индоевропейско езикознание във Виена, където през 1934 г. защитава докторската си дисертация. Специализира в Берлин и Флоренция (1939 г.-1940 г.). През 1945 г. е избран за извънреден професор, член - кореспондент на БАН. Специализира в Париж в периода 1946 г.-1947 г. През 1971 г. дешифрира етруския език. Директор е на Института по български език при БАН. Член – кореспондент е на Финландската Академия на науките (1966 г.), на Френската Академия на науките (1967 г.), на Саксонската Академия на науките в Лайпциг (1968 г.), на Белгийската кралска Академия на науките, литературата и изкуствата (1969 г.). Чуждестранен член е на Атинската академия през 1975 г. Носител е на много български и международни отличия, \"доктор хонорис кауза\" на редица европейски университети. Съчинения: \"Тракийският език\" (1957 г.), \"Българска етимология и ономастика\" (1960 г.), \"Проблеми на българския език\" (1985 г.) и др.\r\n1966 г.\r\nУмира Георги Димитров Хрусанов – български писател. Роден е на 7 октомври 1910 г. в Сливен. През 1935 г. завършва агрономство в СУ. Работи като агроном, инспектор в Министерството на земеделието в периода 1945-1950 г. Редактор във вестник “Земеделско знаме” (1950 г.-1965 г.). Основните мотиви в поезията му са любовта към селския труд, природата и родината. Пише и произведения за деца. Съчинения: “Моята кръв” (1928 г.), “Земя и слънце” (1930 г.), “Равнини” (1931 г.), “Поема за Левски” (1948 г.), “Жетварско сърце” (1948 г.), “Искра любородна” (1964 г.), “И в огъня жив. Повест за Васил Петлешков” (1966 г.), “Прозорец на човешката душевност” (1967 г.) и др.\r\n1876 г.\r\nУмира Никола Дончев Войновски – български революционер. Роден е на 9 ноември 1849 г. в Габрово. Никола Войновски е военен ръководител на четата на Хр. Ботев. Учи в Габровското класно училище, по-късно завършва частно търговско училище в Галац, Румъния, където изучава румънски, турски, гръцки, френски и италиански език. Работи в търговски къщи. Продължава образованието си в Одеското военно училище. В началото на май 1876 г. постъпва в четата на Хр. Ботев. Военните му способности се проявяват при завладяването на парахода \"Радецки\", боевете на Милин камък (18 май) и във Врачанската планина (20 май). След гибелта на Хр. Ботев оглавява голяма част от четата и я повежда към Централна Стара планина. Загива в бой с турска потеря.\r\n1853 г.\r\nУмира Захари Зограф – български художник от епохата на Възраждането. Роден е през 1810 г. в Самоков. Учи при брат си Д. Зограф. Картините и стенописите му са със сложни колоритни хармонии, внася в тях битови и светски елементи. Рисува икони в Пловдив (църквата \"Св. Константин и Елена\", 1836 г.), Копривщица (църквата \"Св. Богородица\", 1837 г.-1838 г.), Щип (църквата \"Св. Богородица\", 1843 г.), Плаковския манастир (1845 г.), Долнобешовишкия манастир (1845 г.), Перник - Старата църква (1846 г.), Девическия манастир в Габрово и др. Работи стенописи в църквата \"Св. Никола\" и преддверието на параклиса \"Св. Архангели\" в Бачковския манастир (1840 г.), в църквата на Рилския манастир (1844 г.), Троянския манастир (1848 г.-1849 г.), Преображенския манастир (1847 г. и 1849 г.). През 1851 г.-1852 г. в Атон създава стенописите в манастира \"Лаврата на св. Атанасий\", икони за параклиса на метоха на Зографския манастир в Карея. Автор е на портрети: 3 стенописни портрета - в Бачковския (1840 г.), Троянския (1848 г.) и Преображенския (1849 г.) манастири, 3 кавалетни портрета - на съпругата на Д. Зограф, на Н. Рилски (1838 г.) и автопортрет (около 1840 г.). Рисува и множество ктиторски портрети.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.14", "title": "Денят 14 юни в българската история"}
{"url": "http://www.focus-news.net/news/2018/06/14/2533720/afp-savetat-za-sigurnost-na-oon-shte-zasedava-v-chetvartak-za-situatsiyata-v-yemen.html", "text": "Съветът за сигурност на ООН ще заседава в четвъртък за ситуацията в Йемен и офанзивата за пристанищния град Ходейда, който е основна входна точка на хуманитарната помощ за обхванатата от гражданска война страна, предава AFP.\r\nПристанището се контролира от бунтовниците хути. Силите на предвожданата от Саудитска Арабия коалиция, която подкрепя официалното правителство в Йемен, настояват, че през пристанището освен хуманитарна помощ се доставят и оръжия на бунтовниците.\r\nСпециалният пратеник на ООН за Йемен Мартин Грифитс каза, че полага усилия да убеди враждуващите страни да държат пристанището отворено и настоява хутите да го предадат на комитет, надзираван от ООН, който да гарантира доставката на хуманитарна помощ. Юлиян Марков", "date": "2018.06.14", "title": "AFP: Съветът за сигурност на ООН ще заседава в четвъртък за ситуацията в Йемен"}
{"url": "http://www.focus-news.net/news/2018/06/14/2533724/sofiya-v-grada-shte-bade-ofitsialno-otkrita-moderna-fenzona-za-machovete-ot-svetovnoto-parvenstvo-po-futbol.html", "text": "Министерството на младежта и спорта, Национална спортна база ЕАД и компанията „Файв пойнт“ ще превърнат стадион \"Юнак\" в специална и изцяло модернизирана фензона за предстоящите мачове от Световното първенство по футбол от днес до 15 юли в Русия. Това съобщиха от пресцентъра на Министерството на младежта и спорта.\r\nБългарските фенове ще имат възможност да наблюдават срещите от Мондиал 2018 на огромен LED екран от 100 квадратни метра. Фензоната разполага с трибуни с 1 600 седящи места. Българските запалянковци ще могат да използват столове, маси и шезлонги непосредствено пред огромния екран, а за още по-добро настроение са осигурени зони за храна и напитки.  Удоволствието ще се подсилва  и от естествената зеленина на Борисовата градина. \r\nВходът за фензоната е безплатен. Работното време е от 12.00 до 00.30 часа. Желаещите да посетят фензоната ще могат да използват местата за паркиране около националния стадион „Васил Левски“, както и метрото, което се намира в непосредствена близост. Има и специален паркинг за велосипеди. В зоната ще има и безплатен Wi-Fi.\r\nСтадион \"Юнак“ е първата в България фензона по европейски стандарти, която предлага на феновете на футбола да изживеят невероятни емоции и да се забавляват, докато гледат любимата си игра на голям екран. След незабравимите моменти, които българските запалянковци преживяха във футболния парк по време на Евро 2016, тази година фензоната е като за световно. След модернизирането на стадион „Юнак“, освен с фензоната, от тази година паркът разполага и със зона за плаж, детска площадка и зона за релакс. Локацията е подходяща за фенове на спорта от всякакви възрасти – младежи, семейства с деца и възрастни. Във фензоната са организирани редица развлекателни футболни игри и ще бъдат раздадени множество награди.\r\nТова е първата от поредица инициативи на Министерството на младежта и спорта, Национална спортна база ЕАД и „Файв пойнт“ на стадион „Юнак“. Предвижда се там да се правят също концерти, летни кина, а през зимата ще бъде монтирана и закупената от НСБ ледена пързалка. \r\nОфициалното откриване на фензоната ще бъде в 17.00 часа днес, когато е и откриването на Световното първенство в Русия.", "date": "2018.06.14", "title": "София: В града ще бъде официално открита модерна фензона за мачовете от Световното първенство по футбол"}
{"url": "http://www.focus-news.net/news/2018/06/14/2533728/v-agraren-universitet-plovdiv-shte-se-provede-konferentsiya-posvetena-na-inovatsiite-za-povishavane-na-kachestvoto-i-sigurnostta-na-hranite-i-hranitelnite-sistemi.html", "text": "Днес и утре (15 юни) от 9.00 часа в Аграрен университет – Пловдив ще се проведе знакова конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“. Това съобщиха от пресцентъра на Министерството на образованието и науката.\r\nКонференцията е посветена на научните изследвания и иновациите като двигател на трансформацията на хранителните системи, така че те да бъдат едновременно устойчиви, приобщаващи, отговорни, разнообразни и конкурентоспособни. Тя е едно от знаковите събития за Българското председателство на Съвета на ЕС и се организира от Министерството на образованието и науката с подкрепата на Европейската комисия и Община Пловдив.", "date": "2018.06.14", "title": "В Аграрен университет – Пловдив ще се проведе конференция, посветена на иновациите за повишаване на качеството и сигурността на храните и хранителните системи"}
{"url": "http://www.focus-news.net/news/2018/06/14/2533721/nimh-oranzhev-kod-za-obilni-valezhi-s-gramotevitsi-e-v-sila-za-9-oblasti-ot-stranata.html", "text": "Оранжев код за обилни валежи с гръмотевици е в сила за 9 области от страната. Това сочи справка на сайта на Националния институт по метеорология и хидрология (НИМХ) при БАН.  Оранжевият код е в сила за областите - Видин, Монтана, Враца, София-област, София-град, Перник, Кюстендил, Благоевград, Пазарджик. \r\nВ тези райони ще има краткотрайни, временно интензивни валежи, придружени с гръмотевична дейност и силни пориви на вятъра, на места ще има и градушки. Очакваните количества на валежите са около 30-50 л/кв.м, в планинските райони и повече.\r\nЖълт код за същите явления е обявен в 4 области – Плевен, Ловеч, Пловдив и Смолян.\r\nВ тези области ще има краткотрайни, временно интензивни валежи, придружени с гръмотевична дейност, има условия за градушки. Очакваните количества на валежите са около 20-35 л/кв.м.", "date": "2018.06.14", "title": "НИМХ: Оранжев код за обилни валежи с гръмотевици е в сила за 9 области от страната"}
{"url": "http://www.focus-news.net/news/2018/06/14/2533713/premierat-boyko-borisov-shte-se-sreshtne-s-palestinskiya-si-kolega-rami-hamdala.html", "text": "Премиерът Бойко Борисов ще се срещне с палестинския си колега Рами Хамдала, предаде специалният пратеник на Агенция „Фокус“. Това е последната спирка от работното посещение на Бойко Борисов. Министър-председателят посети палестинските земи през януари 2010 година и се срещна с президента Махмуд Абас и с премиера Салям Фаяд. Посещението бе първо по рода си. В момента в Палестина живеят около 100 български граждани, основно от смесени бракове. \r\nВ българската делегация в Палестина участват вицепремиерът Томислав Дончев, министърът на образованието и науката Красимир Вълчев, зам.-министърът на външните работи Георг Георгиев и посланика Н.Пр. Александър Савов.\r\nРаботното посещение на Бойко Борисов започна от Турция, където се срещна с колегата си Бинали Йълдъръм. В Израел Бойко Борисов разговаря с президента Реувен Ривлин и с министър-председателя Бенямин Нетаняху. Българската делегация се поклони на Божи гроб и беше приета от Патриарха на Йерусалим Теофилос Трети. \r\nБиляна ИВАНОВА", "date": "2018.06.14", "title": "Премиерът Бойко Борисов ще се срещне с палестинския си колега Рами Хамдала"}
{"url": "http://www.focus-news.net/news/2018/06/14/2533729/burgas-obshtinskiyat-savetnik-ot-gerb-todor-kolev-organizira-priemen-den-za-grazhdani.html", "text": "Общинският съветник от ГЕРБ - Бургас Тодор Колев ще има приемен ден за граждани от 17.00 до 18.00 часа днес в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ. Тодор Колев е член на Комисията по опазване на околната среда, земеделие и храни и на Комисията по устройство на територията.\r\nЗа традиционната приемна на общинските съветници от ГЕРБ - Бургас записвания се правят на място в офиса на партията или на телефон 056 81 90 40.", "date": "2018.06.14", "title": "Бургас: Общинският съветник от ГЕРБ Тодор Колев организира приемен ден за граждани"}
{"url": "http://www.focus-news.net/news/2018/06/14/2533714/parlamentat-shte-razgleda-doklada-za-deynostta-na-ombudsmana-na-republika-balgariya-prez-2017-g.html", "text": "Парламентът ще разгледа доклада за дейността на омбудсмана на Република България през 2017 г. Това предвижда програмата за работа на Народното събрание.  В своя доклад омбудсманът описва годината с думата битки. През 2017 г. 37 908 граждани са потърсили институцията за съдействие, а приетите граждани са 22 369. Броят на жалбите и сигналите към институцията са 12 635. \r\nНа вниманието на народните представители се поставят и изменения на Правилника за организацията и дейността на омбудсмана. Направените изменения са във връзка с приетите на 22 февруари 2017 г. от парламента промени в Закона за омбудсмана, с които тайното гласуване за длъжността бе бъде заменено с явно и омбудсманът ще се застъпва за гражданите и когато правата им са нарушени от частноправни субекти. Внасянето на изменения в правилника на омбудсмана се налага, тъй като в приетия закон, депутатите дадоха срок от един месец на омбудсмана го направи. Освен, че предложените правила привеждат в съответствие правилника и новия Закон за омбудсмана, те са от значение за започване на процедура за реакредитация на институцията и придобиване на по-висок статут пред Подкомитета по акредитации към ООН.", "date": "2018.06.14", "title": "Парламентът ще разгледа доклада за дейността на омбудсмана на Република България през 2017 г."}
{"url": "http://www.focus-news.net/news/2018/06/14/2533730/denyat-14-yuni-v-svetovnata-istoriya.html", "text": "2017 г. \r\nПожар в 24-етажната Гренфел Тауър в Лондон, Англия убива 79 и ранява 37\r\n2017 г. \r\nАтентатор взривява кола бомба в близост до хотел, бойци от \"Ал Шабаб\" нападат хотела и пицария, и убиват най-малко 20 души и вземат други заложници в сомалийската столица Могадишу. Всички пет нападатели по-късно са убити.\r\n2017 г. \r\nДвама военнослужещи от британската армия са убити, а други двама са ранени при инцидент с резервоар в учебната зона \"Кастелмартин\" в Пембрукшър, Уелс.\r\n2017 г. \r\nНай-малко шестима души са убити, а седем са ранени при земетресение с магнитуд 6.9 в Западна Гватемала.\r\n2017 г. \r\nЕгипетският парламент одобри прехвърлянето на Саудитска Арабия на два необитаеми острови в Червено море, остров Тиран и остров Санафир.\r\n2017 г. \r\nБлизо 200 членове на Демократическата партия в Конгреса на Съединените щати подават дело във Федералния съд, като твърдят, че президентът на САЩ Тръмп печели от бизнес отношения с чужди правителства в нарушение на клаузите за възнаграждения на Конституцията на Съединените щати.\r\n2017 г. \r\nАвстралия се съгласява да плати 70 млн. долара обезщетение на 1 905 души, задържани на остров Манус от 2012 г. насам, за да се избегне публичен процес срещу правителството и частните компании \"Трансфийлд\" и \"G4S\" за жестоко отношение към задържаните.\r\n2017 г. \r\nЛео Варадкар става първият хомосексуален министър-председател на Република Ирландия.\r\n2017 г. \r\nИспанският премиер Мариано Рахой оцелява след гласуване ма вот на недоверие\r\n2014 г.\r\nВ Афганистан се провежда втори тур на президентските избори. През изборния ден талибаните убиват над 100 човека, в опит да провалят изборите.\r\n2013 г.\r\nПри 72.7% избирателната активност в Иран се провежда първи тур на президентските избори спечелен от умерения духовен водач Хасан Рохани. За него гласуват 18.6 милиона души или 50.71% от упражнилите правото си на вот избиратели.\r\n1995 г.\r\nЧеченски бунтовници под ръководството на полевия командир Шамил Басаев окупират болницата в град Будьоновск, в южната част на Русия, и вземат за заложници над 1000 души. Руски войници напразно се опитват на два пъти да щурмуват сградата. При тази окупация загиват над 100 души. Премиерът Виктор Черномирдин преговаря с Шамил Басаев, след което силите за сигурност и Басаев се договарят той да освободи заложниците и в замяна да му бъде позволено да избяга в планините.\r\n1992 г.\r\nВ дните от 3 до 14 юни българска делегация, оглавена от президента Желю Желев, участва в Световната конференция на ООН в Рио де Жанейро. Конференцията е посветена на околната среда и развитието на света.\r\n1991 г.\r\nПриземява се космическата совалка “СТС 40 Колумбия 12”. Тя излита на 5 юни 1991 г. от космическия център “Кенеди” във Флорида. Това е 9-дневна мисия, по време на която екипаж от учени изследва как живите организми реагират на микрогравитацията и как след това се адаптират отново към земните условия. След 146 орбити около Земята и 218 часа в космоса совалката се приземява на въздушната база “Едуардс” в Калифорния.\r\nПовече от хиляда Иракски кюрди обграждат американската военна база в близост до северния Иракския град Дохук с искания към Американските военни части да не се изтеглят. Кюрдските лидери призовават чуждестранните сили да останат за неопределено време в страната, тъй като се страхуват от отмъщение от страна на Иракската армия. Американските и Европейските военни части охраняват кюрдските територии след края на войната в Залива. На 14 юни те започват да се изтеглят като оставят кюрдското население в ръцете на слабовъоръжената армия на Обединените нации. \r\nДохук е ключов кюрдски център, намиращ се на 25 мили южно от турската граница. Разположението му е такова, че се намира извън зоната за сигурност, формирана от съюзническите военни части в Северен Ирак с цел осигуряване на убежище за кюрдското население.  Въпреки че кюрдите получават уверението на Иракската армия, че няма да предприема дейност, докато чуждестранните военни сили не се изтеглят, те остават неспокойни. \r\nБелгийските военни части, разположени в източен Ирак се изтеглят с цялото си оборудване. Холандия и Франция също започват подготовка за напускане на страната. Медицинските части от Италия, Испания и Франция поставят началото на изтеглянето си тъй като техните правителства оценяват, че работата им е приключила.\r\n1985 г.\r\nЛивански мюсюлмани шиити отвличат самолет с маршрут от Атина до Рим, като го принуждават да кацне в Бейрут, Ливан, където е задържан за 17 дни. Тяхното искане е да бъдат освободени 700 шиитски затворници от израелски затвори. След като исканията им не били удовлетворени, те екзекутират заложник от американския флот и изхвърлят тялото му на пистата. След няколко дни Израел освобождава част от затворниците, но американците анулират сделката и подвеждат под отговорност Имад Мугхниа, висш офицер в Хизбула, заедно с още трима други.\r\n1982 г.\r\nПо време на Фолклъндската (Малвинска) война, Аржентина капитулира пред Великобритания на Фолклъндските острови (Малвински острови), като така завършва 74-дневния конфликт между двете държави. Превзет е гарнизонът Порт Стенли, а командирът Марио Менендез подписва капитулацията. В резултат 9800 аржентински войници предават оръжието си. Спорът между двете страни за собствеността на Фолкландските острови започва още през 1826 г. с основаването на аржентинска колония там. През 1831 г. по-голямата част от заселниците са изгонени от британска експедиция, като на следващата година островът е под контрола на англичаните и е обявен за британски. В продължение на 74 дни Великобритания губи и печели отново правата върху териториите.\r\n1977 г.\r\nПодписана е първата спогодба със САЩ за научно-техническо и културно сътрудничество и програма за културен, образователен, научен и технически обмен между двете страни за периода 1977 г.- 1978 г. Спогодбата е сключена при посещение на българска културна делегация от 7 до 15 юни 1977 г. Делегацията е оглавявана от Людмила Живкова. Целта на официалното посещение в САЩ е участие в откриването на 8 юни 1977 г. в Метрополитън музей в Ню Йорк на изложбата \"Тракийското изкуство по българските земи\".\r\n1975 г.\r\nСъветският съюз изстрелва изследователския апарат “Венера 10” на планетата Венера, който се състои от две части. След като се разделят, едната част се приземява на повърхността на планетата, докато другата обикаля в орбита, като изследва атмосферата и горните облаци и служи за връзка с първата. Двете съоръжения изпращат информация към Земята съответно за 53 и 65 минути, като правят първите чернобели снимки на повърхността на Венера, но поради повреда камерите не успяват да заснемат 360-градусови изображения.\r\n1951 г.\r\nВъв Вашингтон е представен първият компютър предназначен за масовия пазар - “Унивак 1”. Той е инсталиран в американския Сенсъс Бюро. Машината е конструирана от Моукли и Джон Екерт и е способна да обработва, както цифрова, така и вербална информация. Грейс Мъри Хопър разработва А0, който превежда програмиращия код в бинарен.\r\n1948 г.\r\nКлемент Готвалд е избран за президент на Чехословашката република. \r\nКлемент Готвалд е чехословашки държавник, комунист. Роден е на 23 ноември 1896 г. в с. Дедице. Той е един от основателите на Комунистическата партия на Чехословакия. В периода 1922 г.– 1925 г. е редактор на комунистическите вестници \"Правда худоби\" (\"Pravda chudoby\") и \"Глас лиду\" (\"Hlas lidu\"). От 1925 г. е член на ЦК и на Политбюро на КП. През 1929 г. на V конгрес на КПЧ, Готвалд е избран за генерален секретар на ЦК, а през 1945 г. за председател. През 1938 г. пристига в Москва, където оглавява Задграничното ръководство на КПЧ. Влиза в състава на първото правителство на Националния фронт в Кошице, като зам.-председател на 4 април 1945 г. През 1946 г. Клемент Готвалд оглавява Коалиционното правителство на Чехословакия, а през 1948 г. съставя ново правителство. От 14 юни 1948 г. е президент на Чехословашката република. Провежда политика на сближаване със СССР. Умира на 14 март 1953 г. в Прага.\r\n1940 г.\r\nВ хода на Втората световна война след като нанася поражения на Белгия и Холандия на север германската армия нахлува в Париж, който капитулира три дни по- късно.\r\n1919 г.\r\nАнглийските авиатори Джон Уилям Елкок и Артър Браун излитат от канадското градче Сент Джон, Ню Фаундленд със самолет на компанията “Викерс”. Те осъществяват първия полет над Атлантическия океан без спиране. След един ден във въздуха те се приземяват в Ирландия на място, наречено Клифден.\r\n1879 г.\r\nПоради разклатеното си здраве Фридрих Ницше се отказва от преподавателската си дейност в Базелския университет.\r\nФридрих Ницше е немски философ, основоположник на философията на живота. Роден е на 15 октомври 1844 г. Следва в Бон и Лайпциг. Първоначално се увлича от древногръцката култура, за кратко е под влияние на позитивизма. Ницше продължава идеалистическата линия на Шопенхауеровия волунтаризъм, като си поставя за задача да преодолее неговия песимизъм и съзерцателност. Според него \"волята за власт\" е първична движеща сила, с която се обяснява поведението на човека и цялата човешка история, и нейно висше въплъщение е \"свръхчовекът\". Той е господар на себе си и затова господства и над останалите, като признава за единствен критерий за доброто и злото собствената си воля. \"Свръхчовекът\" издига в свой култ силата във всичките й форми. Сред по известните му съчинения са: \"Произходът на трагедията\" (1871 г.), \"Ненавременни размишления\" (1872 г.-1876 г.), в които се откроява като горещ почитател на Вагнеровото творчество, \"Тъй рече Заратустра\" (1883 г.-1891 г.), \"Отвъд добро и зло\" (1886 г.), \"Към генеалогията на морала\" (1887 г.), \"Волята за власт\" (1888 г.), \"Антихрист\" (1888 г.), \"Веселата наука\" (1882 г., 1969 г.), \"Зора\" (1881 г.), \"Случаят Вагнер\" (1888 г.), \"Ницше contra Вагнер\" (1889 г.), \"Генеалогия на морала\" (1887 г.), \"Ето човека\" (1888 г.), \"Антихрист. Опит за критика на християнството\" (1888 г.), \"Залезът на боговете\" (1889 г.) и незавършената \"Воля за власт\" (1887 г.-1888 г., публикувана е посмъртно).\r\nУмира на 25 август 1900 г. във Ваймар.\r\n1777 г.\r\nКонтиненталният конгрес във Филаделфия утвърждава националния флаг на САЩ, състоящ се от 13 червени и бели хоризонтални ленти, и 13 звезди на син фон. Самият Вашингтон обяснява избора на флага така: “звездите символизират суверенитета, а броят им – тринадесетте щата, подписали Декларацията за независимост, червеният цвят - страната, откъдето произхожда нацията, а белите ленти - свободата на бъдещите поколения”. Оттогава единствените промени, които са правени във флага, е добавянето по една звезда за всеки следващ щат, присъединил се към Съюза.На тази дата са родени:\r\n1928 г.\r\nРоден е Ернесто Че Гевара – латиноамерикански революционер, един от ръководителите на Кубинската революция (1959 г.). Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Ф. Кастро Рус. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит.\r\n1926 г.\r\nРоден е Херман Кант - немски писател. Той е председател на Съюза на писателите на ГДР, член е на Академията за изкуства. Отличен е с литературни награди “Хайнрих Хайне” и “Хайнрих Ман”. Автор е на романите “Аулата” (1965 г.), “Изходни данни” (1972 г.), “Престоят” (1977 г.); на сборника с разкази “Денят на коронацията”, “Красивата Елиза”, “Третият пирон”, множество публикации в периодичния печат. През 1986 г. излиза книгата му “Бронзовата ера”.\r\n1823 г.\r\nРоден е Пьотър Лаврович Лавров – руски философ и публицист. Преподава математика в Санктпетербургската артилерийска школа. От 1870 г. е в емиграция. Участник е в Парижката комуна през 1871 г. Главен редактор е на \"Руски енциклопедически речник\". Заточен е във Вологодска губерния. Успява да избяга в чужбина и основава в Женева сп. \"Вперьод\" (1873 г.) и \"Вестник народной воли\" Дава името антропологизъм на социално-философското си учение. Умира на 6 февруари 1900 г.\r\n1811 г.\r\nРодена е Хариет Бичер Стоу – американска писателка. Известна с романа си против робството на чернокожото население в Америка \"Чичо Томовата колиба\" (1852 г., преведен и на български ). Умира на 1 юли 1896 г. в Хартфорд, Кънектикът.\r\n1736 г.\r\nРоден е Шарл Огюстен Кулон – френски физик. От 1781 г. е член на Парижката академия. Кулон е създател на електростатиката, изобретява торзионните везни. През 1781 г. формулира закона за сухото триене. В периода 1875 г.-1889 г. публикува мемоари, в които представя закона за взаимодействие на електрическите заряди и магнитните полюси (т. нар. закон на Кулон). Изследователската му дейност има голямо значение за създаването на теорията на електромагнитните явления. Кулон умира на 3 март 1806 г. в Париж.На тази дата умират:\r\n1968 г.\r\nУмира Салваторе Куазимодо – италиански поет от “херметиците”. Той е роден на 20 август 1901 г. в Модика. Издава поетическите сборници “Вода и земя” (1930 г.), “Ерато и Аполион” (1936 г.), “Ден за ден” (1947 г.), “Животът не е сън” (1949 г.), “Несравнима земя” (1958 г.) и др. Носител е на Нобелова награда за литература през 1959 г.\r\n1927 г.\r\nУмира Джером Клапка Джером - популярен английски писател, сатирик и хуморист. Роден е на 2 май 1859 г. Напуска училище още на 14 години. Работи в жп компания, актьор, журналист. Някои произведения: \"Празни мисли на един празен човек\" (1889 г.), \"Трима в една лодка (без да се брои кучето)\" (1889 г.), \"Трима на бумел\" (1900 г.), \"На слизане от третия етаж\" (от 1908 г.) и др. През 1926 г. издава мемоарите си \"Моят живот и моята епоха\".\r\n1920 г.\r\nУмира Макс Вебер - социолог. Карл Емил Максимилиан (Макс Вебер) е роден на 21 април 1864 г. Той е немски социолог, историк, икономист, чиито трудове в значителна степен определят насоката на развитие на социално-научното знание през ХХ в. От 1892 г. е частен доцент, след това екстраординарен професор в Берлин. От 1894 г. е професор по национална икономика във Фрайбург, от 1896 г. - в Хайделберг. От 1903 г. е почетен професор на Хайделбергския университет. От 1904 г. е издател (съвместно с Е. Яфе и В. Зомбарт) на \"Архив на социалните науки и на социалната политика\". Основател от 1909 г. и член на управата на Немското социологично общество. От 1918 г. е професор по национална икономика във Виена. През 1919 г. е съветник на немската делегация при Версайските преговори. От юни 1919 г. е професор по национална икономика в Мюнхен. Вебер има най-голям принос в такива области на социалното знание, като общата социология, методологията на социалното познание, политическа социология, социологията на правото, социологията на религията, икономическа социология, теорията на съвременния капитализъм. Разграничава 4 типа социално действие: 1) целерационално - като предметите от външния свят и други хора се възприемат като условие или средство за действие, рационално ориентирано за достигането на собствените цели; 2) ценностно-рационално - определя се от осъзната вяра в ценността на определен начин на поведение като такова, независимо от крайния успех на дейността; 3) афективно - определя се от непосредственото чувство, от емоциите; 4) традиционно - подбужда се от усвоената привичка, от традициите. Категория от по-висш порядък е социалното отношение, т. е. устойчивата връзка на взаимноориентираните социални действия.\r\n1876 г.\r\nУмира Никола Дончев Войновски – български революционер. Роден е на 9 ноември 1849 г. в Габрово. Никола Войновски е военен ръководител на четата на Хр. Ботев. Учи в Габровското класно училище, по-късно завършва частно търговско училище в Галац, Румъния, където изучава румънски, турски, гръцки, френски и италиански език. Работи в търговски къщи. Продължава образованието си в Одеското военно училище. В началото на май 1876 г. постъпва в четата на Хр. Ботев. Военните му способности се проявяват при завладяването на парахода \"Радецки\", боевете на Милин камък (18 май) и във Врачанската планина (20 май). След гибелта на Хр. Ботев оглавява голяма част от четата и я повежда към Централна Стара планина. Загива в бой с турска потеря.\r\n1800 г.\r\nУмира Жан Батист Клебер – френски генерал. Той е роден на 9 март 1753 г. в Страсбург. Служи в австрийската армия като войник и сержант. Постъпва във Френската национална гвардия през 1789 г., отличава се при отбраната на Майнц и е произведен в бригаден генерал през 1793 г. Клебер е един от ръководителите на потушаването на метежа във Вандея (1793 г.). По време на Египетската експедиция (1798-1801 г.) е командир на дивизия, а след заминаването на Наполеон I през 1799 г. става командващ на всички френски войски в Египет. През 1800 г. разгромява турската армия при Хелиопол и я изгонва от Египет.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.14", "title": "Денят 14 юни в световната история"}
{"url": "http://www.focus-news.net/news/2018/06/14/2533712/darzhavniyat-glava-na-republika-makedoniya-george-ivanov-shte-bade-na-ofitsialno-poseshtenie-v-balgariya.html", "text": "Днес и утре (15 юни) на официално посещение в България ще бъде президентът на Република Македония Георге Иванов. Визитата е по покана на българския държавен глава Румен Радев. Днес на площад „Св. Александър Невски“ в столицата ще се състои церемонията по официалното посрещане на македонския президент. Това съобщиха от прессекретариата на държавния глава. Георге Иванов ще положи венец пред паметника на Незнайния войн. \r\nПрезидентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави, след което двамата ще дадат съвместна пресконференция. \r\nПо време на посещението си президентът Георге Иванов ще бъде придружаван от своята съпруга.", "date": "2018.06.14", "title": "Държавният глава на Република Македония Георге Иванов ще бъде на официално посещение в България"}
{"url": "http://www.focus-news.net/news/2018/06/14/2533731/sotsialisti-ot-sofiya-shte-pochetat-dimitar-blagoev-v-denya-na-162-ta-godishnina-ot-rozhdenieto-mu.html", "text": "Социалисти от столичните районите \"Красно село\" и \"Триадица\" ще почетат Димитър Благоев в деня на 162-та годишнина от рождението му. Това съобщиха от пресцентъра на ГС на БСП - София.\r\nСъбитието ще се състои на 14 юни, от 11.00 часа в къщата-музей на Дядото в София на улица \"Лайош Кошут\" №34.\r\nВ честването ще вземат участие и лидерът на БСП – София Калоян Паргов, народни представители и общински съветници.", "date": "2018.06.14", "title": "Социалисти от София ще почетат Димитър Благоев в деня на 162-та годишнина от рождението му"}
{"url": "http://www.focus-news.net/news/2018/06/14/2533733/meditsinski-universitet-pleven-zapochva-priem-na-dokumenti-za-redovnata-izpitna-sesiya-s-poveche-mesta-za-obuchenie-po-darzhavna-porachka-za-spetsialnostite-meditsina-i-farmatsiya.html", "text": "От днес стартира приемът на кандидатстудентски документи за явяване на редовните изпити за магистърските и бакалавърските специалности на МУ - Плевен. Това съобщиха от пресцентъра на Медицински университет - Плевен. Кандидат-студентите могат да подават документи за явяване на изпитите и за участие в класирането по три начина - електронно чрез сайта на университета, на място в зала 106 на Ректората или в кандидатстудентските бюра в цялата страна. Редовните изпитни дати са през месец юли 2018 г. – на 3 юли и на 10 юли съответно по биология и химия за специалностите \"Медицина\" и \"Фармация\", а тестът по биология за бакалавърските специалности е на 23 юли. Приемът на кандидатстудентски документи продължава до 28 юни, като за бакалавърските специалности има допълнителен период за подаване – от 16 до 18 юли 2018 г. Комисията за прием в зала 106 на Ректората ще работи от 8.00 до 17.00 часа и в събота включително.  \r\nЗа поредна година Медицински университет – Плевен заложи на успешното провеждане на предварителна изпитна сесия за кандидат-студенти през март и април 2018 г., резултатите от която имат еднаква тежест в балообразуването като изнесените и редовните изпити по биология и химия. Ако оценката от предварителните изпити ги удовлетворява и са решили да не се явяват на редовната изпитна сесия през юли, кандидатите задължително трябва да подадат документи и в периода 14 – 28 юни 2018 г., за да посочат желанията си за участие в класирането по специалности. Кандидатите за бакалавърските специалности могат да кандидатстват само с оценката по биология от държавен зрелостен изпит или с оценка от друга матура по избор, без да се явяват на изпит. Висшето училище признава за изпитни оценките над 5.50 от национални олимпиади по биология и химия за текущата година.\r\nМедицински университет – Плевен предлага обучение за общо 513 студенти в 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности. Обявените места за специалност «Социални дейности» са за обучение срещу заплащане, като кандидатстването се осъществява при условията за бакалавърските специалности. С Решение на Министерски съвет № 341/21.05.2018 г. е утвърден броят на приеманите за обучение студенти и докторанти във висшите училища за учебната 2018 – 2019 година. В МУ - Плевен са увеличени местата за прием на студенти по държавна поръчка за специалностите \"Медицина\" (120), \"Фармация\" (60), \"Медицинска сестра\" (70), \"Помощник-фармацевт\" (21) и \"Медицинска козметика\" (15). \r\nЗа първа година Медицински университет – Плевен (МУ - Плевен) проведе изнесени предварителни изпити за бакалавърските си специалности. В градовете Монтана и Видин кандидат-студентите имаха възможност да се явят на тест по биология за 9 специалности на висшето училище, водещи до придобиване на степен \"Бакалавър\" и \"Професионален бакалавър\". Решението за изнесените изпити в тези области произтича от доказано най-високия процент кандидати от тези региони. Явявайки се на изнесените изпити, гимназистите получиха оценка, която е равностойна на резултатите от предварителната и редовната сесии. \r\nНа сайта на висшето училище в раздел \"Актуално Прием 2018\" е поместена пълна информация за специалностите, местата и таксите на обучение, по които МУ - Плевен осъществява прием за новата академична година, датите на изпитите и актуализирания Правилник за прием на кандидат-студенти. Чрез сайта всеки зрелостник може да подаде документи онлайн, да провери залата за явяване на изпит, както и получения резултат.", "date": "2018.06.14", "title": "Медицински университет - Плевен започва прием на документи за редовната изпитна сесия с повече места за обучение по държавна поръчка за специалностите „Медицина“ и „Фармация“"}
{"url": "http://www.focus-news.net/news/2018/06/14/2533734/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ провеждат приемни с граждани. Това съобщиха от пресцентъра на партията.\r\nОт 16.00 часа Веселин Маневски ще се срещне с граждани в офиса на партията в район „Южен” на ул. „Академик Петър Динеков” № 1А. От 17.00 часа в офиса на ГЕРБ в район „Източен” на ул. „Коста Паница” №5 започва срещата с Пенчо Малинов. \r\nОт 17.30 часа Петър Попов, Ясен Михайлов и Дамян Петров ще имат приемна в офиса на ГЕРБ в район „Западен” на ул. „Царевец” № 9.\r\nПо същото време Гошо Къчков ще се срещне с граждани в офиса на партията в район „Северен” на бул. „Марица” №91.", "date": "2018.06.14", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/06/14/2533737/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Юри Венелин“, кв. „Център“ Средец се налага спиране на водоподаването от 09:00 до 18:00 часа на клиентите на „Софийска вода”, живеещи в: ул. „Юрий Венелин“ от бул. „Васил Левски“ до ул. „Цар Шишман“; ул. „Цар Шишман“ от ул. „Иван Вазов“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Шишман“ на ъгъла с ул. „Юрий Венелин“.\r\nВъв връзка с подмяна на спирателен кран срещу бл. 6, кв. „Овча купел“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Букет“ между ул. „Народен герой“ и бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Букет“ на ъгъла с  ул. 693.\r\nВъв връзка с монтаж на водомер в с. Лозен се налага спиране на водоподаването от 09:00 до 15:00 часа на клиентите на „Софийска вода”, живеещи в карето между: ул. „Кайгана“, ул. „Св. Св. Кирил и Методий“, ул. „Еделвайс“, ул. „Бузлуджа“ и ул. „Съединение“; ул. „Съединение“, ул. „Дъб“, ул. „Къси дол“ и ул. „Акация“; ул. „Преслав“, ул. „Съединение“, ул. „Варовита“ и ул. „Крушите“; ул. „Съединение“, ул. „Васил Левски“, ул. „Могила“ и ул. „Теменуга“; ул. „Съединение“ от ул. „Лозен“ № 97 до АМ „Тракия“ и м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ на кръстовището с ул. „Простор“.\r\nВъв връзка с ремонтни работи в ул. „Лунна папрат“, м. „Гърдова глава“ се налага спиране на водоподаването от 10:00 до 22:00 часа на клиентите на „Софийска вода”, живеещи в карето между: ул. „Лунна папрат“ от ул. „Прохлада“ до ул. „Еровете“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лунна папрат“ на кръстовището с ул. „Прохлада“.\r\nВъв връзка с подмяна на пожарен хидрант и спирателен кран в ул. „Йорданка Филаретова“, кв. „Център“ се налага спиране на водоподаването от 10:00 до 18:00 часа на клиентите на „Софийска вода”, живеещи в карето между: ул. „Владайска“ от бул. „Ген. Михаил Д. Скобелев“ до ул. „Георги Данчов Зографина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йорданка Филаретова“ на ъгъла с ул. „Владайска“.\r\nВъв връзка с подмяна на сградно водопроводно отклонение в ул. „Никола Бонев“, гр. Бухово се налага спиране на водоподаването от 10:00 до 18:00 часа на клиентите на „Софийска вода”, живеещи в карето между: ул. \"Васил Левски\" от ул. „Сан Стефано\" до бул. \"Никола Бонев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ срещу бл. 17.\r\nВъв връзка с подмяна на сградно водопроводно отклонение в ул. „Кокиче“, с. Яна се налага спиране на водоподаването от 10:00 до 16:00 часа на клиентите на „Софийска вода”, живеещи в карето между: ул. \"Димитър Стоичков\" от ул. \"Хубава Яна\" до ул. \"1-ви май\"; ул. \"Кокиче\" и ул. \"Старата чешма\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Стоичков“ на ъгъла на ул. „1-ви май“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/14/2533735/burgas-v-zalata-na-druzhestvoto-na-hudozhnitsite-v-grada-shte-bade-predstavena-obshta-izlozhba-na-uchenitsi-ot-natsionalno-uchilishte-za-muzikalno-i-stsenichno-izkustvo.html", "text": "Представителна експозиция с творби на талантливите художници от Национално училище за музикално и сценично изкуство „Проф. Панчо Владигеров“ ще бъде открита тази седмица в залата на Дружеството на художниците в Бургас. Това съобщиха от Община Бургас. Това е първата голяма публична изява на децата, които се обучават в специалностите „Сценичен костюм“ и „Рекламна графика“. Над 55 са селектираните произведения, които са създадени през учебната година под ръководството на преподавателите Ваня Забунова, Таня Бахатурова и Мирослава Андонова. Изложбата обединява творби на 28 деца от 8 до 11 клас и включва рисунки, етюди, стилизации и свободни композиции от учебните дисциплини рисуване, живопис, сценичен костюм и рекламна графика. Творбите са провокативни и смели, зареждащи с настроение и емоции. Те показват пътя на творческо израстване и професионалните умения на децата, придобити по време на обучението в съответната специалност.\r\nУчениците ще представят и своя последен проект – специалностите в училището по изкуства през техния поглед, които под формата на флаери ще бъдат подарък за гостите на събитието. Какво провокира като теми талантливите момчета и момичета и как ги интерпретират със средствата на изящните изкуства ще разберат всички, които дойдат на откриването на изложбата от 18.00 часа в Залата на Дружество на художниците – Бургас, ул. „Александровска“ 22.", "date": "2018.06.14", "title": "Бургас: В залата на Дружеството на художниците в града ще бъде представена обща изложба на ученици от Национално училище за музикално и сценично изкуство"}
{"url": "http://www.focus-news.net/news/2018/06/14/2533736/pregled-na-osnovnite-temi-v-starozagorskiya-pechat.html", "text": "„Музеят на фотографията по дирите на Стария Казанлък” е водещо заглавие  от страниците на вестник „Старозагорски новини“ . Покана към казанлъчани да поразровят домашните си албуми и да дарят стари снимки, филмови плаки и излезли от употреба фотоапарати отправи екипът на създадения преди 3 години в Града на розите уникален Музей на фотографията и съвременните визуалните изкуства. \"Целта ни е да активизираме старите казанлъчани, които пазят у дома си събитията, личностите и постиженията на града, запечатани в снимки. Нужно е просто да прегледат личните си албуми и се обадят в музея, за да оставят живи за поколенията спомените. Верни на духа и традицията, наложена от народните будители от града и околията - Иван Енчев-Видьо, Петър Топузов, Константин Бозвелиев, поставили началото на казанлъшките музеи и краезнание, работещите в музея сме готови да посрещнем всеки, готов да дари снимки, филмови ленти, фотографски плаки, пощенски картички и албуми, които пазят в снимки паметта за миналото\", коментира директорът на културния институт Стефан Папукчиев. \r\n„В ДПС - озадачени от липсата на сговорчивост от левицата“ е друго заглавие от страниците на ежедневника. Движението за права и свободи ще изготви собствени мотиви за искания от БСП вот на недоверие по тема сигурност. От партията с почетен председател Ахмед Доган са категорични, че на този етап ще се въздържат от позиция по темата и ще изкачат мотивировката на депутатите от левицата. \"Така или иначе обаче решението на социалистите да внесат самостоятелно вота на недоверие е знак за нежелание за търсене на партньори в парламента, което от своя страна обезсмисля поставената цел, а именно сваляне на кабинета \"Борисов 3\". Това заяви за медията ни зам.-председателят на парламентарната група на ДПС Халил Летифов. Старозагорският депутат подчерта, че още при предишния вот на недоверие през месец януари от ДПС са предложили на БСП в мотивите да бъде включена и темата за националната сигурност. \"Предполагам, че събитията в последните няколко месеца са довели до това колегите отляво да узреят за това наше предложение. Вероятно по този повод и не търсят диалога с нас, но това е груба грешка\", посочи Летифов. Народният представител подчерта, че ДПС е опозиция на настоящото правителство и не би подкрепило продължаването на неговия мандат. \r\n„Изправят на съд 16-годишна за убийството на бебето ѝ“ е друга тема от изданието. 16-годишна казанлъчанка ще застане пред Темида по обвинение, че като непълнолетна, но разбираща значението на извършеното умишлено е умъртвила новороденото си бебе, като го е удушила. Престъплението е по чл. 120 предл. II вр. с чл. 63, ал. 1, т. 4 от Наказателния кодекс. \r\nПо време на разследването, което е продължило два месеца и при предявяване на обвинението, тийнейджърката е изразила съжаление за случилото се. Предстои Районен съд - Казанлък, да насрочи първото заседание по делото. \r\nБебето - момченце, се е появило на бял свят на 1 март 2018 г., раждането е станало в частен имот край село Средногорово, където са се установили да живеят 16-годишната ученичка от гимназията по лека промишленост и туризъм Петя Л. и таткото, 24-годишният Стефан Мавродиев. \r\nМайката е била приета в тежко здравословно състояние в казанлъшката болница на 5 март, където станало ясно, че е прекарала раждане в домашни условия. Трупът на удушеното бебенце е бил намерен в неработещ хладилник в съседна на жилището на несемейната двойка постройка. Според лекарите бебето е преживяло около десетина минути, преди да бъде задушено от родилката, то е можело да оцелее, без да се налагат специализирани грижи. \r\nЗаради тежкото психическо състояние на младото момиче му беше наложена мярка за неотклонение \"подписка\" и беше настанено при майка си в Казанлък.", "date": "2018.06.14", "title": "Преглед на основните теми в старозагорския печат"}
{"url": "http://www.focus-news.net/news/2018/06/14/2533738/stara-zagora-v-gradskata-hudozhestvena-galeriya-shte-bade-otkrita-izlozhba-sas-120-kartini-na-mario-zhekov.html", "text": "За първи път в Градската художествена галерия в Стара Загора ще бъдат експонирани на едно място 120 картини на старозагорския художник маринист Марио Жеков. Това съобщиха от пресцентъра на Община Стара Загора. Експозицията ще бъде открита от 18.00 часа днес. Платната са подбрани от изкуствоведа проф. д-р Марин Добрев, директор на старозагорската художествена галерия и основен инициатор за популяризирането на неговото творчество. Една трета от картините не са показвани досега.\r\nРетроспективната изложба е посветена на 120-годишнината от рождението на един от най-значимите майстори на морския пейзаж в българското изкуство. Тя включва 120 произведения (живопис, рисунки и плакати), обхващащи всички периоди на изкуството му между 1921 г. и 1955 г., както и любимите му сюжети от Цариград, Париж и френската Ривиера, от българското Черноморие, от Пловдив, Велико Търново, Трявна и Рилския манастир, от Кавала, Самотраки и Тасос, от Охрид, Прага и т.н., съобщи проф. Добрев. \r\nТворбите са подбрани от фондовете на Художествена галерия Стара Загора, Националната галерия, Софийската градска художествена галерия, ГХГ - Пловдив, ХГ „П.Задгорски” - Бургас, ХГ ”Д. Добрович”- Сливен, ХГ „Борис Георгиев” - Варна, ХГ - Казанлък, ХГ - Добрич и частни колекции.\r\nТе ще бъдат експонирани в Стара Загора до 14 юли, след което изложбата заминава за столицата.", "date": "2018.06.14", "title": "Стара Загора: В Градската художествена галерия ще бъде открита изложба със 120 картини на Марио Жеков"}
{"url": "http://www.focus-news.net/news/2018/06/14/2533739/dvizhenieto-na-avtomobili-po-okolovrastniya-pat-na-dobrich-se-osashtestvyava-s-povisheno-vnimanie-poradi-remontni-deynosti.html", "text": "Движението на автомобили по Околовръстния път на Добрич се осъществява с повишено внимание поради ремонтни дейности. Те продължават до 22 юни, предаде кореспондент на Радио „Фокус” – Варна. Движението по път II-71 Силистра – Добрич също се осъществява с повишено внимание, поради ремонтни дейности на асфалтовата настилка. Регулирано е с пътни знаци. Срокът за изпълнение на дейностите е до 22 август. В друг участък по път II-71 Силистра – Добрич в района на с. Коларци движението на автомобили има пропадане на част от пътното платно. Движението по част от път II-29 Варна – Добрич се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срокът за приключване на ремонта е 30 юни. Няма въведени временни ограничения на движението на автомобили в областта. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект „Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа слаб вятър, температурата на въздуха е около 17 градуса. \r\nЖулиета НИКОЛОВА", "date": "2018.06.14", "title": "Движението на автомобили по Околовръстния път на Добрич се осъществява с повишено внимание поради ремонтни дейности"}
{"url": "http://www.focus-news.net/news/2018/06/14/2533740/v-sofiya-shte-badat-nagradeni-dalgogodishni-kravodariteli-ot-tsyalata-strana.html", "text": "В града ще бъдат наградени дългогодишни кръводарители от цялата страна по повод Международния ден на кръводарителя - 14 юни, в който световната общественост изразява своята признателност, почит и уважение към доброволните и безвъзмездни кръводарители. Това съобщиха от пресцентъра на Българския Червен кръст (БЧК). Събитието ще се проведе от 10.00 часа в Зала „Сердика“ на х-л „Балкан“ – София, (бивш „Шератон“).\r\nНа специална церемония с почетен плакет ще бъдат удостоени десет дългогодишни доброволни кръводарители, чиято кръв е спасила живота на много хора, и три институции с принос в популяризирането на доброволното и безвъзмездно кръводаряване сред служителите си. Отличените са избрани от комисия, в която участват представители на Българския Червен кръст и Националния център по трансфузионна хематология (НЦТХ), въз основа на изпратени предложения от цялата страна.\r\nСъбитието ще се състои по време на 58-та Национална конференция по трансфузионна хематология (с начало 9.30 часа), която се провежда под патронажа на Министерството на здравеопазването и ще премине под знака на Световния ден на доброволния и безвъзмезден кръводарител, 10-годишнината от създаването на НЦТХ и 200-та годишнина от първото успешно кръвопреливане от човек на човек.", "date": "2018.06.14", "title": "В София ще бъдат наградени дългогодишни кръводарители от цялата страна"}
{"url": "http://www.focus-news.net/news/2018/06/14/2533732/aleksis-tsipras-turtsiya-e-klyuchova-i-silna-darzhava-koyato-e-priyutila-35-miliona-siriyski-bezhantsi.html", "text": "„Турция е ключова и силна държава, която е приютила 3.5 милиона сирийски бежанци“ е заявил гръцкият премиер Алексис Ципрас в интервю пред гръцката държавна телевизия ERT, цитиран от Anadolu Agency.\r\nВ интервюто той заяви, че отношението на Турция в Егейско и Източно Средиземно море спрямо Гърция се е променило след опита за преврат от 15 юли 2016 г., организиран от Организацията на Фетулах Гюлен (FETO) (според агенцията бел.ред.).\r\nЦипрас нарече \"неприемливо\" отношението на Турция към сондажния кораб на италианската енергийна фирма ENI, предизвикал спор между  кипърските турци и кипърските  гърци, които се опитаха да проведат проучвания на газ в източното Средиземно море и относно задържането на двама гръцки войници в западната провинция Одрин.\r\nТой обаче заяви, че Турция има решаваща роля по отношение на мигрантската криза.\r\n\"Заслужава да бъде уважавана в това отношение\", каза Ципрас.\r\nГоворейки за екстрадирането на осемте военни заради искането на турската страна и, той каза, че не е обещал на турския президент Реджеп Тайип Ердоган да ги екстрадира обратно и той е останал  неразбран.\r\n\"Не бих могъл да обещая за това. Аз съм наясно с принципа на разделянето на властите в страна като Гърция. Не бих могъл  да обещая на лидера на чужда страна за решение, което съдебните власти трябва да вземат \", каза той.\r\nОсемте бивши турски военнослужещи избягаха в Гърция един ден след неуспешния опит за  преврат в Турция от 2016 г. Те са обвинени от турските власти, че са участвали в преврата и са членове на FETO.\r\nПрез януари Върховният съд на Гърция се произнесе против екстрадирането на бившите войници,което Турция нарече \"политически мотивирано\" решение. Юлиян Марков", "date": "2018.06.14", "title": "Алексис Ципрас: Турция е ключова и силна държава, която е приютила 3.5 милиона сирийски бежанци"}
{"url": "http://www.focus-news.net/news/2018/06/14/2533744/shumen-ogranicheno-e-dvizhenieto-za-avtomobili-nad-10-tona-po-pat-radko-dimitrievo-drumevo-poradi-svlachishtni-protsesi.html", "text": "Натоварен е трафикът по основните булеварди в Шумен, предаде репортер на Радио „Фокус“ - Шумен. Светофарните уредби функционират нормално. С нормална интензивност е движението по републиканската пътна мрежа в област Шумен. Пътните настилки са сухи, видимостта е добра. Ограничено остава движението по пътя Секулово – Тодор Икономово от км 9 до км 16 за автомобили над 3,5 тона поради компрометирано състояние на мостово съоръжение. Въведен е обход. В сила е забраната за движението по път Радко Димитриево – Друмево за автомобили над 10 тона поради свлачищни процеси. Обходът е Шумен- Овчарово- Друмево.\r\nИвелина ИВАНОВА", "date": "2018.06.14", "title": "Шумен: Ограничено е движението за автомобили над 10 тона по път Радко Димитриево – Друмево поради свлачищни процеси"}
{"url": "http://www.focus-news.net/news/2018/06/14/2533741/mvr-17-dushi-sa-postradali-pri-katastrofi-v-stranata-prez-izminaloto-denonoshtie.html", "text": "17 души са пострадали при 16 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 53 леки пътни инцидента, при които няма пострадали. От началото на годината при катастрофи са загинали 212 души, а 3439 са пострадали.", "date": "2018.06.14", "title": "МВР: 17 души са пострадали при катастрофи в страната през изминалото денонощие"}
{"url": "http://www.focus-news.net/news/2018/06/14/2533745/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenieto-na-prezidenta-na-republika-makedoniya.html", "text": "Въвежда се временна организация на движението във връзка с посещение на президента на Република Македония. Това съобщиха от пресцентъра на Столична община. Забранени са престоят и паркирането на пътни превозни средства до отпътуване на делегацията на 15 юни на паркинга на „София хотел Балкан“.\r\nОт 8.00 часа до приключване на мероприятието днес на северозападната дъга на пл. „Св. Александър Невски“ между ул. „11-ти август“ и ул. „Оборище“.\r\nОт 8.00 часа до приключване на мероприятието днес на бул. „Джеймс Баучер“ между  бул. „Черни връх“ и ул. „Златен рог“ от страната на хотела. \r\nОт 9.00 часа до 10.30 часа днес се забранява влизането на пътни превозни средства по ул. „Оборище“ между ул. „Г. С Раковски“ и ул. „11-ти август“ само при необходимост и по преценка на отдел „Пътна полиция“ при СДВР.", "date": "2018.06.14", "title": "София: Въвежда се временна организация на движението във връзка с посещението на президента на Република Македония"}
{"url": "http://www.focus-news.net/news/2018/06/14/2533746/izdatelstvo-panorama-gostuva-v-izdatelski-vecheri-na-stolichnata-biblioteka.html", "text": "Издателството, съхранило и развиващо традициите на легендарното списание \"Панорама\", променило читателските навици през 80-те години на миналия век, гостува в поредицата \"Издателски вечери\" на Литературния клуб към Столичната библиотека от 18.30 часа. Това съобщиха от пресцентъра на Столична община.\r\nПрисъстващите ще могат да се срещнат с редактори на списанието и издателството, преводачи, негови съмишленици. Инициативата ще се проведе със специалното участие на доц. Иво Панов, който ще прочете свои добре познати преводи на Омар Хаям, както и непубликувани досега (от предстоящо ново издание). \r\nПо време на събитието ще се продават с намаление книги на издателството.", "date": "2018.06.14", "title": "Издателство \"Панорама\" гостува в \"Издателски вечери\" на Столичната библиотека"}
{"url": "http://www.focus-news.net/news/2018/06/14/2533743/pregled-na-osnovnite-temi-v-dobrudzhanskiya-pechat.html", "text": "„Албена с впечатляваща кандидатура за европейски курорт на спорта 2019“, съобщава на първа страница вестник „Нова добруджанска трибуна“. Ваканционното селище е било посетено от инспекторите на ACES EUROPA, които са проверили готовността му за кандидатурата. Представители на Албена са ги запознали с богатата спортна база и съоръженията в курорта. Ако бъде избран, Албена ще стане първият в историята Европейски курорт на спорта. Новата титла е включена от миналата година. Досега ACES определя столици, градове и малки градове на спорта от 2000 г. „Общинският съвет на Добричката община заседава извънредно заради инфлуенцата във ферма“, съобщава изданието. Карантинният срок в района на птицефермата в село Стефаново е до 26 юни. Инфлуенцата по птиците е преди всичко чревна инфекция и тръгва от замърсена вода, пояси и др. „Анкетьори лъжат, че правят проучване от името на общината“, съобщава всекидневникът. Граждани са сигнализирали в Община Добрич, че в момента на територията на града се извършва социологическо проучване, при което анкетьорите заявяват, че се прави по поръчка на Общината. „Община Добрич спазва българското законодателство и заявява категорично, че не е поръчвала социологическо проучване под каквато и да е форма. Общинската дейност е прозрачна и на нашите съграждани са известни всички форми и механизми за диалог и обратна връзка“, се казва в изявление на пресцентъра на администрацията. \r\n„10 години затвор получиха силистренец и софиянец заради крупна кражба на водопроводни тръби“, съобщава на първа страница другият регионален вестник „Добруджанска трибуна“. Третият участник в схемата е пратен в затвора за пет години. Ефективните присъди са за Радко Ганчев от Силистра и Стефан Кънчев от София. Тримата подсъдими трябва да заплатят на ВиК – Добрич сумата от 6 695 708 лв. за причинени щети на водното дружество. Присъдата подлежи на обжалване пред Апелативния съд във Варна. „Съветниците в Каварна удължиха срока за строителство край морето“, съобщава изданието. Решението на общинските съветници остава в сила относно срока за строителство до края на месец юни. Очаква се областният управител на Добрич да внесе иск в Административния съд заради несъобразяване с препоръка и защото срокът за строителство не е променен. „Изложба „Книги, посоки, публики” на Национална библиотека „Св. св. Кирил и Методий” гостува в Регионална библиотека „Дора Габе” Добрич, съобщава всекидневникът. Юбилейната изложба е създадена по повод 140 години от основаването на Националната библиотека и по повод Българското председателство на Съвета на ЕС‘ 2018 г. Осъществява се в рамките на проект „Анализ на нагласите на потребителите и популяризиране на архивните колекции на Националната библиотека”, реализиран с финансовата подкрепа на Национален фонд „Култура”.", "date": "2018.06.14", "title": "Преглед на основните теми в добруджанския печат"}
{"url": "http://www.focus-news.net/news/2018/06/14/2533747/burgas-zapochva-chetvartiyat-mezhdunaroden-festival-za-izpalniteli-na-klasicheska-muzika.html", "text": "В зала „Петя Дубарова“ на Културен център „Морско казино“ в Бургас в следващите два дни от 10.00 часа ще се проведе конкурсната програма на Четвъртия международен фестивал на изпълнителите на класическа музика. Това съобщиха от пресцентъра на Община Бургас.\r\nВходът е свободен за всички почитатели на класическата музика.\r\nКонкурсът дава поле за изява на любители и професионалисти на класически музикални инструменти и класическо и поп пеене при клубове, сдружения, читалища, младежки центрове, детски градини, училища и студенти в музикалните академии.\r\nРепертоарът на изпълнителите е от класическа до съвременна музика. Тази година в конкурса ще участват 120 души, 35 от които са от Литва и Русия.\r\nПетчленното жури се състои от музикални педагози от Литва, Русия и България, а негов председател е проф. Светлана Карас от катедрата по пиано на Московския държавен институт на културата. Тя е директор на Международното висше училище за музикални изкуства в Москва и почетен деятел на висшето професионално образование на Русия.\r\nПо време на фестивала ще бъдат връчени и няколко специални награди:\r\n– награда, посветена на 145 години от рождението на Сергей Рахманинов;\r\n– награда, посветена на 125 години от смъртта на Пьотр Илич Чайковски;\r\n– награда за „Най-добро изпълнение на обработка на народна музика“;\r\n– награда за „Начало“- за занимаващи се с музика по-малко от две години /независимо от възрастта/.\r\nФестивалът се провежда със съдействието на Община Бургас, Народно читалище „Фар – 1946“-Бургас и Московския държавен институт на културата.", "date": "2018.06.14", "title": "Бургас: Започва Четвъртият международен фестивал за изпълнители на класическа музика"}
{"url": "http://www.focus-news.net/news/2018/06/14/2533749/potrebiteli-na-sotsialni-uslugi-ot-bz-zsu-kam-obshtina-blagoevgrad-shte-uchastvat-v-xiii-natsionalen-turnir-po-boche-v-pleven.html", "text": "За четвърта поредна година потребители на социални услуги от БЗ ЗСУ – Община Благоевград ще участват в XIII Национален турнир по боче. Състезанието ще се проведе днес и утре в град Плевен. Това съобщиха от пресцентъра на Община Благоевград.\r\nВ турнира участие ще вземат 2 момчета и 2 момичета с интелектуални затруднения от Защитени жилища за лица с умствена изостаналост и Дневен център за лица с увреждания „Зорница”- Благоевград.\r\nВ досегашните си участия спортистите ни са се представяли повече от успешно. Представителите от Благоевград са печелили второ и трето място, бронзови и сребърни медали. \r\nНационален турнир по боче се организира от Спешъл Олимпикс България, съвместно с Българска федерация по боче, СК „Спешъл  Олимпикс  Плевен”, Плевенски обществен фонд „Читалища”, фондация „Проспорт” и община Плевен.", "date": "2018.06.14", "title": "Потребители на социални услуги от БЗ ЗСУ към Община Благоевград ще участват в XIII Национален турнир по боче в Плевен"}
{"url": "http://www.focus-news.net/news/2018/06/14/2533752/blagoevgrad-kamernata-opera-shte-iznese-kontsert-na-otkrito-na-ploshtad-makedoniya.html", "text": "Камерна опера - Благоевград ще изнесе концерт на открито, специално подготвен за жителите и гостите на Благоевград. Това съобщиха от пресцентъра на Община Благоевград. Събитието ще се състои на площад „Македония“ на 14 юни от 19.00 часа. Оркестърът на Камерна опера ще зарадва публиката с популярни арии, канцонети, увертюри от оперния репертоар на Моцарт, Росини, Верди, Калман и други. Солисти ще бъдат Борис Тасков - тенор и Добромир Момеков - баритон. Участие ще вземе и маестро Красимир Топалов.\r\nПовече от 45 години Камерна Опера радва меломаните в Благоевград със своите изяви.\r\nВ последните години Камерна Опера представи на своята сцена постановките „Любовен еликсир”, „Джани Скики”, „Китайките”, „Хирургия”, „Пинокио”, „Дидона и Еней”, „Копче за сън”, „Рита”, „Тайният брак”, „Така правят всички”, „Бастиен и Бастиена\", „Царицата на чардаша\", „Кармен\" и много престижни концерти. Специални гости в два от тях бяха големите български музиканти – цигуларят Веско Пантелеев–Ешкенази и великолепния тенор Калуди Калудов.", "date": "2018.06.14", "title": "Благоевград: Камерната опера ще изнесе концерт на открито на площад „Македония“"}
{"url": "http://www.focus-news.net/news/2018/06/14/2533727/avtobusni-prevozvachi-izlizat-na-protest-sreshtu-proektozakona-za-balgarska-avtomobilna-kamara.html", "text": "Автобусни превозвачи в цялата страна излизат на предупредителен протест срещу отказа на парламентарното мнозинство да оттегли подготвяния законопроект за създаване на Българска автомобилна камара. Очаква се над 2000 автобуса за вътрешноградски, междуселищни и републикански пътнически превози да преустановят работа за час и половина в периода 14.00 – 15.30 часа. В протестните действия се включват Националното сдружение на автобусните превозвачи в България (НСАПБ), Браншовият съюз за стопанска инициатива в транспорта (БССИТ), Националният съюз на превозвачите (НСП) и Корпорацията на автомобилните превозвачи в България (КАПБ), които покриват почти 100% от пътническите превози в страната. Позицията на браншовите организации е подкрепена и от три работодателски организации Асоциация на индустриалния капитал в България (АИКБ), Българска стопанска камара (БСК) и Българска търговско-промишлена палата (БТПП). \r\nОт сектора настояват проектозаконът за БАК да бъде оттеглен от вносителите, в противен случай на 25 юни т.г. ще стартират безсрочни протестни действия. В законопроекта е заложено Българската автомобилна камара да предлага на министъра на транспорта да лицензира или не фирми-кандидати за лиценз и да контролира дали фирмите спазват закона. Според протестиращите обаче е незаконосъобразно функции и дейности на ИА „Автомобилна администрация“ да бъдат изземвани и поверявани на Българска автомобилна камара, състояща се от преки конкуренти в сектора на обществен превоз на пътници. Според автомобилните превозвачи законопроектът е лобистки, създава условия за корупция, направен е в интерес на конкретен кръг от фирми\r\nВ сряда браншовите организации от сектора на автомобилните превози на пътници и товари, членуващи в АИКБ, БСК и БТПП, проведоха поредица от срещи с ръководствата на парламентарните групи и с Комисията по транспорт при Народното събрание.\r\nЛидерът на БСП Корнелия Нинова обяви, че партията ѝ подкрепя напълно исканията на представителите на транспортния бранш и настоява ГЕРБ да изтеглят законопроекта незабавно. Нинова каза, че с тези промени управляващите ликвидират транспортния бранш, като го предават в ръцете на близките до властта. Депутатът от \"Обединени патриоти\" Атанас Стоянов  също обяви, че са съгласни с много от доводите на представителите на транспортния бранш. \r\nВносителят на законопроекта– депутатът от ГЕРБ Станислав Иванов заяви, че текстът е бил обсъден с всички и е съобразен с искания, които са получили.", "date": "2018.06.14", "title": "Автобусни превозвачи излизат на протест срещу Проектозакона за Българска автомобилна камара"}
{"url": "http://www.focus-news.net/news/2018/06/14/2533748/stara-zagora-v-grada-shte-se-provede-informatsionna-kampaniya-po-prioriteta-energiyna-efektivnost-v-administrativni-i-zhilishtni-sgradi.html", "text": "От 17.00 часа днес в зала 2 на Общината на бул. “Цар Симеон Велики“ №107 ще се проведе информационна кампания за \"Енергийна ефективност на многофамилни жилищни сгради“ по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г. Това съобщиха от пресцентъра на Община Стара Загора. Кампанията има за цел да представи на широката общественост изискванията за подаване на Проектни фишове, във връзка с актуализацията на Инвестиционната програма на Община Стара Загора и стъпките и начините за подаване на Заявления за интерес и финансова помощ от сдруженията на собствениците на многофамилни жилищни сгради до 35 самостоятелни обекта (съгласно Приложение Н към насоките за кандидатстване.)\r\nВ случай на допълнителни въпроси, относно публичното представяне и обсъждане на проекта, може да се обръщате към Даниела Илиева - младши експерт, Дирекция “Устойчиво развитие и евроинтеграция“ в Община Стара Загора на следните координати: стая 313, Телефон (042) 614 814; ел. поща d.ilieva@starazagora.bg.", "date": "2018.06.14", "title": "Стара Загора: В града ще се проведе информационна кампания по приоритета \"Енергийна ефективност в административни и жилищни сгради\""}
{"url": "http://www.focus-news.net/news/2018/06/14/2533751/ochakva-se-zasilen-trafik-na-gkpp-makaza.html", "text": "Значително увеличение на трафика през българо-гръцката граница се очаква от днес до 17 юни 2018 г. Това съобщиха от  Главна дирекция „Гранична полиция“. Според информацията от РДГП-Смолян, това се дължи най-вече на началото на активния туристически сезон за румънските граждани.\r\nАнализът на данните от предходни години сочи, че завишената интензивност на пътникопотока ще засегне най-вече граничния пункт Маказа. Очакванията за този пункт са увеличение на автомобилите с два пъти, а на пътниците с три пъти.\r\nРъководството на РДГП- Смолян е предприело необходимите мерки за осигуряване на граничните проверки и своевременната обработка на преминаващите граждани, но поради ограничената инфраструктура на ГКПП „Маказа“ е възможно да се образуват колони от автомобили.\r\nОт Главна дирекция „Гранична полиция“ препоръчват на пътуващите в това направление да използват и другите пунктове на българо-гръцката граница.", "date": "2018.06.14", "title": "Очаква се засилен трафик на ГКПП „Маказа“"}
{"url": "http://www.focus-news.net/news/2018/06/14/2533750/rolyata-i-znachenieto-na-chernomorskiya-region-i-vrazkata-mu-s-dunavskata-strategiya-shte-badat-obsadeni-na-konferentsiya-v-kk-albena.html", "text": "Ролята и значението на Черноморския регион и връзката му с Дунавската стратегия ще бъдат обсъдени на конференция в к.к. Албена. Това съобщиха от пресцентъра на Община Каварна. Събитието се провежда под егидата на Министерството за Българското председателство на Съвета на ЕС 2018. Конференцията започва в 09.30 часа и ще се проведе в зала АРА, хотел „Фламинго Гранд“.", "date": "2018.06.14", "title": "Ролята и значението на Черноморския регион и връзката му с Дунавската стратегия ще бъдат обсъдени на конференция в к.к. Албена"}
{"url": "http://www.focus-news.net/news/2018/06/14/2533753/sport-rafael-nadal-se-otkaza-ot-uchastie-na-turnira-v-kuins.html", "text": "Световният номер едно Рафаел Надал се отказа от участие на турнира в Куинс, който предстои следващата седмица. Това съобщи самият тенисист чрез съобщение в социалните мрежи. Испанецът посочва като причина нуждата от почивка след дългия сезон на клей. На турнира, който се смята за подготовка за Уимбълдън, ще участват големи имена, сред които Новак Джокович, Анди Мъри, Хуан-Мартин дел Потро, Марин Чилич и Григор Димитров.", "date": "2018.06.14", "title": "Спорт: Рафаел Надал се отказа от участие на турнира в Куинс"}
{"url": "http://www.focus-news.net/news/2018/06/14/2533755/faz-angela-merkel-predlozhi-kompromis-v-spora-s-horst-zeehofer-za-migratsiyata.html", "text": "Канцлерът на ФРГ Ангела Меркел и лидер на християндемократите е предложила компромис в спора с лидера на Християнсоциален съюз Хорст Зеехофер за политиката на Берлин в областта на убежището, отбелязва националният ежедневник Die Frankfurter Allgemeine Zeitung.\r\nСъгласно разпространената информация, предложението на Меркел предвижда сключването на двустранни споразумения между европейските държави, които са най-силно засегнати от мигрантския натиск. По този начин ще бъде създадена възможност за законно отхвърляне на на германската граница на онези от мигрантите, на които вече е била отказана закрила в друга държава от Европейския съюз. Спорът между сестринските ХДС и ХСС все още не е туширан. Лидерът на баварската партия бе категоричен, че ще запази позициите си по отношение на политиката за убежище.\r\nВ сряда канцлерът на ФРГ организира специална среща, на която членове на кабинета в Берлин и представители на организации обсъдиха проблемите, които възпрепятстват интеграцията на чужденците в страната. На нея обаче не присъстваше Хорст Зеехофер, федералният министър на вътрешните работи. Обяснено бе, че Зеехофер няма да присъства на срещата, тъй като в обедните часове на деня ще приеме австрийския канцлер Себастиан Курц. Но едва ли е тайна за някого, че политиката в областта на убежището отново се превърна в ябълка на раздора във водения от Меркел Съюз (ХДС/ХСС). \r\nПо-рано тази седмица федералният министър на вътрешните работи на ФРГ отложи официалното представяне на своя „генерален план за миграцията“. Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\nПървоначално Зеехофер трябваше да изложи своя план във вторник, 12 юни, но презентацията бе отменена. Причините очевидно са разногласия с Меркел. Министерството на вътрешните работи оправдава отказа само с факта, че „някои точки все още ще трябва да бъдат гласувани\".\r\nЗеехофер подготви широкообхватна реформа на политиката в областта на предоставяне на убежище. „Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни.Тереза Герова", "date": "2018.06.14", "title": "FAZ: Ангела Меркел предложи компромис в спора с Хорст Зеехофер за миграцията"}
{"url": "http://www.focus-news.net/news/2018/06/14/2533756/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление - Благоевград. Няма ремонтни дейности по първокласните и второкласните пътища в региона. Няма тежки пътни инциденти през изминалата нощ. Нормално интензивно е движението по главен път Е-79 и АМ „Струма“ в участъка от Благоевградска област.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.14", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/06/14/2533759/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Натоварен е трафикът във Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 20 градуса. Пътните настилки са сухи. Интензивно е движението на пътен възел „Качица“ и ул. „Магистрална“, част от главен път София – Варна. Всички светофарни уредби в града работят нормално. Автобусите от градския транспорт се движат по график. Извършват се ремонти на водопроводна мрежа в старата градска част на Велико Търново. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до село Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.14", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/14/2533758/stara-zagora-v-grada-shte-bade-otkrita-izlozhba-s-tvorbi-ot-traditsionniya-plener-druzhba-2018.html", "text": "В града ще бъде открита изложба с творби от традиционния пленер „Дружба 2018“. Това съобщиха от пресцентъра на Общината. Девет художници в продължение на седмица рисуваха исторически и културни забележителности в Стара Загора в рамките на тазгодишното издание на пленер „Дружба“. Община Стара Загора осигури всички необходими материали и пособия. \r\nИзложбата с творбите на пленеристите ще бъде открита в галерия „Байер“ от 18.00 часа днес.\r\nХудожниците ще представят задължително по две картини в размер 50/65 см., които ще бъдат закупени от Община Стара Загора и дарени на фонда на Градската художествена галерия. В творбите трябва да се отбележи значимостта на 8-хилядолетната история на населеното място и на града със 7 имена, допълни доц. Златев.\r\nОрганизатор на проявата е представителството на Съюза на българските художници в града с подкрепата на Община Стара Загора.", "date": "2018.06.14", "title": "Стара Загора: В града ще бъде открита изложба с творби от традиционния пленер „Дружба 2018“"}
{"url": "http://www.focus-news.net/news/2018/06/14/2533754/pregled-na-osnovnite-temi-v-shumenskiya-pechat.html", "text": "„Алкомет“ АД дари модерна апаратура на „КОЦ-Шумен“ ЕООД“ е водещото заглавие във вестник „Шуменска заря“. Апаратура за видеоендоскопска система (видеогастроскоп), както и видеоендоскопска платформа за миниинвазивна ендоскопска хирургия, получи „Комплексен онкологичен център – Шумен“ ЕООД от „Алкомет“ АД. Дарението е на стойност 62 976 лева и ще се ползва в ендоскопския кабинет на отделението по онкологична гастроентерология. По този повод вчера се състоя официална церемония по връчване на дарението, на която присъстваха председателят на надзорния съвет на „Алкомет“ АД Фикрет Индже, заместник-кметът по социална политика и здравеопазване в Община Шумен д-р Светлана Маркова, ръководството и лекарите на „КОЦ-Шумен“ ЕООД. „Учител от Шумен е сред победителите в „Дигитален посланик в час и клас” е друго заглавие от първа страница. Учителят по информатика Ангел Ангелов от СУ „Сава Доброплодни” в Шумен е сред победителите в конкурса „Дигитален посланик в час и клас”. В конкурса са участвали над 100 активни, ефективни, оригинални и креативни учители, които работят ежедневно за повишаване на качеството на образованието като използват възможностите на дигиталните технологии. Специално жури избра десетте впечатляващи дигитални образователни практики. „На прага на жътвата пшеницата се търси „на зелено”, съобщава ежедневникът. Много добро е състоянието на зърнените култури в региона, а от високите температури през последната седмица, ечемикът узря изненадващо бързо, съобщиха производители. Преди броени дни класовете бяха в млечно-восъчна зрялост, но комбайни опитват вече условията за жътва на места, където зърното е добило необходимите качества. В южната част на Шуменска област, в района на Велики Преслав, днес ще пуснат машини като първи опит за прибиране на ечемичено зърно. „Димитър Делчев, лидер на Движение България на гражданите: Вотът на недоверие трябва да бъде срещу всички партии в парламента” е друго заглавие в броя. „Поискахме премиера да поеме отговорност за лошото състояние на сигурността“, заяви на пресконференция лидерът на Движение България на гражданите Димитър Делчев, който заедно с ръководството на партията е на национална обиколка. Според Делчев системата на сигурността е фалирала и проблемът е системен. От ДБГ смятат, че вотът на недоверие трябва да бъде към всички партии от парламента. През годините те са допринесли страната да напуснат хиляди граждани, защото има базова несигурност. Димитър Делчев коментира и други актуални теми като оставката на министъра на социалната политика и връщането му под обществен натиск.", "date": "2018.06.14", "title": "Преглед на основните теми в шуменския печат"}
{"url": "http://www.focus-news.net/news/2018/06/14/2533764/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция „Фокус“. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.06.14", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/06/14/2533761/burgas-izkarpvane-na-dupki-se-izvarshva-po-patishtata-aheloy-pomorie-burgas-karnobat-i-chernograd-aytos.html", "text": "С нормална интензивност се осъществява движението на моторни превозни средства в областта. Това каза за Радио „Фокус“ - Бургас дежурният в Областно пътно управление. Пътните настилки са сухи, видимостта е отлична. „Спокоен е трафикът по автомагистрала „Тракия“, както и по първокласната пътна мрежа. Продължават кърпежите в редица третокласни участъци. Работни екипи има в отсечките Ахелой - Поморие, Бургас - Карнобат и Черноград – Айтос.  Реконструкция на пътните настилки се извършват и по някои второкласни и третокласни пътища – Бургас - Синеморец, Крайморие - Росенец, Средец - Айтос, Калово - Зеберново, Визица — Петрова нива, Кръстина - Камено, както и в отсечката кв. „Горно Езерово“ - село Братово. Затворен за движение на автомобили до е участъкът Поморие - Ахелой от пътя Бургас - Слънчев бряг.\r\nВ града движението е интензивно. Затворена за движение е улица „Поморие“ между улица „Велико Търново“ и ул. „Абоба“. Движението се извършва съгласно създадената временна организация, която ще е в сила до 30 юни. Затворено е и едното платно в отсечката кв. „Ветрен“ – Бургас поради извършването на ремонтни дейности на пътното платно.\r\nИнтензивно се извършва движението  по основните улици и булеварди. Малко по-натоварен  е автомобилният трафик в района на кръговото кръстовище „Трапезица” и пред Окръжна болница.  Спокоен е трафикът и района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”.\r\nВеселина НИКОЛОВА", "date": "2018.06.14", "title": "Бургас: Изкърпване на дупки се извършва по пътищата Ахелой - Поморие, Бургас - Карнобат и Черноград – Айтос"}
{"url": "http://www.focus-news.net/news/2018/06/14/2533763/pazardzhik-remontni-deynosti-se-izvarshvat-po-patya-koprivshtitsa-strelcha-ot-23-km-do-32-km.html", "text": "Интензивно е движението по главните пътища на областта. Това съобщи за Радио „Фокус“ - Пазарджик дежурният в Областно пътно управление – Пазарджик. Ремонтни дейности се извършват по пътя Копривщица – Стрелча от 23 км до 32 км, като движението се осъществява в една лента двупосочно поради частични ремонтни дейности на асфалтовата настилка. Ремонт тече и по пътя с. Мало Конаре – Огняново- Исперихово от 1 км до 15 км. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.14", "title": "Пазарджик: Ремонтни дейности се извършват по пътя Копривщица – Стрелча от 23 км до 32 км"}
{"url": "http://www.focus-news.net/news/2018/06/14/2533760/gabrovo-dvizhenieto-v-uchastak-ot-po-pat-ganchovets-dryanovo-e-ogranicheno-za-vsichki-avtomobili-poradi-smyana-na-nastilkata-na-zhp-prelez.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 20 градуса. Проходът Шипка е отворен за движение. Там остава в сила ограничение за МПС над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от по път Ганчовец – Дряново е ограничено за всички МПС поради смяна на прелезна настилка на жп прелез с еластична настилка. Обходният маршрут е от село Ганчовец в посока град Килифарево, град Велико Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за град Велико Търново, след което на разклона за с. Соколово се завива отново на дясно през общински пътища и достига до град Килифарево. Поставена е необходимата пътна сигнализация.\r\nНадежда КРЪСТЕВА", "date": "2018.06.14", "title": "Габрово: Движението в участък от по път Ганчовец – Дряново е ограничено за всички автомобили поради смяна на настилката на жп прелез"}
{"url": "http://www.focus-news.net/news/2018/06/14/2533757/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta-v-gotovnost-sme-za-reaktsiya-i-za-nablyudavane-nivata-na-rekite-i-na-yazovirite.html", "text": "През изминалото денонощие въпреки дъждовете обстановката в Благоевградска област беше спокойна. Това каза за Радио „Фокус“ - Пирин Бисер Михайлов, областен управител на Благоевград. „В района на Гоце Делчев имаше силни, но краткотрайни превалявания. Пожарникарите реагираха на 17 сигнала там, най-вече за отводняване. Това се отнася и за Благоевград, където имаше 10 сигнала за отводняване на мазета. Днес за съжаление за територията на област Благоевград е обявен оранжев предупредителен код за доста сериозни количества валежи, така че сме в готовност за реакция в общините, както и за наблюдаване нивата на реките и на язовирите в областта“, посочи областният управител. Бисер Михайлов отправи апел към водачите на моторни превозни средства да шофират внимателно и да се съобразяват с метеорологичната обстановка, за да бъдат избегнати евентуални инциденти.\r\nНатали СТЕФАНОВА", "date": "2018.06.14", "title": "Бисер Михайлов, областен управител на Благоевград: Спокойна е обстановката в областта, в готовност сме за реакция и за наблюдаване нивата на реките и на язовирите"}
{"url": "http://www.focus-news.net/news/2018/06/14/2533765/yugozapadnoto-darzhavno-predpriyatie-e-domakin-na-natsionalnoto-sastezanie-za-nay-dobar-sekach.html", "text": "Югозападното държавно предприятие е домакин на националното състезание за „Най-добър секач”, което се провежда от вчера на територията на „ДГС Самоков”. Организатор е един от водещите производители на професионална техника за горския сектор. Това съобщиха от пресцентъра на Югозападното държавно предприятие.\r\nОбщо 7 отбора с 14 участници от държавните горски предприятия и Учебно-опитните горски стопанства на Лесотехническия университет в Петрохан и Юндола се включват в тазгодишната надпревара. Отборът на ЮЗДП ще бъде представен от Петър Вучов и Личо Личев от държавните горски стопанства в Самоков и Тетевен, които заеха първите две места в регионалното състезание през месец май.\r\nСъщинското състезание е днес, като преди обяд участниците ще мерят сили в дисциплината поваляне на дърво. От 12.45 часа до 19.00 часа е вторият етап, в състезателите ще покажат професионалните си умения в останалите четири дисциплини: смяна на верига на бензиномоторен трион, комбинирано рязане, прецизно рязане и кастрене.", "date": "2018.06.14", "title": "Югозападното държавно предприятие е домакин на националното състезание за „Най-добър секач”"}
{"url": "http://www.focus-news.net/news/2018/06/14/2533766/plovdiv-povishena-opasnost-ot-obrazuvaneto-na-svlachishta-i-srutishta-ima-po-patishtata-asenovgrad-smolyan-i-krichim-devin.html", "text": "Натоварено е движението по участъка на АМ „Тракия“ в областта, както и по пътищата Пловдив - Карлово, Пловдив - Пещера и Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Пътните настилки на територията на Пловдивска област са предимно мокри, но нормално проходими. Заради валежите от дъжд е повишена опасността от образуването на свлачища и срутища по пътищата Асеновград - Смолян, Югово - Лъки и Кричим - Девин, предупредиха от Областното пътно управление. Водачите трябва да шофират с повишено внимание и съобразена скорост по посочените направления. Движението по пътя Пловдив - Асеновград, от изхода на град Пловдив до град Асеновград, се извършва двупосочно в едното платно в посока Асеновград, поради ремонтни дейности в участъка. Срокът на ремонта е до 15 юли. Водачите трябва да бъдат особено бдителни в участъка на автомагистрала „Тракия“ от км 134 до км 156, по който се извършват ремонтни дейности. Въведеното ограничение за движение с до 90 км/час и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението за моторни превозни средства с височина на 4 метра през тунелите по пътя Асеновград-Нареченски бани.\r\nДвижението на територията на град Пловдив също е изключително натоварено към този час на деня. Колони от автомобили затрудняват движението по главните градски булеварди „Найчо Цанов“, „Христо Ботев“, „Цар Борис III Обединител“, „Източен“, „Шести септември“ и „Пещерско шосе“. Интензивен трафик се отчита и по булевардите „Освобождение“ и „Санкт Петербург“. Пътните настилки на територията на града са предимно мокри, но нормално проходими.\r\nТони МИХАЙЛОВ", "date": "2018.06.14", "title": "Пловдив: Повишена опасност от образуването на свлачища и срутища има по пътищата Асеновград - Смолян и Кричим - Девин"}
{"url": "http://www.focus-news.net/news/2018/06/14/2533767/pregled-na-osnovnite-temi-v-burgaskiya-pechat.html", "text": "„Край на една от градските язви“ е водещото заглавие на регионалния ежедневник „Черноморски фар“. Безценен имот в „Лазур“, превърнал се в руина, възкръсва като детска градина. Това е бивша детска градина, която се намира зад училище „Пейо Яворов“ и Руската гимназия и от години бе повод за съдебни спорове между местен инвеститор, езиков център и Община Бургас. Ремонтират фасади на сгради по „Богориди“ и „Нов локал ще разтовари трафика по „Транспортна“ са други заглавия от първа страница на днешния брой на всекидневника. „Двойките повече от отличните работи на матурите“ е темата на броя днес. 7 ученика с пълни шестици на двата зрелостни изпита. Общо слабите оценки на тазгодишните матури са 318 за Бургаска област.  „Балкански фестивал на изкуствата“ събира нас 600 танцьори в Карнобат“ е челото на страницата за култура. Съчетава традиционния фолклор с модерното изкуство. Ще се проведе от 15 до 17 юни.", "date": "2018.06.14", "title": "Преглед на основните теми в бургаския печат"}
{"url": "http://www.focus-news.net/news/2018/06/14/2533769/varna-dvizhenieto-po-avtomagistrala-hemus-mezhdu-nevsha-mlada-gvardiya-i-neofit-rilski-se-osashtestvyava-dvuposochno-v-lyavoto-platno-za-sofiya-zaradi-remonti.html", "text": "Продължават ремонтните дейности по магистрала „Хемус“ в участък с общ обхват от 10 километра, предаде репортер на Радио „Фокус“ – Варна. Спокойна е пътната обстановка в област Варна към този час. Трафикът в града и по основните входно-изходни точки е с натоварен, задръствания се образуват по основните булеварди. Времето е ясно, пътните настилки са сухи, видимостта е добра. Движението по магистрала „Хемус“ в участъка от пътен възел „Невша“ до пътен възел „Млада Гвардия“ в посока Варна се осъществява двупосочно в платното за София. Преминаването в участъка от пътен възел „Ветрино“ до пътен възел „Неофит Рилски“ в посока Варна се осъществява двупосочно в лявото платно за София. Заради ремонт на асфалтовата настилка е затворен пътен възел „Неофит Рилски“, като моторните превозни средства се пренасочват по път I-2 Русе – Варна. Слизането от AM “Хемус“ в посока към селата Габърница и Неофит Рилски се осъществява през Ветрино. Затворена е връзката при  Неофит Рилски в посока Варна. Движението се пренасочва по пътя за Русе, а качването на автомагистрала “Хемус“ се осъществява при Девня. Поради продължаващия ремонт на виадукт „Звездица“ движението по магистрала „Черно море“ край Варна се осъществява при пълно затваряне на платното в посока Бургас и пренасочване на движението в насрещното платно. С повишено внимание се осъществява движението по пътя между Варна и курорта „Златни пясъци“ заради продължаващата коситба на тревни площи. Дейностите ще продължат до 18 юни. Движението в участъка от км 83 до км 100 се осъществява съобразно създадената организация за безопасност. По пътя Варна – Балчик – Дуранкулак е в сила ограничение за моторни превозни средства над 10 тона. Обходният маршрут е през селата Кичево и Оброчище. По пътя Старо Оряхово – Гроздьово, движението в 17-километров участък се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Продължават и ремонтите на асфалтовата настилка по автомагистрала „Хемус“.\r\nДиана СТОЕВА", "date": "2018.06.14", "title": "Варна: Движението по автомагистрала „Хемус“ между Невша, Млада гвардия и Неофит Рилски се осъществява двупосочно в лявото платно за София заради ремонти"}
{"url": "http://www.focus-news.net/news/2018/06/14/2533762/radio-svobodna-evropa-makedoniya-aleksis-tsipras-ne-ochakva-problemi-v-parlamenta-za-dogovora-s-makedoniya.html", "text": "Министър-председателят на Гърция Алексис Ципрас изрази увереност, че няма да има проблеми в парламента при утвърждаването на договора за разрешаване на спора за името на Македония, предада Радио „Свободна Европа“ в македонската си редакция. \r\nСъгласно думите му, депутатите ще ратифицират договора с „голямо мнозинство“, без оглед на това, че коалиционният партньор на СИРИЗА – дясната партия „Независими гърци“, вече обяви, че ще отхвърли споразумението заради включването на термина „Македония“ в решението.\r\nСлед постигането на пробива в преговорите за разрешаване на десетилетния спор предстои гръцкият парламент да ратифицира договора, а в Македония – да бъдат внесени промени в Конституцията.Тереза Герова", "date": "2018.06.14", "title": "Радио „Свободна Европа“ (Македония): Алексис Ципрас не очаква проблеми в парламента за договора с Македония"}
{"url": "http://www.focus-news.net/news/2018/06/14/2533772/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Предимно мокри и хлъзгави са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, но без валежи. Повишена е опасността от падащи камъни и свличане на земни маси по всички направления в областта заради валежите от изминалото денонощие и затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. Частични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти.\r\nВ Смолян пътните настилки по улиците са мокри на места. Автомобилният трафик е интензивен по бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.06.14", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/06/14/2533774/varna-zabranyava-se-parkiraneto-po-ul-bratya-miladinovi-i-ul-stefan-karadzha-zaradi-polagane-na-markirovka-za-sinya-zona.html", "text": "Във връзка с въвеждането на „Синя зона“ във Варна продължава полагането на на хоризонтална маркировка, предаде репортер на Радио „Фокус“ – Варна. Дейностите ще се осъществяват по улиците „Братя Миладинови“ и „Стефан Караджа“, съобщиха от ОП „Общински паркинги и синя зона“. За времето от 7.00 часа до 19.30 часа спирането на моторни превозни средства в района ще бъде забранено. От общинската фирма призовават гражданите да преместят автомобилите си.\r\nДиана СТОЕВА", "date": "2018.06.14", "title": "Варна: Забранява се паркирането по ул. „Братя Миладинови“ и ул. „Стефан Караджа“ заради полагане на маркировка за „Синя зона“"}
{"url": "http://www.focus-news.net/news/2018/06/14/2533770/krasimir-uzunov-dogovorat-na-gartsiya-s-makedoniya-e-mnogo-po-dobar-ot-tozi-koyto-nie-imame.html", "text": "Договорът на Гърция с Македония е много по-добър от този, който ние имаме. Това каза президентът на Агенция и Радио \"Фокус\" Красимир Узунов в предаването \"Здравей, България\" по Нова телевизия във връзка с преговорите за името между Гърция и Македония. \r\nТой отбеляза, че според последния договор между двете държави е постигнато споразумение за името Република Северна Македония. Узунов посочи, че договорът е 20 страници и не е пожелателен. \"Нашата пожелателна декларация, започната 1999 г. и преработена през 2017 г. Тук има договор със защита на конкретни интереси и на конкретни работи. Много е интересен договорът. Гърция казва \"намерихме 20-те ключа, 20-те страници, за отваряне на врата Македония\", коментира той. \r\nПо думите му гръцката защита от иредентизъм е много по-добра от нашата, която е пожелателна. \"Говори се, че статуята на конника-воин ще бъде с надпис, че това е наследство от елинистичното минало и ще бъде символ на дружбата между гръцкия и македонския народ. Говори се, че може би някои от античните паметници може би трябва да заминат за Солун\", добави Узунов.\r\nПо думите му ние с един първичен ентусиазъм се съгласяваме с всяко предложение, което се даде - било Илинденска, било Северна, което за съжаление се дължи на липсата на експертиза.\r\n\"В тези 20 години ние нямаме мнение освен да пускаме ТИР-овете, които товареха бензин и нафта от рафинерията, минаваха през цяла България и отиваха на Гюешево, за да подпомогнат ембаргото\", коментира Узунов.\r\n\"Снощи имаше коктейл \"Молотов\" върху парламента, излязоха 1500 души - футболните агитки на Вардар т.е. групите за натиск. За мен тенджерата под налягане тепърва започва да се подгрява. Не мога да кажа какъв ще бъде резултатът, по-скоро песимистичен, отколкото оптимистичен в тези фанфари\", каза още той. По думите му при положение, че 61 депутати, просто мнозинство, могат да сменят името на една държава, в случая става въпрос за един опасен прецедент. Това означава, че всяко просто мнозинство може да сменя по подходящ начин името на тази държава, както им хареса, добави Узунов.", "date": "2018.06.14", "title": "Красимир Узунов: Договорът на Гърция с Македония е много по-добър от този, който ние имаме"}
{"url": "http://www.focus-news.net/news/2018/06/14/2533776/evrokomisar-dimitris-avramopulos-podkrepya-doklada-na-lidera-na-pes-sergey-stanishev-za-balgariya-v-shengen-s-vsichki-granitsi.html", "text": "„България трябва да бъде приета в Шенген с всички граници и страната ви има пълната подкрепа на Европейската комисия в тази посока. Не трябва да допускаме половинчати решения“. Това заяви еврокомисарят по миграция и вътрешни работи Димитрис Аврамопулос на среща с лидера на ПЕС и български евродепутат Сергей Станишев, съобщиха от пресофиса на Сергей Станишев. Двамата обсъдиха последните развития по присъединяването на България в Шенген, непосредствено след дебата в Европейския парламент с холандския премиер Марк Руте. Аврамопулос изрази категорична подкрепа за идеята на Станишев за доклад, който да поиска от държавите-членки незабавно решение за приемане на България с морски, въздушни и сухопътни граници. Това е поредната инициатива на евродепутата по темата Шенген, наред с дебата в ЕП през декември и конференцията на високо равнище в Хърватия миналата седмица.                                                                                                                                         \r\n„Високо оценявам подкрепата на комисаря, защото рядко можем да видим подобно единомислие между Комисията и Парламента по толкова политизиран и чувствителен въпрос. Надявам се, че с гласуването на доклада през октомври ЕП ще има силна позиция, която наред с подкрепата на ЕК може да бъде силен инструмент в ръцете на българското правителство, за да убеди скептичните държави-членки”, заяви Станишев. \r\nПрезидентът на ПЕС коментира и думите на холандския премиер Марк Руте пред Европейския парламент, който заяви, че България и Румъния трябва да се преборят с корупцията, преди да влязат в Шенген. „Механизмът за сътрудничество и проверка, за който говори Руте, няма нищо общо с Шенген. Съгласен съм с него, че „сделката си е сделка“, но той бърка сделките – критериите за членство са ясни и те са изпълнени отдавна“, заяви Станишев. „За първи път холандският премиер излезе от рамките на дипломатичния тон и на практика официализира двойните стандарти спрямо нашата страна. Думите му силно контрастират с казаното от него в София през февруари, когато впечатлението беше, че Холандия има доверие на страната ни и последната преграда е осигуряване на подкрепа от коалиционните му партньори у дома. Очевидно, това е далеч от реалността“, допълни той. „За съжаление, въпреки заявката на правителството, че въпросът с членството ни ще бъде поставен до края на годината, днес България получи звучен шамар в Европейския парламент от премиера на Холандия и то в дебат за бъдещето на ЕС по време на Българското председателство. По всичко личи, че не сме успели да си върнем изгубеното доверие, което имахме при приемането ни в ЕС през 2007 г.“, каза още Станишев. „И все пак, Шенген остава национален приоритет за страната. Предстои ни много работа – би било добре всеки да свърши своята, вместо да продължаваме да чакаме правилния момент, който така и не идва вече 7 години“, добави той.", "date": "2018.06.14", "title": "Еврокомисар Димитрис Аврамопулос подкрепя доклада на лидера на ПЕС Сергей Станишев за България в Шенген с всички граници"}
{"url": "http://www.focus-news.net/news/2018/06/14/2533771/sergey-lavrov-rusiya-shte-podkrepi-preimenuvaneto-na-makedoniya-ako-tova-otgovarya-na-interesite-na-dvete-strani.html", "text": "Русия ще подкрепи преименуването на Република Македония, ако това отговаря на интересите на всички страни. Това подчерта министърът на външните работи на Руската федерация Сергей Лавров след срещата с гръцкия си колега Никос Коцияс в Москва, предава TACC.\r\n„Винаги сме подчертавали, че подкрепяме постигането на договореност по този проблем без външна намеса, без установени изкуствени срокове и условия, и сме казвали, че подкрепяме това решение, което ще отговаря на интересите на Гърция и Македония, и което ще получи широка обществена подкрепя. Надявам се, че обявеният договор е точно такъв“, коментира първият дипломат на Москва. Тереза Герова", "date": "2018.06.14", "title": "Сергей Лавров: Русия ще подкрепи преименуването на Македония, ако това отговаря на интересите на двете страни"}
{"url": "http://www.focus-news.net/news/2018/06/14/2533773/kyustendil-dvizhenieto-v-rayona-na-rilski-manastir-se-osashtestvyava-v-edna-lenta-zaradi-skalna-masa-varhu-patnoto-platno.html", "text": "Заради паднала скална маса върху пътното платно движението в района на Рилски манастир се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът на въведената времена организация за движение е до 15 юни. Изсичане на храсти се извършва по пътя Рила – Рилски манастир – Кирилова поляна. Срокът за приключване на дейностите е 15 юни. Движението се извършва само в едната лента. Участъкът е сигнализиран с пътни знаци. Косене на тревни площи се извършва в участък от автомагистрала „Струма”, между Долна Диканя и тунел „Блатино”. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 15 юни. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.14", "title": "Кюстендил: Движението в района на Рилски манастир се осъществява в една лента заради скална маса върху пътното платно"}
{"url": "http://www.focus-news.net/news/2018/06/14/2533777/pazardzhik-ogranicheno-e-dvizhenieto-v-rayona-na-67-km-na-avtomagistrala-trakiya-v-posoka-sofiya-poradi-remont.html", "text": "Движението по автомагистрала Тракия от 67 км до 68 км в посока София се осъществява само в интензивната лента поради ремонт на дилатационна фуга, съобщи за Радио „Фокус“-Пазарджик дежурният в Областно пътно управление-Пазарджик. Пътните настилки на повечето места в областта са сухи, а движението е интензивно.\r\nАлбена ЖИЛЕКОВА", "date": "2018.06.14", "title": "Пазарджик: Ограничено е движението в района на 67 км на автомагистрала „Тракия“ в посока София поради ремонт"}
{"url": "http://www.focus-news.net/news/2018/06/14/2533742/vratsa-administrativniyat-sad-shte-gleda-deloto-obrazuvano-po-zhalba-na-bsp-protiv-reshenie-na-oik-byala-slatina-s-koeto-beshe-obyaven-za-izbran-na-vtori-tur-kmet-na-galiche.html", "text": "Административен съд – Враца определи дата за разглеждане на делото, образувано по жалба на председателя на ПП БСП против решение на ОИК – Бяла Слатина, с което бе обявен за избран на втори тур кмет на Кметство Галиче от произведените частични избори в село Галиче. Това съобщиха от пресцентъра на Съда. Делото е насрочено за разглеждане в открито съдебно заседание от 14.00 часа.\r\nС Определението за насрочване на делото, съдът се е произнесъл и по доказателствените искания, като част от тях е отхвърлил. Допуснати до разпит в съдебно заседание са част от посочените в жалбата свидетели.\r\nС отделно Определение съдът се е произнесъл и по особеното искане за спиране предварителното изпълнение на оспореното решение на ОИК – Б. Слатина, допуснато по силата на закона, като същото е отхвърлено като неоснователно.", "date": "2018.06.14", "title": "Враца: Административният съд ще гледа делото, образувано по жалба на БСП против решение на ОИК - Бяла Слатина, с което беше обявен за избран на втори тур кмет на Галиче"}
{"url": "http://www.focus-news.net/news/2018/06/14/2533778/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-yuni.html", "text": "„Софийска вода” временно ще прекъсне водоснабдяването в някои части на столицата на 15 юни. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Мара Бунева“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Мара Бунева“ от ул. „ Гъдуларче“ до ул. „Одеса“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Овчарска“.\r\nВъв връзка с реконструкция на уличен водопровод на ул. „Димитър Страгачев“ кв. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Резбарска“ от ул. „ Васил Кънчев“ до края на улицата в североизточна и източна посока. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ №9.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.14", "title": "„Софийска вода” временно ще прекъсне водоснабдяването в някои части на столицата на 15 юни"}
{"url": "http://www.focus-news.net/news/2018/06/14/2533779/sliven-11-sela-sa-bez-voda-zaradi-avariya.html", "text": "11 села на територията на община Нова Загора са без вода заради авария, съобщиха от ВиК – Сливен. От 08.30 до 16.30 ч. е прекъснато водоподаването в селата Асеновец, Кортен, Стоил воевода, Езеро, Загорци, Богданово, Любенец, Любенова махала, Млекарево, Бял кладенец и Радецки.", "date": "2018.06.14", "title": "Сливен: 11 села са без вода заради авария"}
{"url": "http://www.focus-news.net/news/2018/06/14/2533775/nikos-kotsiyas-sled-imeto-na-makedoniya-sega-da-otvorim-kiparskiya-vapros.html", "text": "Кипърският въпрос трябва да бъде разрешен, заявиха Гърция и Русия в сряда, ден, след като беше направена историческа стъпка за разрешаване на спора за името между Атина и Скопие, предава базираният в САЩ гръцки информационен портал Greek Reporter.\r\nМинистърът на външните работи на Гърция Никос Коцияс беше в Москва за среща с руския си колега Сергей Лавров. Двамата обсъдиха редица теми, но Лавров, в коментарите, цитирани от руската агенция ТАСС, заяви:\r\n„И Русия, и Гърция призовават за разрешаване на отдавнашния (кипърски) проблем на базата на резолюции на Съвета за сигурност на ООН и споразумения между двете общности (на острова)“.\r\nКоцияс, от своя страна, заяви, че щом е било възможно да се постигне напредък по въпрос като спора за името с Македония, тогава другите регионални проблеми, като този в Кипър и между Албания и Гърция, също могат да бъдат разрешени, пише порталът.\r\n„Нашата страна е разположена в труден геополитически регион, между много кризи – Украйна, Либия, Сирия и Ирак – в този триъгълник на нестабилност“, заяви гръцкият външен министър, според съобщение от външното ведомство в Атина. „Сега, когато започнахме да излизаме от икономическата криза, вярваме, че стабилността на Балканите може да способства за това да растем всички заедно“, добави още той.\r\nПревод и редакция:", "date": "2018.06.14", "title": "Никос Коцияс: След името на Македония, сега да отворим кипърския въпрос"}
{"url": "http://www.focus-news.net/news/2018/06/14/2533768/kathimerini-politicheska-burya-v-gartsiya-zaradi-dogovora-za-imeto-s-makedoniya.html", "text": "След като гръцкият премиер Алексис Ципрас обяви във вторник, че е постигнал споразумение за разрешаване на десетилетния спор за името с БЮРМ (Бивша югославска република Македония), правителството на СИРИЗА (Съюза на радикалното ляво) и основната опозиционна партия „Нова Демокрация“ (НД) влязоха в остър сблъсък, който ще кулминира в парламента през следващите дни, пише електронното издание на гръцкия вестник Kathimerini.\r\nКакто съобщава вестникът, в сряда правителството е отклонило искане от лидера на НД Кириакос Мицотакис договорът да бъде обсъден в народното събрание преди да бъде подписан от двете страни. В резултат от това, председателят на консервативната партия призова президента на Гърция Прокопис Павлопулос да се намеси, тъй като споразумението е „дълбоко проблематично“.\r\nСпоред твърденията на НД, правилният начин на действие е сделката да бъде обсъдена в парламента, преди да бъде подписана, особено имайки предвид позицията на Панос Каменос, лидерът на младшия партньор в управляващата коалиция – „Независимите гърци“ (АНЕЛ), който също бе категоричен, че няма да подпише споразумение, в което се предвижда името на „Македония“ да фигурира под каквато и да е форма в названието на съседната страна.\r\nНо, продължава „Катимерини“, след отказа на правителството се очаква консервативната опозиция да поиска вот на недоверие срещу него, може би в четвъртък, след гласуването за поредния пакет финансови мерки, наложени от международните кредитори на Гърция.\r\nЦипрас обяви, че позицията на Мицотакис е „безотговорна“, в хода на интервю пред държавната телевизия ЕРТ в сряда вечерта и добави, че Каменос може и да не гласува в полза на сделката, но няма да свали правителството.\r\nМеждувременно, политическите реакции срещу договора в Скопие също са интензивни, коментира гръцкият вестник и посочва отказа на президента на Македония Георги Иванов да подпише споразумението.\r\n„Документът е определящ за Република Македония“, заяви Иванов в коментара си след кратката среща с премиера Зоран Заев и външния министър Никола Димитров, на които каза, че сами носят отговорността за договора. „Това споразумение е неприемливо и нарушава законите и конституцията“, добави той.\r\nПревод и редакция:", "date": "2018.06.14", "title": "Kathimerini: Политическа буря в Гърция заради договора за името с Македония"}
{"url": "http://www.focus-news.net/news/2018/06/14/2533782/blagoevgrad-pred-pametnika-na-dimitar-blagoev-shte-badat-polozhenie-tsvetya-v-znak-na-priznatelnost-po-povod-162-godini-ot-rozhdenieto-mu.html", "text": "От 10.00 часа днес ще бъдат положени цветя в знак на признателност по повод 162 години от рождението на Димитър Благоев. Това съобщиха от пресцентъра на Община Благоевград. Церемонията ще се състои пред паметника на Дядото на пл. „Г. Измирлиев“.", "date": "2018.06.14", "title": "Благоевград: Пред паметника на Димитър Благоев ще бъдат положение цветя в знак на признателност по повод 162 години от рождението му"}
{"url": "http://www.focus-news.net/news/2018/06/14/2533781/pregled-na-osnovnite-temi-vav-varnenskiya-pechat.html", "text": "„Във Варненско всяко четвърто жилище е без ток“, е водещото заглавие в днешния брой на вестник „Черно море“. В изданието се посочва, че в областта има 100 000 жилищни сгради, по данни на Териториалното статистическо бюро към 31 декември 2017 година. Според статистиката това е с 0,4% повече в сравнение с 2016 г. В градовете се намират 54,4% от всички жилищни сгради, а в селата – 45,6%, гласи още публикацията. \r\n„Стабилно финансово състояние отбелязаха повечето от общинските дружества“, е друга новина, публикувана в днешния брой на вестника. Изданието цитира данни от вчерашното заседание на ПК „Собственост и стопанство“, на което бяха приети годишните им отчети за 2018 г. Позитивна тенденция отбеляза ДКЦ „Чайка“. Намаляване на разходите, погасяване на задълженията и нарастване на приходната част докладваха пред съветниците от Диагностично-консултативния център, се казва още в публикацията. \r\n„Търсят подобряване на диалога с младите“, се съобщава в друга публикация на вестник „Черно море“. Информацията е от Общинския консултативен съвет по въпросите на младежта във Варна, който се събра на първото за годината заседание. \r\n„20 млн. лв. годишно дава за заплати „Градски транспорт“, е поредното заглавие в днешния брой на вестника. Редакцията цитира изпълнителния директор на обществения превозвач „Градски транспорт“ инж. Злати Златев, според който 15-те нови автобуса, с които ще бъде обновен автопаркът на дружеството ще тръгнат по улиците на Варна през юли. Част от автобусите вече са тук, останалите превозни средства се очаква да пристигнат до края на месеца, става ясно от новината. \r\n„Министър Ангелкова открива среща на колегите си с ресор туризъм“, е акцент от трета страница на вестника. Изданието допълва, че на работно посещение във Варна ще е и министърът на труда и социалната политика Бисер Петков. \r\n„Всяко второ читалище във Варненско разполага с компютър и интернет“, е друга тема в днешния брой на вестника. Според изданието 164 са читалищата във Варненска област към 31 декември 2017 година. 164 от тях, или 45,1% от всички, предлагат услуги за ползване на компютър с достъп до интернет.", "date": "2018.06.14", "title": "Преглед на основните теми във варненския печат"}
{"url": "http://www.focus-news.net/news/2018/06/14/2533785/sliven-natovaren-e-trafikat-v-uchastaka-na-avtomagistrala-trakiya-i-po-ostanalite-osnovni-patni-arterii-v-oblastta.html", "text": "Натоварен е трафикът в участъка на автомагистрала „Тракия“ и по останалите основни пътни артерии в област Сливен, съобщиха от Областно пътно управление-Сливен. Пътищата са сухи и нормално проходими.\r\nЗатворени за тежкотоварни автомобили над 10 т целогодишно са проходите Твърдишки и Вратник. Няма други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.14", "title": "Сливен: Натоварен е трафикът в участъка на автомагистрала „Тракия“ и по останалите основни пътни артерии в областта"}
{"url": "http://www.focus-news.net/news/2018/06/14/2533784/ministar-krasimir-karakchanov-po-malko-ot-polovinata-piloti-v-balgarskata-armiya-letyat.html", "text": "По-малко от половината пилоти в Българската армия летят. Това каза министърът на отбраната Красимир Каракачанов в интервю за предаването \"Тази сутрин\" по бТВ. „От 245 пилоти в България по щат в Българската армия, много малко летят. Техника има, но тази техника не е отремонтирана. Защото нещата са правени в годините на парче. От 5 хеликоптера „Ми-17“ в момента не лети ни един, от 5 хеликоптера „Ми-24“ – прекрасен хеликоптер, лети един, 4 не летят. От „Кугърите“ от 12, летят 3-4, от „Беловете“, хеликоптерите „Бел“ 3 летят, 3 не летят. А специално за хеликоптерите „Бел“ сумата е 1 млн. лева за ремонта му за останалите 3, които не летят“, коментира министърът. \r\nПо думите му ние имаме техника, но тя стои в хангарите. Каракачанов заяви, че не приема за сериозно оправданието „Няма пари за ремонт“, защото става въпрос за човешки живот. „Ние имаме проектите за модернизация на авиация, ще ни доведат нови самолети, но това е в перспектива. Ние дотогава какво да правим? Тези летци да стоят в базите и да не летят? Те трябва да трупат опит. Минимумът, което е било практика в България, са 100-120 часа, не минимумът, а нормалната практика в България. В момента двамата въпросни пилоти за половин година са налетели 17, мисля, че единият 17, другият 15 часа.", "date": "2018.06.14", "title": "Министър Красимир Каракчанов: По-малко от половината пилоти в Българската армия летят"}
{"url": "http://www.focus-news.net/news/2018/06/14/2533790/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението за провеждане на мероприятие, свързано с Българското председателство на Съвета на ЕС. Това съобщиха от пресцентъра на Столична община.  \r\nОт 20.00 часа на 17 юни 2018 г. до приключване на мероприятието на 19 юни 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 18 юни 2018 г. и от 07.00 часа до приключване на мероприятието на 19 юни 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.06.14", "title": "София: Въвежда се временна организация на движението за провеждане на мероприятие, свързано с Българското председателство на Съвета на ЕС"}
{"url": "http://www.focus-news.net/news/2018/06/14/2533783/mmdchp-osazhdane-na-usiliyata-na-predatelya-zaev-da-promeni-imeto-na-makedoniya.html", "text": "Скопското електронно издание A1 On публикува изявление на Македонското международно движение за човешки права, което осъжда остро действията на министър-председателя на югозападната ни съседка Зоран Заев по отношение на спора за името на Македония.\r\n„Какъв проблем предателят Заев си мисли, че решава, като добавя географско определение към името на Република Македония? Единственият отговор, който дава нелегитимният „премиер\" Заев засега е неговата мания „да не обиди Гърция\" - същата страна, която призна, че е създала изкуствено проблема с името, която - както каза първият преговарящ за името от ООН, Робин О Нийл, иска „да изтрие Македония от картата\".\r\nДали това решава безсмисленото твърдение на Гърция, че името на Република Македония „създава объркване\" с гръцката област Македония (която беше анексирана от Гърция след разделянето на Македония през 1913 г.)? „Републиката\" е отличителният знак, така че е ясно е, че тук няма проблем.\r\nРешава ли нелепият аргумент, че Република Македония планира да окупира Гърция? Не. Но с определението „Северна Македония\", името \"Македония\" се дава на гърците, с което се отваря вратата към гръцки териториални претенции към Македония\", твърдят от Македонското международно движение за човешки права.\r\n„Допълнително се допринася за гръцкото масово прогонване на нейното голямо македонско малцинство – това е точната причина Гърция да създаде изкуствения антимакедонски проблем с името, както призна гръцкият премиер Константин Мицотакис през 1995 година.\r\nПокрай твърденията на Заев, че македонският език и идентичност остават непроменени, само трябва да се използва здрав разум и да се прочете приложения договор, за да се заключи, че Заев се отказва от правото на каквото и да било македонско. \r\nЗаев вече заслужава да бъде известен като най-великия предател в македонската история, но с това се открива още една възможност. За президента Иванов. Това, което той трябва да направи, е да прекрати всички дискусии за промяна на името на Македония, тъй като те очевидно са насочени към въвеждане на промени в Конституцията. Президентът Иванов има тази власт. Президентът Иванов трябва незабавно да  оттегли Временното споразумение от 1995 г., не само защото е антимакедонско, а защото е недействително, защото Гърция нарушава неговите положения. Иванов трябва да поиска ООН незабавно да спре да нарушава собствените си правила и да приеме Македония под истинското й име. Иванов трябва да призове другите страни да поискат прекратяване на недемократичните и расистки преговори за името и да използват властта си, включително и правото на вето в НАТО от страна на Турция и правото на вето на Русия в ООН, за да спрат всички преговори за промяна на името на Македония. Всички македонци трябва да се обединят и да поискат това да се случи веднага.\r\nКакто се посочва в кампанията „Името ни е Македония\" на ММДЧП:, „Защитавай себе си и светът ще ви защити\". Това бе потвърдено пред Бил Николов, председател на организацията, който поиска становище от канадски политици – управляващи и опозиционни, по отношение на защитата на македонското право на самоопределение. Отговорът им бе ясен: „Канада подкрепя това основно човешко право и ще направи това публично, но Македония преговаря за името, така че ще изчакаме резултата от преговорите с Гърция\".\r\nНиколов предупреди, че очаквайки резултата от тези преговори, ще се стигне до ново предложение за име, насочено единствено към удовлетворяване на подчинителите на Македония. И точно това прави настоящото антимакедонско правителство. Но не е късно. Македонците и светът имат възможността да предотвратят съвременния културен геноцид. ММДЧП призовава тази възможност да бъде използвана. Нашето име е Македония. Защитете го и го помолете да бъде зачитано\", се казва в изявлението на ММДЧП.Тереза Герова", "date": "2018.06.14", "title": "ММДЧП: Осъждане на усилията на предателя Заев да промени името на Македония"}
{"url": "http://www.focus-news.net/news/2018/06/14/2533786/bsp-poiska-vitsepremierat-valeri-simeonov-da-prisastva-na-debatite-po-administrativniya-monitoringov-doklad-za-2017-g-po-izpalnenieto-na-strategiyata-za-integrirane-na-romite.html", "text": "БСП поиска вицепремиерът Валери Симеонов да присъства на дебатите по административния мониторингов доклад за 2017 г. по изпълнението на стратегията за интегриране на ромите. Това поиска заместник-председателят на ПГ на \"БСП за България\" Драгомир Стойнев от парламентарната трибуна, предаде репортер на Агенция \"Фокус\".\r\nДеница КИТАНОВА", "date": "2018.06.14", "title": "БСП поиска вицепремиерът Валери Симеонов да присъства на дебатите по административния мониторингов доклад за 2017 г. по изпълнението на стратегията за интегриране на ромите"}
{"url": "http://www.focus-news.net/news/2018/06/14/2533791/pss-usloviyata-v-planinite-ne-sa-podhodyashti-za-turizam.html", "text": "Условията в планините не са подходящи за туризъм. Това съобщиха за Агенция \"Фокус\" от Планинската спасителна служба (ПСС) към БЧК. Сутрешните температури са обичайни за сезона, но през деня се очакват валежи и гръмотевични бури. След падналите вчера валежи терените са мокри и хлъзгави, затова от ПСС препоръчват днес да не се излиза в планините. Лифтовете в курортите не работят.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.14", "title": "ПСС: Условията в планините не са подходящи за туризъм"}
{"url": "http://www.focus-news.net/news/2018/06/14/2533788/kyustendil-patyat-za-rilski-manastir-e-prohodim-izvarshva-se-postoyanno-nablyudenie-na-svlachishteto.html", "text": "Пътят за Рилски манастир е проходим, извършва се постоянно наблюдение на свлачището. Това съобщи за Радио „Фокус” – Кюстендил Виктор Янев, областен управител на Кюстендил. По думите му през нощта върху пътното платно в участъка между село Пастра и Рилски манастир са паднали земни и скални маси, поради което да кратко пътят е бил затворен. Веднага е започнала дейност по разчистване на пътя и той вече е проходим. „Очаквам и доклад от страна на геодезистите, защото този участък наистина е опасен, скалите падат от голяма височина. Към момента районът се наблюдава. Сигнализирал съм Областно пътно управление и „Пътна полиция”, каза Виктор Янев. \r\nПо думите му заради обилните валежи от дъжд в Кюстендил са отводнявани мазета и приземни етажи на два хотела в града. „Всички институции са предупредени, изпратени са писма до общините за очакваните нови обилни валежи. Към момента обстановката е спокойна, но ние сме готови за реакция”, посочи Виктор Янев.\r\nВенцеслав ИЛЧЕВ", "date": "2018.06.14", "title": "Кюстендил: Пътят за Рилски манастир е проходим, извършва се постоянно наблюдение на свлачището"}
{"url": "http://www.focus-news.net/news/2018/06/14/2533792/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, каза за Радио „Фокус“ дежурният служител на пункта. Интензивен е трафикът на тежкотоварни автомобили в посока за граничен пункт „Дунав мост 2“, най-натоварено е движението в участъка Дунавци-Видин. \r\nТази сутрин около 07.00 часа е възстановено движението по главен път Е-79 в района на село Бела. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, при входно изходните артерии на града и по бул. “Панония“.\r\nАнна ЛОЗАНОВА", "date": "2018.06.14", "title": "Видин: Мокри са пътните настилки в областта"}
{"url": "http://www.focus-news.net/news/2018/06/14/2533793/vratsa-nezakonna-lovna-pushka-i-boepripasi-sa-izzeti-pri-proverka-v-chasten-imot-v-zemlishteto-na-selo-gorna-beshovitsa.html", "text": "Незаконна ловна пушка и боеприпаси са иззети при проверка в частен имот в землището на село Горна Бешовица. Това съобщиха от ОДМВР - Враца. Проверката е станала на 13 юни след оперативно-следствени действия в землището на село Горна Бешовица. В частен имот - \r\n лозе, е установен 72-годишен мъж от село Горна Бешовица, който в дървена барака съхранявал ловна пушка и боеприпаси за нея, без да притежава надлежно разрешително за това. Образувано е досъдебно производство.", "date": "2018.06.14", "title": "Враца: Незаконна ловна пушка и боеприпаси са иззети при проверка в частен имот в землището на село Горна Бешовица"}
{"url": "http://www.focus-news.net/news/2018/06/14/2533794/sofiya-vavezhda-se-vremenna-organizatsiya-na-dvizhenieto-za-provezhdane-na-mezhdunarodniya-teatralen-festival-svetoven-teatar-v-sofiya.html", "text": "Въвежда се временна организация на движението за провеждане на Международния театрален фестивал „Световен театър в София”. Това съобщиха от пресцентъра на Столична община. От 08.00 до 16.00 часа на 17 юни 2018 г. и от 19.00 до 24.00 часа на 19 юни 2018 г. се разрешава престоят и паркирането на ТИР „Волво“, рег. № СВ 8034 ВН, с ремарке рег. № С 4610 ЕС на ул. „Иван Вазов”, в близост до служебния вход на Народен театър „Иван Вазов”, без да се пречи на автомобилното движение.", "date": "2018.06.14", "title": "София: Въвежда се временна организация на движението за провеждане на Международния театрален фестивал „Световен театър в София”"}
{"url": "http://www.focus-news.net/news/2018/06/14/2533780/kancho-stoychev-sotsiolog-vtoriyat-vot-na-nedoverie-na-bsp-e-polezen-zashtoto-shte-privleche-vnimanie-kam-problema-sas-sigurnostta-na-grazhdanite-i-bi-tryabvalo-da-dovede-do-podobryavane.html", "text": "Вторият вот на недоверие на БСП е полезен, защото ще привлече внимание към проблема със сигурността на гражданите и би трябвало да доведе до подобряване. Това коментира в сутрешния блок „Добро утро, България“ на Радио „Фокус“ социологът Кънчо Стойчев. Той каза още, че е рано да се каже кой би подкрепил вота на недоверие от БСП към кабинета „Борисов 3“, но във всеки случай левицата си върши работата. Според него БСП безспорно цели да бъде активна опозиция, която защитава интересите на обществото. По повод изказването на секретаря на ПГ на „БСП за България“ и член на Комисията по правни въпроси и тази за контрол над службите Филип Попов, че управляващите могат да преодолеят вота на недоверие на БСП, но няма да преодолеят този, който има дават вече българите, Стойчев обясни, че има правдивост в изказването. „Правилно заключава. Трудно е да си представим към настоящия момент, че този вот ще мине, независимо от дебата, който ще се получи, но същевременно недоволството от работата на МВР сред българските граждани е много засилено и отчетливо, така че там имаме образно казано „вряща тенджера“ - тенджера, която ври вътре. И ако управляващите изригнат по линията на това да натискат капака, за да не гръмне тенджерата, тя просто ще гръмне по-силно. Но аз вярвам, че управляващите ще намерят верния, нормалния път и ще вземат по-радикални мерки, защото случката е емблематична“, коментира Кънчо Стойчев, Той каза още, че се засилва противоречието и напрежението между изпълнителната власт и президентската институция. Според социолога обаче управляващите не печелят от изостряне на отношенията си с президента.", "date": "2018.06.14", "title": "Кънчо Стойчев, социолог: Вторият вот на недоверие на БСП е полезен, защото ще привлече внимание към проблема със сигурността на гражданите и би трябвало да доведе до подобряване"}
{"url": "http://www.focus-news.net/news/2018/06/14/2533789/mkd-makedoniya-spored-gratski-medii-podpisvaneto-na-dogovora-za-imeto-shte-se-sastoi-na-16-yuni-pokaneni-sa-antoniu-guterish-matyu-nimits-federika-mogerini-i-yohanes-han.html", "text": "По данни на гръцкия вестник „Ефимерида\", официалната церемония по подписване на договора между Гърция и Македония ще се състои в Преспа в събота, 16 юни, отбелязва скопското електронно издание МКД.\r\nСъгласно разпространената информация, вече са изпратени покани до генералния секретар на ООН Антониу Гутериш, до специалния посредник в спора за името – Матю Нимиц, и до Върховния представител на Европейския съюз по въпросите на външните работи и политиката на сигурност Федерика Могерини. \r\nПредвидено е договорът да бъде подписан от министрите на външните работи на Македония и Гърция – Никола Димитров и Никос Коцияс, но в Преспа ще пристигнат и двамата премиери Зоран Заев и Алексис Ципрас. Подписването може да бъде отложено и за неделя, 17 юни – в зависимост от това как преминат срещите на Ципрас с лидерите на политическите партии в Гърция и обсъждането на договора в парламента, насрочено за петък, 15 юни. Тереза Герова", "date": "2018.06.14", "title": "МКД (Македония): Според гръцки медии подписването на договора за името ще се състои на 16 юни, поканени са Антониу Гутериш, Матю Нимиц, Федерика Могерини и Йоханес Хан"}
{"url": "http://www.focus-news.net/news/2018/06/14/2533797/ekipi-na-planinskata-spasitelna-sluzhba-sa-okazali-pomosht-na-kanadski-turist-padnal-v-boyanska-reka.html", "text": "Екипи на Планинската спасителна служба са оказали помощ на канадски турист, паднал в Боянска река. Това съобщиха за Агенция \"Фокус\" от Планинската спасителна служба (ПСС) към БЧК. Инцидентът е станал около 01.00 часа тази нощ. Туристът не е успял сам да излезе от реката и е подал сигнал на телефон 112. Седем планински спасители са участвали в проведената спасителна акцията, която е продължила около 3 часа.Мъжът е без сериозни наранявания. Има охлузни рани и лека форма на хипотермия, тъй като е изчаквал екипите мокър, но няма опасност за здравето му.\r\nОт ПСС отбелязва, че този случай е показателен за това, че в момента условията в планините са  неблагоприятни. Почвата е разкисната и когато пътеките са по-трудни, е много лесно човек да се подхлъзне.", "date": "2018.06.14", "title": "Екипи на Планинската спасителна служба са оказали помощ на канадски турист, паднал в Боянска река"}
{"url": "http://www.focus-news.net/news/2018/06/14/2533787/boryana-tencheva-avtobusen-prevozvach-sazdavaneto-na-balgarskata-avtomobila-kamara-shte-dovede-do-sriv-v-bransha.html", "text": "Притесняваме се, че създаването на Българската автомобила камара ще доведе до срив в бранша. Това каза за Агенция „Фокус“ Боряна Тенчева – автобусен превозвач от Хасково, във връзка с обявените днес предупредителни протестни действия на автобусните превозвачи в цялата страна срещу Проектозакона за Българската автомобилна камара.\r\nТенчева посочи, че протестът ще се проведе от 14.00 часа до 15.30 часа и ще обхване почти цялата градска мрежа. „Обявяваме се против камарата, която искат да създадат. Против нея сме, защото добре си работим с ДАИ. Защо трябва да се разсипва една организация като ДАИ, която е изградена държавно, и трябва да правим частна такава? На кого е нужно, с какво ще подобрят качествата, защо задължително трябва да членуваме в нея, защо трябва да има членски внос – това са неща, които ни притесняват, че във времето ще доведат до срив на бранша. Ако днес законопроектът не бъде оттеглен, ще започнем пълни стачни действия от 25 юни“, каза още тя.\r\nЦветилена СИМЕОНОВА", "date": "2018.06.14", "title": "Боряна Тенчева, автобусен превозвач: Създаването на Българската автомобила камара ще доведе до срив в бранша"}
{"url": "http://www.focus-news.net/news/2018/06/14/2533800/politicoeu-sdelkata-za-imeto-na-makedoniya-e-samo-krayat-na-nachaloto.html", "text": "Сделката за „Република Северна Македония“ все още може да пропадне, пише европейската редакция на електронното издание Poltico, в материал, представен без редакторска намеса.\r\nСпоразумението на македонския премиер Зоран Заев с гръцкия му колега Алексис Ципрас за разрешаване на десетилетния спор относно името на бившата югорепублика бе посрещнато с ентусиазъм в Брюксел, Вашингтон и европейските столици.\r\nНо сега остава да бъдат преодолени множество препятствия преди пътят за Македония – или Северна Македония, както ще се казва страната според сделката, да се разчисти и тя да стане членка на Европейския съюз.\r\nСред тези препятствия са ожесточената вътрешна съпротива и в Македония, и в Гърция. Македонският президент Георги Иванов обяви в сряда, че няма да подпише договора. Коалиционните партньори на Ципрас и основната опозиционна партия в страната също разкритикуваха плана.\r\nНе по-малко важно е, че европейските лидери не са единни по въпроса дали да дадат зелена светлина за начало на преговори за присъединяване с Македония и Албания на срещата на върха в края на този месец.\r\nЗа да бъдем конкретни, в ЕС има два лагера по този въпрос. Първият, оглавяван от Франция и Нидерландия, твърди, че Съюза трябва да се фокусира върху вътрешни реформи след Брекзит, преди да мисли за разширяване. Тези страни имат опасения и относно страните от Балканите, с тяхното наследство на горчиви войни и дълбоко вкоренени проблеми с организираната престъпност и корупцията и това, че те ще са истински подарък за популистите на следващите избори за Европейски парламент.\r\nФранция и Нидерландия са стигнали до извода, че на срещата на върха на Европейския съвет на 28-29 юни трябва да настояват за отлагане на решението за започване на преговори до втората половина на следващата година, както показва документ, получен от редакцията на Politico.\r\nЛагерът, настояващ за разширение, включва представители на Европейската комисия, високопоставени германски политици и правителства от Централна и Източна Европа. Те са на мнение, че ЕС трябва да запази балканските страни в своята орбита, за да контрира нарастващото влияние на конкурентни страни в задния си двор.\r\n„Ако ЕС не успее да вземе преднина с присъединителния процес с тези страни, това ще има фатални последици“, категоричен бе министърът на външните работи на Германия Хайко Маас в хода на реч в Берлин в сряда.\r\n„Вече от доста време, други сили – Русия, Китай, Близкоизточните страни, които са държави с доста по-различни разбирания за ред и стабилност от тези, които имат европейците  - се опитват да запълнят вакуума“, обясни германският дипломат.\r\nФакторите, застъпващи се за разширение, казват още, че отварянето на преговорите за присъединяване със страните, дава на ЕС по-голяма тежест да настоява за повече демокрация и върховенство на закона в страните-кандидатки и засилва позициите на про-европейските лидери в тези държави.\r\nИмайки предвид, че про-европейските балкански лидери, като например Заев, поеха огромни политически рискове, за да получат шанс за започване на преговори за присъединяване, Съюзът ще е „изключително късоглед да затвори вратите си пред лицето им“, заяви неназован европейски дипломат.Разговори за преговорите\r\nВ момента, изглежда, че максимумът, на който Македония и Албания могат да се надяват на срещата на върха е да се започне подготовка за преговори за присъединяване. Но те трябва да предприемат нови реформи, преди да имат възможността да седнат на масата за преговори.\r\n„Твърдо подкрепям условното отваряне на присъединителните преговори с тези две страни“, обяви Маас, един от няколкото европейски политици, които помогнаха за сключването на споразумението между правителствата на Македония и Гърция.\r\nДоговорът трябва да сложи край на 27-годишния спор, който започна веднага след отделянето на Македония от разпадащата се комунистическа Югославия. Гърция веднага заяви, че името на новата държава представлява претенция за северния гръцки регион със същото име и е фалшива претенция за връзка с античната гръцка култура. Атина обеща да блокира присъединяването на Скопие към ЕС и НАТО, докато спора не бъде разрешен.\r\nСпоред условията на споразумението, страната ще бъде преименувана на Северна Македония и това име ще бъде използвано и за вътрешна, и за външна употреба. Но Скопие и Атина няма да успеят да приложат договора лесно.\r\nПрезидентът на Македония Георги Иванов може да наложи вето, ако споразумението успее да мине през парламента. Независимо от това, че теоретически той ще бъде задължен да я одобри, ако депутатите го гласуват втори път, той може просто да откаже да я подпише.\r\nПравителството в Скопие ще подложи договора на референдум и се нуждае от квалифицирано мнозинство (две трети) в парламента, за да прокара нужните конституционни промени.\r\nВ Гърция, коалиционните партньори на Ципрас отхвърлиха договора, а основната опозиционна партия „Нова Демокрация“ също е силно критична. Това означава, че той ще трябва да изкове съюз ад-хок, ако иска да прокара договора през парламента.Комисията хвърля предизвикателство на Съвета\r\nВ разговорите за Македония е замесен и комисарят по разширяването Йоханес Хан, който – заедно с ръководителят на европейската външна политика Федерика Могерини – хвърлиха ръкавицата на европейските лидери да позволят започване на присъединителни преговори със Скопие.\r\n„Сега очакваме Съветът да одобри нашата препоръка от 17 април за отваряне на присъединителните преговори с БЮРМ (Бившата югославска република Македония) през юни“, заявиха те в съвместно изявление.\r\nНо в заключенията на Франция и Нидерландия за предстоящата среща, се казва, че те дори няма да дадат условна зелена светлина за присъединяване на Сърбия и Черна Гора, които вече водят преговори за присъединяване. И Албания, и Македония ще трябва да предприемат още мерки за реформиране на своята правосъдна система, радикални промени в администрацията и борбата с престъпността и корупцията.\r\nЕвропейският съвет, в последствие, ще оцени прогреса им в доклад, изготвен от ЕК „през втората половина на 2019 година“, съгласно документът, получен от Politico. Тук си струва да се отбележи, че оценката на постигнатото ще се прави след европейските избори.\r\nДипломати казват, че Гърция също иска да види, че Македония е приложила условията на договора преди да даде своето „да“ за започване на преговори за присъединяване.\r\n„При предишните правителства Македония имаше проблеми с върховенството на закона... а сега трябва да наваксва в тази сфера. Моето мнение е, че Гърция, Нидерландия и другите имат достатъчно причини да отложат решението за догодина. И те ще го направят“, предсказа друг еврочиновник.\r\nТрето официално европейско лице заяви, че много ще зависи от срещата между германския канцлер Ангела Меркел и френския президент Еманюел Макрон във вторник, на която те ще се опитат да изковат компромисна позиция по широк спектър от проблеми за ЕС преди срещата на върха.\r\nПозицията на австрийския канцлер Себастиян Курц намаля перспективите за евентуална сделка на срещата на върха. Неговото правителство е предводител на лагера за европейско членство на западнобалканските държави, включително Македония и Албания. Но то също натиска за официално прекратяване на замрелите преговори за присъединяване на Турция – и заплашва, че ще блокира целия пакет от свързани с присъединяването решения, ако не получи каквото иска, казват дипломати.\r\nПревод и редакция:", "date": "2018.06.14", "title": "Politico.eu: Сделката за името на Македония е само краят на началото"}
{"url": "http://www.focus-news.net/news/2018/06/14/2533804/kyustendil-vazstanoveno-e-dvizhenieto-po-pat-i-6-tsarvenyano-kyustendil-pri-km-35.html", "text": "Възстановено е движението по път I-6 Цървеняно - Кюстендил при км 35. Това съобщиха от пресцентъра на Агенция \"Пътна инфраструктура\".", "date": "2018.06.14", "title": "Кюстендил: Възстановено е движението по път I-6 Цървеняно - Кюстендил при км 35"}
{"url": "http://www.focus-news.net/news/2018/06/14/2533803/georgi-tsekov-nimh-okolo-i-sled-obyad-v-zapadna-i-tsentralna-balgariya-se-ochakva-da-se-razvie-moshtna-kupesto-dazhdovna-oblachnost-shte-ima-i-gramotevichni-buri.html", "text": "Около и след обяд в Западна и Централна България се очаква да се развие мощна купесто-дъждовна облачност, ще има и гръмотевични бури. Това каза за Радио „Фокус“ дежурният синоптик от Националния институт по метеорология и хидрология Георги Цеков. „И утре над страната ще бъде неустойчиво, като с повече слънчеви часове и почти без валежи ще бъде преди обяд. В следобедните часове и преди полунощ отново ще се развива купесто-дъждовна облачност. Ще има краткотрайни и интензивни валежи, които ще се по-слаби от предстоящите днес следобяд. След това отново остава топло с температури от 26 до 31 градуса“, коментира Георги Цеков. Той каза още, че на българското Черноморие ще бъде предимно слънчево, но през уикенда са възможни и валежи.", "date": "2018.06.14", "title": "Георги Цеков, НИМХ: Около и след обяд в Западна и Централна България се очаква да се развие мощна купесто-дъждовна облачност, ще има и гръмотевични бури"}
{"url": "http://www.focus-news.net/news/2018/06/14/2533795/aleksis-tsipras-ohlazhda-strastite-ne-mozhem-da-im-zabranim-da-se-samoopredelyat-kato-makedontsi.html", "text": "Министър-председателят на Гърция Алексис Ципрас направи опит да охлади страстите в страната си, след като бе обявено постигането на договор за промяна на името на Македония. „Гърция не може да забрани на съседите си да се самоопределят като македонци“, заяви лидерът на кабинета в Атина, отбелязва скопското електронно издание „Фактор“.\r\nЦипрас подчерта, че терминът „македонци“ не се отнася до историята на Гръцка Македония.\r\nАлексис Ципрас коментира още, че по време на преговорите през последните месеци опозицията в двете страни е имала еднакви позиции, като дори в много от случаите изявленията на политическите сили в Атина и Скопие са били идентични. Тереза Герова", "date": "2018.06.14", "title": "Алексис Ципрас охлажда страстите: Не можем да им забраним да се самоопределят като македонци"}
{"url": "http://www.focus-news.net/news/2018/06/14/2533806/sofiya-zatvaryat-se-za-dvizhenie-dve-patni-lenti-na-bul-vasil-levski-pri-krastovishteto-s-ul-ivan-vazov-zaradi-rekonstruktsiya-na-vik-mrezhata.html", "text": "Затварят се за движение две пътни ленти на бул. „Васил Левски“ при кръстовището с ул. „Иван Вазов“  заради реконструкция на ВиК мрежата. Това съобщиха от пресцентъра на Столична община.\r\nОт 00.00 на 18 юни до 24.00 на 13 юли се забранява влизането на пътни превозни средства по дясната и средната пътни ленти на бул. „Васил Левски“ в участъка на кръстовището му с ул. „Иван Вазов“, като движението по бул. „Васил Левски“ в посочения участък ще се извършва в една пътна лента в посока ул. „Ген. Гурко“ и в две пътни ленти в посока бул. „Цар Освободител“. \r\nОт 00.00 часа на 18 юни от 24.00 часа на 20 август се забранява влизането на пътни превозни средства по ул. „Иван Вазов“ в участъка от бул. „Васил Левски“ до ул. „Цар Шишман“. Реконструкция на ВиК мрежата по ул. „Иван Вазов“.\r\nПромяната в организацията на движение се налага във връзка с реконструкция на ВиК мрежата.", "date": "2018.06.14", "title": "София: Затварят се за движение две пътни ленти на бул. „Васил Левски“ при кръстовището с ул. „Иван Вазов“  заради реконструкция на ВиК мрежата"}
{"url": "http://www.focus-news.net/news/2018/06/14/2533796/varna-avtobusnite-prevozvachi-v-grada-planirat-protestni-deystviya-sreshtu-proektozakona-za-balgarskata-avtomobilna-kamara.html", "text": "Автобусните превозвачи във Варна планират протестни действия срещу Проектозакона за Българската автомобилна камара. Това заяви за Радио „Фокус“ – Варна председателят на Варненския съюз на превозвачите Атанас Чапкънов. По думите му протестът е планиран за 14.00 часа, но всеки превозвач ще преценява на място как да реагира в зависимост от това колко билети са продадени и в случай, че пътниците не могат да бъдат върнати. Чапкънов обясни, че на предните стъкла на автобусите ще бъдат поставени плакати, изразяващи несъгласие с предлагания закон. \r\n„Основните ни мотиви са, че не сме съгласни със законопроекта, защото той ни вменява действия и длъжности на Държавната автомобилна администрация за проверка и контрол на транспортните фирми. Това означава да наемем още хора да вършат тази работа. Ние не можем да намерим шофьори, а какво остава за други служители“, каза още той.\r\nДиана СТОЕВА", "date": "2018.06.14", "title": "Варна: Автобусните превозвачи в града планират протестни действия срещу Проектозакона за Българската автомобилна камара"}
{"url": "http://www.focus-news.net/news/2018/06/14/2533808/prof-nikolay-ovcharov-v-misionis-iskame-da-napravim-tova-koeto-postignahme-na-perperikon.html", "text": "По отношение на туризма на Мисионис искаме да направим това, което постигнахме на Перперикон. Това каза проф. Николай Овчаров в интервю за Агенция „Фокус“ за началото на археологическото лято. „Перперикон има развит туризъм, но трябва да знаем,  че започнахме от нулата преди 18-19 години. Искаме да направим на Мисионис това, което направихме на Перперикон т.е. там да се развие по същия начин туризмът“, каза проф. Овчаров. Той отбеляза, че Мисионис е много удобно разположен на днешния път София – Варна и когато се направи магистралата „Хемус“, обектът ще бъде близо до нея. „Въпросът е да се направят необходимите разкрития, съответно представянето в медиите и рекламата“, заяви проф. Овчаров. \r\nЩо се отнася до Перперикон той обясни, че там трябва да се поддържа и да се увеличава темпото на работа, което вече е постигнато. „На Перперикон вече две години работим в южния квартал, след като приключихме след 17 години работа проучването на Акропола. Трябва да свържем южния квартал с Акропола -това е нещото, което целим. Ако всичко е наред, през тази година ние ще успеем да свържем най-голямата църква в Родопите от 5 век, която разкрихме преди две години и пространството около него с двореца светилище и оттам нататък с Акропола\", поясни проф. Овчаров. Той допълни, че за Перперикон са предназначени 250 хил. лв. за проучванията това лято. \r\nДеница КИТАНОВА", "date": "2018.06.14", "title": "Проф. Николай Овчаров: В Мисионис искаме да направим това, което постигнахме на Перперикон"}
{"url": "http://www.focus-news.net/news/2018/06/14/2533807/kyustendil-protivopozharni-ekipi-sa-okazali-tehnicheska-pomosht-pri-pet-signala-vav-vrazka-s-buryata-v-grada.html", "text": "Противопожарни екипи са оказали техническа помощ при пет сигнала във връзка с бурята от снощи в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Три от сигналите касаят отводняване на помещения в Кюстендил. При един от случаите е отстранявано паднало дърво на пътя за село Бараково. Последният случай, при който противопожарните екипи са оказали техническа помощ е за отстраняване на скална маса, паднала на пътя Рила – Рилски манастир. Заради мълния е възникнал пожар в иглолистна гора над село Джерман. Няма нанесени щети на горския фонд.\r\nВенцеслав ИЛЧЕВ", "date": "2018.06.14", "title": "Кюстендил: Противопожарни екипи са оказали техническа помощ при пет сигнала във връзка с бурята в града"}
{"url": "http://www.focus-news.net/news/2018/06/14/2533802/ivan-dobrev-avtobusen-prevozvach-ot-pazardzhik-tselta-na-protesta-e-ne-da-iznervyame-patnitsite-a-da-izrazim-pozitsiyata-si.html", "text": "Присъединяваме се към протеста на автобусните превозвачи, каза за Радио „Фокус“ – Пазарджик Иван Добрев, управител на клон на една от фирмите-обществени превозвачи в област Пазарджик. Той обясни, че от 14.00 до 15.30 часа автобусите, които имат начална точка Автогара Пазарджик или отпътуваща точка, например Автогара Родопи в Пловдив по линията Пловдив-Пазарджик, ще останат на място със закачен на тях национален трибагреник и надпис „Протест“. Според него в този часови диапазон се движат около 7-8 автобуса. \r\n„Сред тях поне 5 са такива, които пътуват до малки населени места и не очакваме да бъдат засегнати много хора. Напрежение би могло да възникне от това, че хората не знаят, че има протест по линията Пазарджик-Пловдив, която е по-натоварена“, коментира Добрев. Той допълни, че часовият диапазон на протеста е съобразен с пътникопотока, тъй като целта е не да се изнервят хората, а да се изрази позиция по проекта за закон за Българската автомобилна камара. „Ако няма промяна в позицията по отношение на закона, на 25 юни протестът ще бъде в София, но на по-късен етап ще бъдат уточнени детайлите по него“, уточни Добрев.\r\nВаня НИКОЛОВА", "date": "2018.06.14", "title": "Иван Добрев, автобусен превозвач от Пазарджик: Целта на протеста е не да изнервяме пътниците, а да изразим позицията си"}
{"url": "http://www.focus-news.net/news/2018/06/14/2533801/slavka-chakarova-kmet-na-chepelare-novite-predlozheniya-za-upravlenieto-na-natsionalnite-kurorti-na-ministerstvoto-na-turizma-pokazvat-volya-iskaniyata-na-mestnite-vlasti-za-detsentralizatsiya-na-upravlenieto-da-badat-udovletvoreni.html", "text": "Предложението за различен начин на управление на отделните национали курорти на Министерство на туризма показва желанието на правителството да бъдат удовлетвори исканията на местните власти за децентрализацията на управлението. Това каза в сутрешния блок „Добро утро, България“ на Радио „Фокус“ кметът на Чепеларе Славка Чакърова. Тя уточни, че подкрепя предложението хората, които най-добре познават спецификата на региона, да вземат решенията за различните зонирания за проблемите с шума. Чакърова добави, че курортите  имат различна структура и специфика, и местната власт най-добре познава потребностите. Промените в закона за туризма дават възможност за обединение на сектора, като се премахнат дребните сдружения. „Трябва да се преследват и да се създават правилни стратегии от хората, които работят в съответния бранш. Ние на местно ниво също се стремим да го правим, като това е залегнало и в моята програма на управление. Още от самото ми встъпване като кмет възстанових този Консултативен съвет, който не функционираше. Опитваме се да работим заедно. Предстои кръгла маса в Общината, на която ще се съберем всички представители на бизнеса, защото в Чепеларе туризмът наистина е развит на много високо ниво“, обясни тя. Славка Чакърова каза още, че на 16 юни ще се състои концерт по повод Националният конкурс за авторски вокални и инструментални произведения на фолклорна основа „Нова българска народна музика в 7/8“. Идеята за него се ражда от желанието на д-р Георги Лазаров да подкрепя млади таланти и чрез фондацията „Св. Георги Победоносец“- Балтимор, САЩ се подсигурява награден фонд от 10 000 лева разпределен в две категории. Тази година ще бъдат чути 12 творби, новото в регламента е, че ще има и награда на публиката, която ще даде своя глас, но и ще се наслади на един невероятен концерт.", "date": "2018.06.14", "title": "Славка Чакърова, кмет на Чепеларе: Новите предложения за управлението на националните курорти на Министерството на туризма показват воля исканията на местните власти за децентрализация на управлението да бъдат удовлетворени"}
{"url": "http://www.focus-news.net/news/2018/06/14/2533809/haskovo-v-ramkite-na-festivala-haskovo-rok-2018-shte-badat-prodavani-blagotvoritelno-teniski-s-tsel-zakupuvane-na-muzikalni-instrumenti-za-talantlivi-detsa.html", "text": "В рамките на фестивала „Хасково рок 2018“ ще бъдат продавани благотворително тениски с цел закупуване на музикални инструменти за талантливи деца. Това съобщиха от пресцентъра на Община Хасково. Благотворителната кауза ще обедини феновете на рока на „Хасково рок 2018“. По инициатива на момчетата от „HANGAR 42“ тениските за рокфеста ще бъдат продавани благотворително. Събраните средства ще бъдат дарени за закупуване на музикални инструменти на талантливи деца, чиито родители нямат възможност да ги снабдят с инструменти. Тениска на „Хасково рок 2018“ ще получи всеки стотен почитател на феста в социалната мрежа фейсбук https://www.facebook.com/haskovorockmusic/.    \r\nХасково рок 2018 е част от седмицата на кампанията “Хасково срещу дрогата”, организирана от Община Хасково, ПИЦНВ и МКБППМН. Събитието ще се проведе на 29 юни от 18.30 часа на площадка“ Спартак“.\r\nШоуто ще бъде открито от „STOKHOLM“, доказали с професионализма си и със страхотното си звучене, че заслужават място на Хасковската сцена. След тях на сцената ще се качат момчетата от Хасковската банда „HANGAR 42“, за да подарят позитивният си заряд на родната публика. Безспорните любимци на почитателите на български рок „П.И.Ф“ и „Б.Т.Р.“ ще закрият вечерта с техните най-големи хитове.", "date": "2018.06.14", "title": "Хасково: В рамките на фестивала „Хасково рок 2018“ ще бъдат продавани благотворително тениски с цел закупуване на музикални инструменти за талантливи деца"}
{"url": "http://www.focus-news.net/news/2018/06/14/2533811/blagoevgrad-dvizhenieto-po-pat-i-1-v-kresnensko-defile-se-osashtestvyava-v-edna-lenta-poradi-svlichane-na-skalna-masa.html", "text": "Движението по път I-1 в Кресненско дефиле се осъществява в една лента поради свличане на скална маса. Това съобщиха от пресцентъра на Агенция \"Пътна инфраструктура\". Водачите да се движат с повишено внимание и съобразена скорост.", "date": "2018.06.14", "title": "Благоевград: Движението по път I-1 в Кресненско дефиле се осъществява в една лента поради свличане на скална маса"}
{"url": "http://www.focus-news.net/news/2018/06/14/2533798/georgi-gyokov-bsp-monitoringoviyat-doklad-za-strategiyata-za-integrirane-na-romite-predstavya-vnusheniya-za-napredak.html", "text": "Мониторинговият доклад за стратегията за интегриране на ромите представя внушения за напредък. Това каза народният представител от ПГ на \"БСП за България\" Георги Гьоков по време на дебатите по доклада, предаде репортер на Агенция \"Фокус\". \r\n\"Стратегията представя приноса на всички ангажирани институции за интегрирането на ромската общност в българското общество като част от усилията за изпълнение на същата тази стратегия. Положителен елемент на доклада е, че след критиките за липсата на анализ и тенденции, тази година към доклада е представен отделен такъв, който разглежда изпълнението на мерките от 2016 и 2017 г. Въпреки това докладът си остава сбор от отчети на институции, ведомства и дейности, които са извършили съответните министерства, имащи ангажименти към процеса на интеграцията. Другото характерно за доклада е, че отчетите за някои дейности по стратегията се представят като напредък. Не всяка дейност обаче води до напредък\", заяви Гьоков. \r\nПо думите му докладът е успокояващ по отношение на връщането на учениците в училище. Според него напредък може би има, но е в резултат на една акция, инициирана от образователното министерство. \"Няма лошо, но дали е устойчив напредъкът е съвсем друг въпрос\", посочи Гьоков и поясни, че не е видял в доклада колко от учениците са завършили училище. \r\nДеница КИТАНОВА", "date": "2018.06.14", "title": "Георги Гьоков, БСП: Мониторинговият доклад за стратегията за интегриране на ромите представя внушения за напредък"}
{"url": "http://www.focus-news.net/news/2018/06/14/2533812/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Канцлерът на ФРГ Ангела Меркел и лидер на християндемократите е предложила компромис в спора с лидера на Християнсоциален съюз Хорст Зеехофер за политиката на Берлин в областта на убежището, отбелязва националният ежедневник Die Frankfurter Allgemeine Zeitung.\r\nСъгласно разпространената информация, предложението на Меркел предвижда сключването на двустранни споразумения между европейските държави, които са най-силно засегнати от мигрантския натиск. По този начин ще бъде създадена възможност за законно отхвърляне на на германската граница на онези от мигрантите, на които вече е била отказана закрила в друга държава от Европейския съюз. Спорът между сестринските ХДС и ХСС все още не е туширан. Лидерът на баварската партия бе категоричен, че ще запази позициите си по отношение на политиката за убежище.\r\nВ сряда канцлерът на ФРГ организира специална среща, на която членове на кабинета в Берлин и представители на организации обсъдиха проблемите, които възпрепятстват интеграцията на чужденците в страната. На нея обаче не присъстваше Хорст Зеехофер, федералният министър на вътрешните работи. Обяснено бе, че Зеехофер няма да присъства на срещата, тъй като в обедните часове на деня ще приеме австрийския канцлер Себастиан Курц. Но едва ли е тайна за някого, че политиката в областта на убежището отново се превърна в ябълка на раздора във водения от Меркел Съюз (ХДС/ХСС). \r\nПо-рано тази седмица федералният министър на вътрешните работи на ФРГ отложи официалното представяне на своя „генерален план за миграцията“. Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\nПървоначално Зеехофер трябваше да изложи своя план във вторник, 12 юни, но презентацията бе отменена. Причините очевидно са разногласия с Меркел. Министерството на вътрешните работи оправдава отказа само с факта, че „някои точки все още ще трябва да бъдат гласувани\".\r\nЗеехофер подготви широкообхватна реформа на политиката в областта на предоставяне на убежище. „Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни.\r\n***След като гръцкият премиер Алексис Ципрас обяви във вторник, че е постигнал споразумение за разрешаване на десетилетния спор за името с БЮРМ (Бивша югославска република Македония), правителството на СИРИЗА (Съюза на радикалното ляво) и основната опозиционна партия „Нова Демокрация“ (НД) влязоха в остър сблъсък, който ще кулминира в парламента през следващите дни, пише електронното издание на гръцкия вестник Kathimerini.\r\nКакто съобщава вестникът, в сряда правителството е отклонило искане от лидера на НД Кириакос Мицотакис договорът да бъде обсъден в народното събрание преди да бъде подписан от двете страни. В резултат от това, председателят на консервативната партия призова президента на Гърция Прокопис Павлопулос да се намеси, тъй като споразумението е „дълбоко проблематично“.\r\nСпоред твърденията на НД, правилният начин на действие е сделката да бъде обсъдена в парламента, преди да бъде подписана, особено имайки предвид позицията на Панос Каменос, лидерът на младшия партньор в управляващата коалиция – „Независимите гърци“ (АНЕЛ), който също бе категоричен, че няма да подпише споразумение, в което се предвижда името на „Македония“ да фигурира под каквато и да е форма в названието на съседната страна.\r\nНо, продължава „Катимерини“, след отказа на правителството се очаква консервативната опозиция да поиска вот на недоверие срещу него, може би в четвъртък, след гласуването за поредния пакет финансови мерки, наложени от международните кредитори на Гърция.\r\nЦипрас обяви, че позицията на Мицотакис е „безотговорна“, в хода на интервю пред държавната телевизия ЕРТ в сряда вечерта и добави, че Каменос може и да не гласува в полза на сделката, но няма да свали правителството.\r\nМеждувременно, политическите реакции срещу договора в Скопие също са интензивни, коментира гръцкият вестник и посочва отказа на президента на Македония Георги Иванов да подпише споразумението.\r\n„Документът е определящ за Република Македония“, заяви Иванов в коментара си след кратката среща с премиера Зоран Заев и външния министър Никола Димитров, на които каза, че сами носят отговорността за договора. „Това споразумение е неприемливо и нарушава законите и конституцията“, добави той.\r\n***Сделката за „Република Северна Македония“ все още може да пропадне, пише европейската редакция на електронното издание Poltico, в материал, представен без редакторска намеса.\r\nСпоразумението на македонския премиер Зоран Заев с гръцкия му колега Алексис Ципрас за разрешаване на десетилетния спор относно името на бившата югорепублика бе посрещнато с ентусиазъм в Брюксел, Вашингтон и европейските столици.\r\nНо сега остава да бъдат преодолени множество препятствия преди пътят за Македония – или Северна Македония, както ще се казва страната според сделката, да се разчисти и тя да стане членка на Европейския съюз.\r\nСред тези препятствия са ожесточената вътрешна съпротива и в Македония, и в Гърция. Македонският президент Георги Иванов обяви в сряда, че няма да подпише договора. Коалиционните партньори на Ципрас и основната опозиционна партия в страната също разкритикуваха плана.\r\nНе по-малко важно е, че европейските лидери не са единни по въпроса дали да дадат зелена светлина за начало на преговори за присъединяване с Македония и Албания на срещата на върха в края на този месец.\r\nЗа да бъдем конкретни, в ЕС има два лагера по този въпрос. Първият, оглавяван от Франция и Нидерландия, твърди, че Съюза трябва да се фокусира върху вътрешни реформи след Брекзит, преди да мисли за разширяване. Тези страни имат опасения и относно страните от Балканите, с тяхното наследство на горчиви войни и дълбоко вкоренени проблеми с организираната престъпност и корупцията и това, че те ще са истински подарък за популистите на следващите избори за Европейски парламент.\r\nФранция и Нидерландия са стигнали до извода, че на срещата на върха на Европейския съвет на 28-29 юни трябва да настояват за отлагане на решението за започване на преговори до втората половина на следващата година, както показва документ, получен от редакцията на Politico.\r\nЛагерът, настояващ за разширение, включва представители на Европейската комисия, високопоставени германски политици и правителства от Централна и Източна Европа. Те са на мнение, че ЕС трябва да запази балканските страни в своята орбита, за да контрира нарастващото влияние на конкурентни страни в задния си двор.\r\n„Ако ЕС не успее да вземе преднина с присъединителния процес с тези страни, това ще има фатални последици“, категоричен бе министърът на външните работи на Германия Хайко Маас в хода на реч в Берлин в сряда.\r\n„Вече от доста време, други сили – Русия, Китай, Близкоизточните страни, които са държави с доста по-различни разбирания за ред и стабилност от тези, които имат европейците  - се опитват да запълнят вакуума“, обясни германският дипломат.\r\nФакторите, застъпващи се за разширение, казват още, че отварянето на преговорите за присъединяване със страните, дава на ЕС по-голяма тежест да настоява за повече демокрация и върховенство на закона в страните-кандидатки и засилва позициите на про-европейските лидери в тези държави.\r\nИмайки предвид, че про-европейските балкански лидери, като например Заев, поеха огромни политически рискове, за да получат шанс за започване на преговори за присъединяване, Съюзът ще е „изключително късоглед да затвори вратите си пред лицето им“, заяви неназован европейски дипломат.Разговори за преговорите\r\nВ момента, изглежда, че максимумът, на който Македония и Албания могат да се надяват на срещата на върха е да се започне подготовка за преговори за присъединяване. Но те трябва да предприемат нови реформи, преди да имат възможността да седнат на масата за преговори.\r\n„Твърдо подкрепям условното отваряне на присъединителните преговори с тези две страни“, обяви Маас, един от няколкото европейски политици, които помогнаха за сключването на споразумението между правителствата на Македония и Гърция.\r\nДоговорът трябва да сложи край на 27-годишния спор, който започна веднага след отделянето на Македония от разпадащата се комунистическа Югославия. Гърция веднага заяви, че името на новата държава представлява претенция за северния гръцки регион със същото име и е фалшива претенция за връзка с античната гръцка култура. Атина обеща да блокира присъединяването на Скопие към ЕС и НАТО, докато спора не бъде разрешен.\r\nСпоред условията на споразумението, страната ще бъде преименувана на Северна Македония и това име ще бъде използвано и за вътрешна, и за външна употреба. Но Скопие и Атина няма да успеят да приложат договора лесно.\r\nПрезидентът на Македония Георги Иванов може да наложи вето, ако споразумението успее да мине през парламента. Независимо от това, че теоретически той ще бъде задължен да я одобри, ако депутатите го гласуват втори път, той може просто да откаже да я подпише.\r\nПравителството в Скопие ще подложи договора на референдум и се нуждае от квалифицирано мнозинство (две трети) в парламента, за да прокара нужните конституционни промени.\r\nВ Гърция, коалиционните партньори на Ципрас отхвърлиха договора, а основната опозиционна партия „Нова Демокрация“ също е силно критична. Това означава, че той ще трябва да изкове съюз ад-хок, ако иска да прокара договора през парламента.Комисията хвърля предизвикателство на Съвета\r\nВ разговорите за Македония е замесен и комисарят по разширяването Йоханес Хан, който – заедно с ръководителят на европейската външна политика Федерика Могерини – хвърлиха ръкавицата на европейските лидери да позволят започване на присъединителни преговори със Скопие.\r\n„Сега очакваме Съветът да одобри нашата препоръка от 17 април за отваряне на присъединителните преговори с БЮРМ (Бившата югославска република Македония) през юни“, заявиха те в съвместно изявление.\r\nНо в заключенията на Франция и Нидерландия за предстоящата среща, се казва, че те дори няма да дадат условна зелена светлина за присъединяване на Сърбия и Черна Гора, които вече водят преговори за присъединяване. И Албания, и Македония ще трябва да предприемат още мерки за реформиране на своята правосъдна система, радикални промени в администрацията и борбата с престъпността и корупцията.\r\nЕвропейският съвет, в последствие, ще оцени прогреса им в доклад, изготвен от ЕК „през втората половина на 2019 година“, съгласно документът, получен от Politico. Тук си струва да се отбележи, че оценката на постигнатото ще се прави след европейските избори.\r\nДипломати казват, че Гърция също иска да види, че Македония е приложила условията на договора преди да даде своето „да“ за започване на преговори за присъединяване.\r\n„При предишните правителства Македония имаше проблеми с върховенството на закона... а сега трябва да наваксва в тази сфера. Моето мнение е, че Гърция, Нидерландия и другите имат достатъчно причини да отложат решението за догодина. И те ще го направят“, предсказа друг еврочиновник.\r\nТрето официално европейско лице заяви, че много ще зависи от срещата между германския канцлер Ангела Меркел и френския президент Еманюел Макрон във вторник, на която те ще се опитат да изковат компромисна позиция по широк спектър от проблеми за ЕС преди срещата на върха.\r\nПозицията на австрийския канцлер Себастиян Курц намаля перспективите за евентуална сделка на срещата на върха. Неговото правителство е предводител на лагера за европейско членство на западнобалканските държави, включително Македония и Албания. Но то също натиска за официално прекратяване на замрелите преговори за присъединяване на Турция – и заплашва, че ще блокира целия пакет от свързани с присъединяването решения, ако не получи каквото иска, казват дипломати.\r\n***Майк Помпео се разгневи, когато бе попитан за ядреното разоръжаване на Северна Корея, пише британския вестник The Guardian.\r\nМайк Помпео заяви, че САЩ и Северна Корея са близо до споразумение по широк кръг от въпроси, но се разгневи на  репортерите, когато бива запитан как ще бъде потвърдено разоръжаването на Пхенян.\r\nАмериканският държавен секретар разговаря с журналисти в деня след съвместното изявление, подписано от Доналд Тръмп и Ким Чен-ун в Сингапур, относно севернокорейското разоръжаване и двустранните отношения.\r\nИзявлението беше критикувано от експерти по контрола на оръжията, тъй като използваше неясния език, предпочитан от режима, а не по-точното определение за разоръжаване, което администрацията на Тръмп заяви, че ще настоява преди срещата на високо равнище.\r\nПовечето наблюдатели са единодушни, че срещата в Сингапур е успяла по  някакъв начин да разсее напрежението на Корейския полуостров, но не е изяснила дали режимът на Пхенян е сериозен  в намерението сиа да се откаже от ядрените си оръжия.\r\nПристигайки в Сеул, за да информира правителствата на Южна Корея и Япония за резултатите от срещата на върха, Помпео каза, че съвместното изявление не съдържа всичко, което по принцип е било договорено с Пхенян.\r\nТой каза, че американските и севернокорейските официални лица, които се срещат в демилитаризираната зона (ДМЗ) между двете Кореи в навечерието на срещата на върха, са постигнали голям напредък, който скоро ще стане публичен.\r\nНо когато беше попитан защо думите \"подлежащи на проверка\" и \"необратими\" не фигурират в съвместното изявление, той заяви, че двата термина са обхванати в единствената дума \"пълна\". На въпроса дали Тръмп и Ким са обсъждали проверка, която ще включва разполагането на оръжейни инспектори в Северна Корея, държавният секретар загуби спокойствие.\r\n\"Намирам този въпрос за оскърбителен и странен и честно казано смешен\", каза Помпео.\r\n***", "date": "2018.06.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/14/2533810/varhovna-kasatsionna-prokuratura-obrazuva-nakazatelno-proizvodstvo-za-prestapleniya-po-sluzhba-v-izpalnitelna-agentsiya-meditsinski-odit.html", "text": "Върховна административна прокуратура извърши проверка по реда на надзора за законност на контролната дейност на Изпълнителна агенция „Медицински одит“ (ИАМО). Това съобщиха от пресцентъра на Прокуратура на Република България. В хода на проверката се установи, че от изпълнителния директор на ИАМО са утвърдени Инструкция за осъществяване на контролната дейност на ИАМО и Методически указания към нея. При съпоставка с правни норми от по-висок ранг е установено противоречие с Наредба № 14 от 20.04.2010 г. за условията и реда за извършване на проверки на лечебните заведения от Изпълнителна агенция „Медицински одит“, издадена от министъра на здравеопазването. Установено е, че в противоречие с Наредба № 14 /2010 г. се предвижда извършване на проверка без писмена заповед, допуска се възможност да не се съставя констативен протокол при проверка по документи в агенцията и при липса на нарушения и др.\r\nСпоред цитираната наредба на министъра на здравеопазването за резултатите от проверката се съставя констативен протокол, съдържащ ред обстоятелства, в т. ч. и разкрити нарушения, когато се съставя акт за установяването им. След това се изготвя доклад до изпълнителния директор на ИАМО за резултатите. Същевременно от ВАП са открити случаи, при които едва в доклада се посочват констатираните нарушения.\r\nПо този начин на практика заключителният доклад до изпълнителния директор на ИАМО предхожда съставянето на актове за установяване на административни нарушения, въз основа на които същият орган взема решение за налагане или не на административно наказание.\r\nВ тази връзка от ВАП е сезиран министърът на здравеопазването, в рамките на правомощията му с оглед отпадане на задължението за изготвяне и представяне на въпросния доклад пред изпълнителния директор на ИАМО (чл.18 от Наредбата).\r\nНа следващо място, министърът на здравеопазването е сезиран от ВАП, в рамките на правомощията му и по отношение на необходимостта от предприемане на действия по изменение на Инструкция за осъществяване на контролната дейност на ИАМО и Методически указания към нея,  които да бъдат приведени  в съответствие с Наредба № 14 от 20.04.2010 г. за условията и реда за извършване на проверки на лечебните заведения от Изпълнителна агенция „Медицински одит“. \r\nВ хода на извършената от ВАП проверка са установени случаи на настъпила смърт в лечебни заведения, по които Изпълнителна агенция „Медицински одит“ е извършвала проверки, но не е била сезирана прокуратурата.\r\nВсички материали от проверката на ВАП, по указание на главния прокурор, бяха изпратени на Върховна касационна прокуратура - за произнасяне предвид данните за извършени престъпления от общ характер.\r\nСлед проучване и анализ на тези материали, с постановление от 7 юни 2018 г. прокурор от Върховна касационна прокуратура образува досъдебно производство за престъпление по служба, извършено в периода от 1 януари 2017 г. до 31 декември 2017 г. \r\nПрието е, че са налице данни за превишаване на власт от длъжностни лица от ИАМО с цел да се набави за проверяваните физически и юридически лица облага - да не им бъдат съставяни актове за административно нарушение и да не им бъдат налагани административни наказания и от това могат да настъпят немаловажни вредни последици, като деянието е извършено от лица, заемащи отговорно служебно положение.\r\nРъководството и надзора върху разследването ще се осъществи от прокурор при Специализирана прокуратура – София и ще се проведе от следовател.\r\nВсички материали, касаещи смъртни случаи в лечебни заведения, са изпратени по компетентност на съответните окръжни прокуратури, с оглед извършване на проверка за евентуални престъпления по чл. 123 НК (причиняване на смърт при професионална непредпазливост).", "date": "2018.06.14", "title": "Върховна касационна прокуратура образува наказателно производство за престъпления по служба в Изпълнителна агенция „Медицински одит“"}
{"url": "http://www.focus-news.net/news/2018/06/14/2533815/veliko-tarnovo-kmetat-daniel-panov-inspektira-remontite-na-infrastrukturata-v-starata-chast-na-grada.html", "text": "Кметът на Велико Търново Даниел Панов инспектира изпълнението на строителните дейности по редица улици в старата градска част, включително „Гурко“, „10 февруари“, „Читалищна“, „Силвестър Пенов“, „Шейново“, „Максим Райкович“. Това съобщиха от пресцентъра на Общината. Представителите на фирмата изпълнител и на строителния надзор увериха, че планираните срокове се спазват, а редица участъци вече са с положени нови настилки. Строителството трябва да приключи до края на годината.\r\n„Старият град е лицето на Велико Търново, а контролът върху изпълнението на дейностите е ежедневен. Където бъдат констатирани нередности, те са отстранявани в най-бързи срокове. Подобно по мащаба си строителство в старата градска част не се е случвало от 50 години. Със сигурност работата по инфраструктурата води до временни затруднения. Нека обаче бъдем търпеливи – всичко е за по-добрия облик на Велико Търново, по-добрите условия за живот, бизнес, туризъм и за запазване на автентичния вид на Стария град“, коментира Даниел Панов. \r\nВ огледа на строителните дейности участваха също заместник-кметът проф. Георги Камарашев и директорът на строителната дирекция инж. Динко Кечев. Ежедневно те следят за качественото изпълнение на проекта. \r\nОбновяването на 38-те улици и площади е част от големия проект на Общината „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Включени са следните дейности - реконструкция на улични настилки, тротоари, пешеходните алеи, стълбища, монтиране на нови елементи на градското обзавеждане (парапети, пейки, кошчета за смет, енергоспестяващо улично осветление), озеленяване и залесяване. Същите дейности са заложени за инфраструктурата в квартал „Чолаковци“, както и за пешеходната алея между жилищния комплекс и кв. „Бузлуджа“. Общата стойност на инвестицията е 11 милиона лева.", "date": "2018.06.14", "title": "Велико Търново: Кметът Даниел Панов инспектира ремонтите на инфраструктурата в старата част на града"}
{"url": "http://www.focus-news.net/news/2018/06/14/2533816/pregled-na-onovnite-temi-vav-velikotarnovskiya-pechat.html", "text": "“Иззеха над 3 тона храни с изтекъл срок на годност от склад във Велико Търново“, е заглавие от областния всекидневник „Янтра Днес”. Полицията иззе над 3 тона негодни стоки за хранителната промишленост от склад за търговия на едро във Велико Търново, който се намира в Западната промишлена зона. Това се е случило при съвместна проверка , в която са участвали служители на сектор “Противодействие на икономическата престъпност“ на великотърновската полиция и представители на Областната дирекция по безопасност на храните.\r\n“Ремонтират площадки за игра на 4 детски градини“, е друга тема от ежедневника. Нови съоръжения за игра ще радват малчуганите в детските градини “Слънце’, “Иванка Ботева“, “Райна Княгиня“ и “Първи юни“ във Велико Търново. В момента текат ремонтните дейности в ДГ “Слънце“. Средствата за обновяване на детската площадка заедно с двора на ДГ “Първи юни“ бяха събрани по време на благотворителния коледен бал на кмета. В пространствата за отдих и игри ще бъдат монтирани катерушки, пързалки, люлки и други съоръжения за игра.\r\n„Популярни лица от В. Търново оживяват върху стенопис на Самоводската чаршия“ ,е заглавие от трета страница на ежедневника. „Изгнил бор падна върху колата на художника Милен Джановски“, четем на страница четири в изданието. На страница пет е поместена анкета с деца “Важно ли е училището?“.\r\nНа спортната страница на вестник „Янтра Днес“ четем: “Шестима великотърновски алпинисти атакуват връх Хан Тенгри в Тян Шан“.\r\n„Международно жури от светила в архитектурата ще гледа на 27 юли проектите за нов център на В. Търново, е заглавие от първа страница на другия областен ежедневник - “Борба“. На 27 юли тази година ще се разглеждат всички проекти за нов градски център на Велико Търново. Крайната дума за разработките ще има жури, ръководено от брата на бившия премиер Сергей Станишев – проф. Георги Станишев, в което влизат изтъкнати експерти от целия свят, информират от великотърновското кметство. Международният архитектурен конкурс за нов градски център на болярския град, който е под мотото “Ново сърце за Стария град“, възложен от Община Велико Търново по инициатива на кмета Даниел Панов, е най-мащабният, провеждащ се в страната към момента. Интересът към него е изключително голям, което личи от количеството въпроси, пристигащи ежедневно от целия свят към организаторите.\r\n„Полицията удари склад с над 4 тона храни с изтекъл преди 2 г. срок на годност“, е друга тема от ежедневника. Икономическа полиция удари вчера складова база на крупен търговец с над 30 дистрибутори в областния град, който е пласирал хранителни стоки с изтекъл преди повече от две години срок на годност. Сред продуктите са захарен фондан, с който се правят любимите на всички деца торти и сладки, пшеничен глутен, сухо мляко, маргарин, олио и други продукти за масата на българина. Търновецът се занимавал само с търговия на едро и зареждал супери не само в областта.\r\n„Пропадна изграждането на частен старчески дом в Малки чифлик, продават го за 970 хиляди лева“, „Електронна платформа ще бди за сигурността в 216 хотела на Търновската община“, „Направиха езеро и зелена зона в центъра на Русаля“, „Слагат нови шахти по търновските улици“, са други заглавия от страниците на всекидневника. На страница 5 четем интервю с ген. Константин Попов, председател на парламентарната комисия по отбрана. „Трябва да си върнем вярата в Българската армия и в хората, които служат на държавата“, казва той пред изданието.\r\n“Над 30 футболисти очакват в “Локомотив“ на 18 юни, първата контролна среща е с “Дунав“ (Русе)“, “Осем детски отбора мерят сили на стадиона в Г. Оряховица“ и “Наши алпинисти атакуват седемхилядника Хан Тенгри в Тян Шан“, са акцентите от спортната страница на изданието.", "date": "2018.06.14", "title": "Преглед на оновните теми във великотърновския печат"}
{"url": "http://www.focus-news.net/news/2018/06/14/2533818/gazeta-express-kosovo-obviniha-kosovar-che-se-e-opital-da-se-prisaedini-kam-islyamska-darzhava-v-siriya.html", "text": "Специализираната прокуратура на Косово обвини косовар в тероризъм заради това, че се е опитал да се присъедини към редиците на „Ислямска държава“ в Сирия, но е бил заловен от Турция и е изпратен обратно в родината си, пише базираното в Прищина албанско електронно издание Gazeta Express.\r\nСъгласно обвинението, косовският албанец, известен само с инициалите Р.Д., е обвинен по член, който забранява присъединяването към чуждестранни паравоенни формирования или участието във военен конфликт в чужбина. Той е арестуван на 2 юни 2017 година в Турция и по-късно е екстрадиран в Косово.\r\nАко бъде признат за виновен, мъжът може да бъде осъден на до 15 години лишаване от свобода. Косовските власти заявиха, че около 70 граждани на страната участват активно в боевете на страната на екстремистките групировки в Сирия и Ирак.\r\nПревод и редакция:", "date": "2018.06.14", "title": "Gazeta Express (Косово): Обвиниха косовар, че се е опитал да се присъедини към „Ислямска държава“ в Сирия"}
{"url": "http://www.focus-news.net/news/2018/06/14/2533817/vidin-mazh-e-postradal-pri-pozhar-v-apartament-v-kv-vasil-levski.html", "text": "Мъж е пострадал при пожар в апартамент в кв. „Васил Левски”. Това съобщиха от ОДМВР - Видин. В 23.49 часа снощи е получен сигналът за пожара в апартамент в кв. „Васил Левски” в областния град. Огнеборци с един автомобил на РСПБЗН - Видин потушили пламъците. Причината е неизгасена цигара. Огънят унищожил легло и домашно имущество, спасено било жилището. В силно задимено спално помещение, пожарникарите открили мъж в безпомощно състояние и незабавно го извели. Пострадалият е поет от пристигналия на мястото екип на ЦСМП.", "date": "2018.06.14", "title": "Видин: Мъж е пострадал при пожар в апартамент в кв. „Васил Левски”"}
{"url": "http://www.focus-news.net/news/2018/06/14/2533820/vidin-nyama-postradali-hora-sled-prolivnite-valezhi-v-grada-postradali-ot-padnali-darveta-sa-tri-avtomobila.html", "text": "Няма пострадали хора след проливните валежи в града, пострадали от паднали дървета са три автомобила. Това съобщиха от пресцентъра на Община Видин. На 13 юни 2018 от 17.40 часа до 20.00 часа на територията на град Видин и околните села валя проливен дъжд, придружен с град и силен вятър. По данни на Националния институт по хидрология и метеорология при БАН, падналите количества валежи в гр. Видин са най-високите за страната 39 л/кв. м. В следствие на обилния дъжд и съборената от градушката листна маса от дърветата доведе до запушване на шахти и затруднено оттичане. Силният вятър е допринесъл за повалянето на дървета и клони и скъсване на ел. проводници в град Видин и селата Покрайна и Рупци. От падналите дървета във Видин има пострадали три автомобила. Има наводнени мазета и приземни етажи. Няма пострадали хора. Активирани бяха всички екипи на Община Видин, Регионална дирекция пожарна безопасност и защита на населението, ЧЕЗ и ВиК за своевременно отстраняване на последиците. Електрозахранването и водоподаването на населението бе спряно временно за отстраняване на авариите в отделни райони и населени места. В момента всички населени места имат вода и ток.\r\nПо данни от синоптичните прогнози обръщаме внимание на населението на Община Видин, да има готовност за нови обилни валежи придружени със силен вятър и градушки.", "date": "2018.06.14", "title": "Видин: Няма пострадали хора след проливните валежи в града, пострадали от паднали дървета са три автомобила"}
{"url": "http://www.focus-news.net/news/2018/06/14/2533814/vezhdi-rashidov-gerb-sotsialistite-sazdadoha-tsiganskite-baroni.html", "text": "Социалистите създадоха циганските барони. Това каза народният представител от ПГ на ГЕРБ Вежди Рашидов по време на дебата по мониторинговия доклад по изпълнението на стратегията за интеграция на ромите, предаде репортер на Агенция \"Фокус\". \r\nТой посочи, че ромите и турците основно са строили социализма в България. \"Явно Живков вършеше повече работа от вас. Имаше строителни школи, подготвяха се строителни кадри\", каза Рашидов. Той попита социалистите дали са управлявали България след Прехода и защо са съсипали строителни войски. \r\nВежди Рашидов обвини БСП, че са създали циганските барони и отбеляза, че през 2012 г. от ГЕРБ са вкарали националната стратегия за интеграция на ромите през българския парламент. Не бяхте ли вие, които купувахте гласове е опрощавахте тока на малцинството. Не беше ли така?\", коментира Рашидов. \r\nДеница КИТАНОВА", "date": "2018.06.14", "title": "Вежди Рашидов, ГЕРБ: Социалистите създадоха циганските барони"}
{"url": "http://www.focus-news.net/news/2018/06/14/2533823/blagoevgrad-vazstanoveno-e-dvizhenieto-po-pat-i-1-v-kresnensko-defile-kakto-i-osvetlenieto-v-tunel-kriviya.html", "text": "Възстановено е движението по път I-1 в Кресненско дефиле. Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента поради свличане на скална маса на пътното платно.\r\nВъзстановено е осветлението в тунел \"Кривия\".", "date": "2018.06.14", "title": "Благоевград: Възстановено е движението по път I-1 в Кресненско дефиле, както и осветлението в тунел \"Кривия\""}
{"url": "http://www.focus-news.net/news/2018/06/14/2533824/pazardzhik-obshtinskiyat-savetnik-ot-abv-atanas-shopov-prizova-grazhdanite-na-oblastniya-tsentar-da-uchastvat-aktivno-v-obsazhdaneto-na-naredbata-za-payaka.html", "text": "Общинският съветник на АБВ в Пазарджик Атанас Шопов призова гражданите на областния център да участват активно в обсъждането на наредбата за „паяка“. Това съобщиха от пресцентъра на ПП АБВ. Обществено обсъждане на проекта за допълнение на Наредбата за организацията и дейността по принудителното преместване и принудителното задържане на моторни превозни средства ще се проведе днес от 11.00 часа в пленарна зала на Общинския съвет в града. По думите на Шопов активната позиция на гражданското общество е особено необходима в момент, в който Пазарджик е на път да бъде превърнат в обслужваща единица на една определена частна фирма „Става дума за фирмата “Контур7“ - свързана с Гинка Върбакова, която стопанисва от месец Синята зона в Пазарджик. Това което ни тревожи в този конкретен случай е, че очакваните от  кмета на града Тодор Попов годишни приходи от платено паркиране от 500 000 лева няма да влязат в общинската хазна, а в частни сметки. Надяваме се също така Административния съд в града да отмени заповедта на кмета Попов, въвеждаща новите правила за служебното и преференциално паркиране в „Синя зона“, защото те са незаконосъобразни“.\r\nВъв връзка с темата Шопов припомни, че още преди месеци АБВ подаде сигнал срещу цялата схема, по която ще бъде извършена  организацията на така наречената „Синя зона“ в Пазарджик така, че тя да попадне в конкретни частни ръце, и въпреки че това ще носи загуби за общината. Той даде и няколко примера за това, как новия собственик на зоната работи в нарушение на правила и норми. „С мотива, че скобата не помага за освобождаване на място за друг нуждаещ се, и с промени в наредбата се урежда да стане така, че въпреки поставената скоба се вика и репатриращ автомобил. Така се процедира и в момента, макар наредбата да не е гласувана – минути след поставяне на скобата колата се вдига. По този начин всеки наказан плаща по 50 вместо 26 лева. Без привилегии са оставени не само общинските съветници. Отказвани са преференциални пропуски на хора в неравностойно положение, които имат право на безплатно паркиране в цяла Европа. Много често граждани ме сезират за принудително преместване на коли в нарушение на общоприети правила. „Паякът“ е вдигал дори военен автомобил и линейка на хемодиализата, които са под специален режим в цял свят. Както и аварийна кола на елетроразпределително дружество, докато работници отстранявали повреда в трафопост“, посочи той.", "date": "2018.06.14", "title": "Пазарджик: Общинският съветник от АБВ Атанас Шопов призова гражданите на областния център да участват активно в обсъждането на наредбата за „паяка“"}
{"url": "http://www.focus-news.net/news/2018/06/14/2533819/tsvetan-tsvetanov-gerb-blagodarenie-na-pravitelstvoto-i-mnozinstvoto-ima-debat-po-temata-za-integratsiyata-na-romite.html", "text": "Благодарение на правителството и мнозинството има дебат по темата за интеграцията на ромите. Това каза председателят на ПГ на ГЕРБ Цветан Цветанов по време на дебата по мониторинговия доклад по изпълнението на стратегията за интеграция на ромите, предаде репортер на Агенция \"Фокус\". Цветанов отбеляза, че за първи път през 2012 г. е приета Националната стратегия за интеграция на ромите и обърна внимание, че до тогава, когато БСП са управлявали, не са искали този дебат да се води в парламента. \r\nПо думите му направеното през 2012 г. и всичко, което в момента се полага като усилия в тази посока е заслуга на мнозинството в тогавашния парламент и на сегашното правителство. \"Да, проблем има, проблемите не могат да бъдат решени веднага, но е важното, че има дебат\", допълни Цветанов. \r\nДеница КИТАНОВА", "date": "2018.06.14", "title": "Цветан Цветанов, ГЕРБ: Благодарение на правителството и мнозинството има дебат по темата за интеграцията на ромите"}
{"url": "http://www.focus-news.net/news/2018/06/14/2533826/kyustendil-zam-kmetat-svetoslav-vasilev-uchastva-v-diskusiya-za-digitalizatsiyata-v-obrazovanieto.html", "text": "Зам.-кметът на Община Кюстендил Светослав Василев участва в дискусия за дигитализацията в образованието. Пред Радио „Фокус” – Кюстендил Светослав Василев съобщи, че дискусиите се организират от неправителствена организация, а Кюстендил е домакин на част от срещите. Те се провеждат в залите на ПМГ и читалище „Братство”. Дискусията има за цел да събере на едно място хората, които създават политиките в областта на образованието на национално и регионално ниво и тези, върху които тези политики се отразяват – младите хора. Поставят се основите на нова стратегия за дигитализация на младите хора в България, като условие за достъп до образование, култура, социални контакти и реализация.\r\nВенцеслав ИЛЧЕВ", "date": "2018.06.14", "title": "Кюстендил: Зам.-кметът Светослав Василев участва в дискусия за дигитализацията в образованието"}
{"url": "http://www.focus-news.net/news/2018/06/14/2533799/dobrich-prevozvachite-v-grada-se-vklyuchvat-v-natsionalniya-protest-vav-vrazka-s-gotvenite-zakonovi-promeni.html", "text": "Превозвачите в Добрич се включват в националния протест, който ще се състои днес. Това съобщи Валентин Василев, управител на фирма за пътнически превози, предаде кореспондентът на Радио „Фокус”. Той каза още, че от Автогара – Добрич във времето от 14,00 до 15,30 часа микробусите ще тръгват по различните направления с известно закъснение, като по този начин ще бъде изразено несъгласието с готвените законови промени. Няма да има отменени курсове, за да не бъдат ощетявани пътниците. В следобедните часове той съобщи, че в град Балчик ще се състои среща на представители от бранша, на която ще бъдат обсъдени проблемите и исканията на превозвачите. \r\nЖулиета НИКОЛОВА", "date": "2018.06.14", "title": "Добрич: Превозвачите в града се включват в националния протест във връзка с готвените законови промени"}
{"url": "http://www.focus-news.net/news/2018/06/14/2533827/po-povod-rozhdeniya-den-na-premiera-boyko-borisov-pg-na-gerb-dari-20-hil-lv-za-postroyavane-na-tsarkva-v-byala-rusensko-i-za-remont-na-dzhamiyata-na-teritoriyata-na-obshtina-isperih.html", "text": "По повод рождения ден на премиера Бойко Борисов ПГ на ГЕРБ дари 20 хил. лв. за построяване на църква в Бяла и за ремонт на джамията на територията на Община Исперих. Това каза председателят на ПГ на ГЕРБ Цветан Цветанов по време на брифинг в парламента, предаде репортер на Агенция „Фокус“. Цветанов поясни, че ПП ГЕРБ винаги са солидарни и парламентарната група винаги е събирала сума, която тази година възлиза на 20 хил. лв. Цветанов уточни, че решението къде да отидат парите е на премиера и председател на ПП ГЕРБ Бойко Борисов, който по думите на Цветанов винаги е казвал, че тези пари трябва да отидат за благотворителност. \r\n„Решението, което даде премиера и посещавайки Израел, покланяйки се пред Божия гроб да отидат 10 хил. лв. за построяването на новата църква в Бяла, Русе“, каза Цветанов. Той уточни, че другата част от сумата 10 хил. лв. ще отидат за ремонт на джамията, намираща се в село на територията на Община Исперих. \r\nДеница КИТАНОВА", "date": "2018.06.14", "title": "По повод рождения ден на премиера Бойко Борисов ПГ на ГЕРБ дари 20 хил. лв. за построяване на църква в Бяла, Русенско и за ремонт на джамията на територията на Община Исперих"}
{"url": "http://www.focus-news.net/news/2018/06/14/2533828/burgas-novata-usluga-burgas-card-osiguryava-dostap-do-zabelezhitelnostite-na-grada-na-preferentsialni-tseni.html", "text": "Новата услуга Burgas Card осигурява достъп до забележителностите на града на преференциални цени. Това съобщиха от пресцентъра на Община Бургас. Гостите на града от страната и чужбина, както и всеки желаещ негов жител, могат да посетят най-интересните тукашни забележителности с новата услуга Burgas Card. Тя дава достъп до музеи и атракции с до 30% отстъпка от редовните цени. Актуален списък на обектите, включени в Burgas Card, както и условия за използването ѝ, можете да откриете на интернет адрес: https://www.gotoburgas.com/bg/card.   \r\nВключените обекти са:\r\n- Археологически музей;   \r\n- Исторически музей;         \r\n- Етнографски музей;         \r\n- Природонаучен музей;    \r\n- Пътуване с кораб \"Анастасия\" до остров Света Анастасия и вход за музейна експозиция;\r\n- Археологически комплекс \"Акве калиде\" - вход за музейна експозиция с включена 3D прожекция;   \r\n- Авиомузей до Летище Бургас;   \r\n- Фестивал на пясъчните скулптури.\r\nЦената на Burgas Card e 30 лева. При закупуването ѝ тя се валидира за точно три дни, през които клиентът може да си подреди програмата така, че да посети всички или повечето обекти в обхвата на услугата, предоставяна от Община Бургас.\r\nКъм момента такава карта може да бъде закупена от Туристическите информационни центрове на територията на града (Часовника, Магазия 1 и Автогара Юг), както и от туристически комплекс \"Акве калиде\". Допълнителна информация гражданите могат да получат на телефон 0888 506 816.", "date": "2018.06.14", "title": "Бургас: Новата услуга Burgas Card осигурява достъп до забележителностите на града на преференциални цени"}
{"url": "http://www.focus-news.net/news/2018/06/14/2533813/kuzman-valev-korporatsiya-na-avtomobilnite-prevozi-za-25-yuni-se-podgotvya-natsionalen-protest-i-transportat-shte-bade-blokiran-na-80.html", "text": "Всеки автобусен превозвач днес свободно ще решава как да протестира. Това коментира пред Радио „Фокус”-Пловдив Кузман Вълев, председател на УС на Корпорация на автомобилните превозвачи, във връзка с националния предупредителен протест срещу отказа на парламентарното мнозинство да оттегли подготвяния законопроект за създаване на Българска автомобилна камара. По думите му протестът не е задължителен, а по-скоро предупредителен. „Обявили сме протеста за времето от 14.00 до 15.30 часа и всеки, според разписанията си, ще го изпълнява”, каза Вълев. „Ние сме категорично против този закон, защото той е изготвен в противоречие с Конституцията, Закона за конкуренцията и Закона за конфликт\r\n на интереси”, каза Вълев. Според него историята досега не помни обединение насила и със закон.  Всяко обединение става  доброволно. Защото не е нормално конкурент да контролира друг конкурент и да дава мнение за лицензи. „Затова очакваме този законопроект да бъде изтеглен”, каза още Вълев. Според превозвачите по този начин се угодничи на близки фирми. „Въпросът стои от 1 година насам и ние сме казали становището си, но никой не ги е чул и затова се стига дотук. Недопустимо е да караш хората да се сдружават задължително”, каза още Кузман Вълев. По думите му те няма да отстъпят. И ако сега протестът е предупредителен, то за 25 юни се подготвя национален протест в цялата страна и транспортът ще бъде блокиран на 80%.\r\n„Ако все пак Законопроектът бъде приет последствията за бранша няма да са добри. Затова се очаква той да бъде изтеглен, тъй като е недопустим“, каза още Кузман Вълев.\r\n„Карлово е малък град и не се очаква този протест да засегне много хора”, добави той. Дотам, обаче, пътуват много автобуси от Пловдив, където най-големият превозвач също е обявил, че се включва в протестта.\r\nЦветана ТОНЧЕВА", "date": "2018.06.14", "title": "Кузман Вълев, Корпорация на автомобилните превози: За 25 юни се подготвя национален протест и транспортът ще бъде блокиран на 80%"}
{"url": "http://www.focus-news.net/news/2018/06/14/2533831/smolyan-44-godishen-peshehodets-e-blasnat-ot-lek-avtomobil-na-krastovishteto-na-bul-balgariya-i-ul-zdravets.html", "text": "44-годишен пешеходец е блъснат от лек автомобил на кръстовището на бул. „България“ и ул. „Здравец“ в града. Това съобщиха от ОДМВР - Смолян. Инцидентът е станал на 13 юни 2018 г. около 15.30 часа. Лек автомобил „Мерцедес ЦЛК 220\", управляван от лице с инициали В.М.К. на 26 години от село Смилян, блъснал намиращият се на пътното платно 44-годишен пешеходец. В резултат от пътнотранспортното произшествие леко ранен е пешеходецът, който е получил разтегнати връзки на ляво коляно. Оказана му е медицинска помощ в МБАЛ „Д-р Братан Шукеров“ АД - Смолян и е освободен за домашно лечение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2018.06.14", "title": "Смолян: 44-годишен пешеходец е блъснат от лек автомобил на кръстовището на бул. „България“ и ул. „Здравец“"}
{"url": "http://www.focus-news.net/news/2018/06/14/2533833/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.14", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/14/2533832/blagoevgrad-s-polagane-na-ventsi-i-tsvetya-v-grada-byaha-otbelyazani-162-godini-ot-rozhdenieto-na-dimitar-blagoev.html", "text": "С полагане на венци и цветя в Благоевград бяха отбелязани 162 години от рождението на Димитър Благоев, предаде репортер на Радио „Фокус“-Пирин. Ритуалът се проведе пред паметника на Димитър Благоев на площад „Георги Измирлиев“. На събитието присъстваха ученици от Второ основно училище „Димитър Благоев“, представители на Югозападен университет „Неофит Рилски“, Община Благоевград, на политически партии, Регионален исторически музей-Благоевград, общественици и жители на града.\r\nДимитър Благоев е български политик и философ, публицист, основател на организираното социалистическо движение в България и на първата социалдемократическа партия на Балканския полуостров. През 1950 година името на Димитър Благоев става патрон на Горна Джумая и градът се преименува на Благоевград.\r\nЛивия НИНОВА", "date": "2018.06.14", "title": "Благоевград: С полагане на венци и цветя в града бяха отбелязани 162 години от рождението на Димитър Благоев"}
{"url": "http://www.focus-news.net/news/2018/06/14/2533825/danas-sarbiya-za-transformatsiyata-na-kss-v-armiya-shte-bade-neobhodimo-desetiletie-tvardi-komandvashtiyat-silite-na-nato-v-kosovo.html", "text": "Според  командващия натовските мироопазващи сили в Косово (КФОР), италианския генерал Салваторе Куочи, за трансформацията на Косовските сили за сигурност (КСС) в армия ще бъдат необходими поне десет години, отбелязва електронното издание на сръбския вестник Danas.\r\nКомандирът от КФОР бе категоричен обаче, че независимо колко време ще трае процесът, той трябва да бъде приемлив за всички в Косово, включително и за представителите на малцинствата. При това Куочи увери, че формирането на армия не може да бъде завършено в рамките на ден или „просто чрез приемане на един законопроект“. \r\n„Във всеки случай, когато бъде взето решение, ще са необходими най-малко 10 години, за да се формира армия. Въпросът не е само за преход или трансформация. Необходими са оборудване, обучение, изграждане на способности и капацитет“, обясни италианският генерал.\r\nКуочи обърна внимание и на финансовата страна на въпроса – закупуването на оръжия и подготовката на войниците ще изискват значителни промени в бюджета на Прищина. „Всичко това показва, че решението не е толкова просто, процесът ще бъде дълъг. Дори ако бъде утвърден проектозаконът, процесът ще продължи поне 10 години“, е мнението на генерала. \r\nКуочи припомни, че КФОР подкрепя преобразуването на КСС в армия и утвърждаването на конституционните промени, които да позволят това да се случи. \r\n„Подкрепяме конституционните промени, трансформацията и прехода. Това означава, че какъвто и да бъде процесът, той трябва да бъде приемлив за всички, включително за малцинствата. Ето защо НАТО подкрепя промените в Конституцията, а ако няма такива, позицията ще бъде ревизирана на най-високо ниво в Алианса“, отбеляза командващият силите на НАТО в Косово. .Тереза Герова", "date": "2018.06.14", "title": "Danas (Сърбия): За трансформацията на КСС в армия ще бъде необходимо десетилетие, твърди командващият силите на НАТО в Косово"}
{"url": "http://www.focus-news.net/news/2018/06/14/2533830/kyustendil-pod-postoyanen-kontrol-sa-rekite-i-yazovirite-na-teritoriyata-na-obshtinata.html", "text": "Под постоянен контрол са реките и язовирите на територията на община Кюстендил. Това съобщи за Радио „Фокус” – Кюстендил Ивайло Чалъков, експерт в направление „Отбранителна и мобилизационна подготовка” към Община Кюстендил. По думите му с контрола са натоварени кметовете и кметските наместници по места, които са длъжни при промяна на нивото на водата във водоемите да сигнализират оперативния дежурен и Община Кюстендил. \r\n„Разпоредено е на Общинско предприятие „Чистота” да извърши пълно почистване на дъждоприемните шахти с цел нормално оттичане на дъждовната вода от уличните платна”, каза Ивайло Чалъков. По думите му в случай на необходимост може да се задействат и общинските планове за защита от бедствия в частта за наводненията и свлачищата, но това към момента не е нужно. Ивайло Чалъков предупреди, че за Община Кюстендил е обявен оранжев код за опасни метеорологични явления – обилен дъжд, гръмотевици и възможни градушки. Поради тази причина от Община Кюстендил разпространиха правила за действие.\r\nВенцеслав ИЛЧЕВ", "date": "2018.06.14", "title": "Кюстендил: Под постоянен контрол са реките и язовирите на територията на общината"}
{"url": "http://www.focus-news.net/news/2018/06/14/2533834/plovdiv-varhovniyat-kasatsionen-sad-potvardi-prisadata-ot-29-godini-zatvor-na-zhena-podsadima-za-izvarsheno-ubiystvo-s-osobena-zhestokost-v-selo-dalbok-izvor.html", "text": "Върховният касационен съд потвърди решението на Пловдивския апелативен съд, с което подсъдимата Донка П. е осъдена на 29 години лишаване от свобода. Това съобщиха от пресцентъра на Съдебната палата в Пловдив. Тя е призната за виновна в извършване на убийство с особена жестокост и по особено мъчителен за пострадалата начин. На 1 февруари 2017 г. Донка удушила 84-годишна жена в село Дълбок извор, община Първомай, като след това извършила  кражба на вещи от дома на пенсионерката. Съдът потвърди и обезщетенията на близките на пострадалата в размер на общо 40 000 лева.\r\nВърховните магистратите отхвърлиха като неоснователна жалбата на служебния защитник на Донка П., в която се твърди, че по делото са допуснати съществени процесуални нарушения с оглед недопускане на експертизи, касаещи вменяемостта на обвиняемата. По делото има такава експертиза, заключението на която е, че Донка е вменаяема и разбира в какво е обвинена. Още повече, че тя е признала вината си, както пред Окръжен съд - Пловдив така и пред Апелативен съд-Пловдив. \r\nВърховният касационен съд приема, че Донка П. е извършила  убийството по особено мъчителен за пострадалата начин, тъй като душенето на пострадалата е продължило 20-25 минути.\r\nСпоред съда поведението на подсъдимата е лишено от всякаква милост и съпричастие. Проявената от нея изключителна жестокост, ярост и ожесточение при убийството на пострадалата, характеризират подсъдимата като човек, проявяващ жестокост. Пред вид това, както  и предишните пет осъждания на Донка П., Върховният съд приема, че правилно апелативните съдии са  възприели правната квалификация на извършеното нея престъпление при условията на опасен рецидив и са постановили 25 години лишаване от свобода за убийството, което са увеличили с 4 години и следва подсъдимата да излежи едно общо най-тежко наказание от 29 години затвор..\r\nРешението на Върховния касационен съд е окончателно и не подлежи на обжалване.", "date": "2018.06.14", "title": "Пловдив: Върховният касационен съд потвърди присъдата от 29 години затвор на жена, подсъдима за извършено убийство с особена жестокост в село Дълбок извор"}
{"url": "http://www.focus-news.net/news/2018/06/14/2533829/vitsepremierat-valeri-simeonov-lipsvat-seriozni-argumenti-za-vnasyane-na-vot-na-nedoverie-kam-pravitelstvoto.html", "text": "Липсват сериозни аргументи за внасяне на вот на недоверие към правителството. Така вицепремиерът Валери Симеонов коментира пред журналисти във Велико Търново намеренията на БСП за внасяне на вот на недоверие, предаде репортер на Радио „Фокус“ – Велико Търново. Той посочи, че както и предния път, така и сега, опозицията няма реални основания за това. „Звучи смешно. Вчера научих, че поводът за искане на оставката на правителство ще бъде депозиран след една седмица. Това е достатъчно показателно за мен, че липсват сериозни аргументи“, допълни вицепремиерът. По думите му вотът няма да успее, тъй като няма да достигнат гласове на опозицията. \r\nЩо се касае до исканата от Веселин Марешки оставка на военния министър Красимир Каракачанов заради инцидента в авиобаза „Крумово“, Симеонов заяви, че тя е ненавременна и необоснована. „Не могат да се преписват на военен министър, който е от една година на този пост, всички неблагополучия, които са резултат от натрупани и нерешени проблеми вече 30 години“, допълни Валери Симеонов.\r\nНадежда КРЪСТЕВА", "date": "2018.06.14", "title": "Вицепремиерът Валери Симеонов: Липсват сериозни аргументи за внасяне на вот на недоверие към правителството"}
{"url": "http://www.focus-news.net/news/2018/06/14/2533836/sofiyska-voda-vremenno-shte-prekasne-vodosnabdyavaneto-v-selo-zheleznitsa-na-15-yuni.html", "text": "„Софийска вода” временно ще прекъсне водоснабдяването в село Железница на 15 юни. Това съобщиха от пресцентъра на дружеството.\r\nВъв връзка с механично почистване и дезинфекция на резервоар „Железница“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.14", "title": "„Софийска вода” временно ще прекъсне водоснабдяването в село Железница на 15 юни"}
{"url": "http://www.focus-news.net/news/2018/06/14/2533838/dimitar-margaritov-kzp-turoperatori-mozhe-da-uvelichat-obezshteteniyata-pri-otkaz-ot-patuvane-v-posledniya-moment-za-sreshtite-ot-svetovnoto-parvenstvo-po-futbol.html", "text": "Потребителите внимателно да проверяват за коректното използване на данните им при закупуването на билети за достъп до мачовете и за осигуряването на задължителния за валидността им идентификационен документ FAN ID, ако решат да посетят някои от срещите от започващото днес Световно първенство по футбол в Русия и изберат да ползват услугите на туроператор. За това предупреди председателят на Комисията за защита на потребителите (КЗП) Димитър Маргаритов пв ТВ+, съобщиха от пресцентъра на КЗП. Той отбеляза, че Международната футболна федерация и руското правителство са въвели ред, който преди всичко да гарантира сигурността, но и защитата на потребителите. Билети за срещите могат да бъдат закупени само от официалната страница на ФИФА, а преотстъпването им става чрез специална официална платформа за тази цел и не по-късно от три дни преди съответния мач. Маргаритов предупреди, че е възможно туроператорите да въведат малко по-висок процент на обезщетенията, които евентуално биха поискали от своите клиенти при отказ от пътуването в последния момент, тъй като става въпрос за конкретни събития на точно определени дати. Затова е добре преди закупуването на пакета да се обърне внимание на неустойките в такива случаи. \r\nНезависимо от това дали с туроператор или самостоятелно организираме посещение на срещи от Световното първенство по футбол, непременно трябва да имаме предвид, че каквито и уверения да получаваме от алтернативни източници за продажба на билети, най-вероятно става дума за измама и заплатим ли – няма да можем да си върнем парите. Докато при проблем с получаването на закупени по легитимния начин билети, със съдействието на банката, парите ще ни бъдат възстановени. \r\nЛюбителите на футболната игра трябва да имат предвид и това, че ако са решили в последния момент да пътуват до Русия, не могат да разчитат да се сдобият с валидни билети пред стадионите непосредствено преди започването на даден мач именно поради задължителния FAN ID. Удобдство е, че той е равностоен и на виза за периода до десет дни след приключването на мондиала, като същевременно осигурява възможност за ползването на безплатен транспорт за придвижването до стадионите, където ще се проведат съответните футболни срещи. Без идентификационния документ няма да бъде възможен достъпът на входа на стадиона. \r\nПредседателят на КЗП обясни, че при възникването на проблем, когато организацията е направена чрез туроператор, хората трябва да се обръщат към него. „Осъществяването на контакт, включително и при необходимост с властите в Русия, ще бъде по-лесно, отколкото ако потребителят опита да направи това директно“, посочи той и добави, че при затруднения при влизането на входа могат да търсят служители на стадиона или представители на ФИФА.  \r\n„Безспорно много футболни фенове ще проследят мачовете и ще излеят емоциите си пред телевизионния екран. Най-вероятно ще има доста промоционални игри, различен тип томболи с обещания за парични и предметни награди от търговци, които продават продукти, свързани с преживяването на тези приятни емоции. Нека се запознаят внимателно с условията, да за може тогава, когато са сред печелившите, но не получат обещаното, да настояват да им бъде предоставена спечелената награда или нейната парична равностойност. Ако това не се случи, ние можем да се притечем на помощ“, каза в заключение Маргаритов.", "date": "2018.06.14", "title": "Димитър Маргаритов, КЗП: Туроператори може да увеличат обезщетенията при отказ от пътуване в последния момент за срещите от Световното първенство по футбол"}
{"url": "http://www.focus-news.net/news/2018/06/14/2533821/kyustendil-avtobusni-prevozvachi-ot-grada-se-vklyuchvat-v-natsionalniya-protest.html", "text": "Автобусни превозвачи от Кюстендил се включват в националния протест. За Радио „Фокус” – Кюстендил от Автогара – Кюстендил съобщиха, че няма да тръгнат автобусите от и за София в периода между 14.00 ч. и 15.30 часа, за когато е обявен националният протест. В 13.40 часа ще тръгне автобус за София, а този в 15.00 часа няма да пътува. Следващият ще тръгне в 16.00 часа. Същото важи и за автобусите от София към Кюстендил. В момента се обсъжда дали протестът ще засегне и останалите направления.„Фокус” припомня, че автобусни превозвачи в цялата страна излизат на предупредителен протест срещу отказа на парламентарното мнозинство да оттегли подготвяния законопроект за създаване на Българска автомобилна камара. Очаква се над 2000 автобуса за вътрешноградски, междуселищни и републикански пътнически превози да преустановят работа за час и половина в периода 14.00 – 15.30 часа.\r\nВенцеслав ИЛЧЕВ", "date": "2018.06.14", "title": "Кюстендил: Автобусни превозвачи от града се включват в националния протест"}
{"url": "http://www.focus-news.net/news/2018/06/14/2533840/kaloyan-pargov-bsp-sofiya-zapochvame-initsiativa-za-izvazhdane-na-horata-s-disleksiya-ot-telk-i-za-edinen-tsentar-za-detsa-sas-spetsialni-darbi.html", "text": "Започваме инициатива за изваждане на хората с дислексия от ТЕЛК и за създаване на единен център за деца със специални дарби. Това каза на брифинг председателят на групата на БСП в Столичния общински съвет и лидер на столичните социалисти Калоян Паргов, предаде репортер на Агенция „Фокус“.\r\n„В рамките на днешното заседание на Столичния общински съвет по инициатива на Мария Виденова, основател на агенция „Инсиеме“, и на художника Иван Яхнаджиев правим благотворителна изложба за деца с дислексия под надслов „Моля, не лекувайте таланта, защото дислексията е дарба“. На тези деца се гледа като на деца със специални образователни потребности, аутсайдери, изоставащи. А в цял свят на тях се гледа като на деца, дарени от Бога и има много световноизвестни техни представители в политиката, модата – например Джордж Буш-младши, Ричард Брансън, Том Круз, Антъни Хопкинс, както и големият български актьор Калин Сърменов“, каза още Паргов и посочи, че тази кампания има за цел да накара всички в Столичния общински съвет да се замислят, че трябва да се обърне внимание на децата с такива дарби, а да не се приравняват към ТЕЛК, към хората, които са инвалиди. \r\n„С тази изложба ще сложим началото на инициатива за създаване на единен център за деца със специални дарби в София. Надявам се, че всички политически групи ще подкрепят това и в следващия бюджет на Общинския съвет ще имаме финансиране на такъв център. Защото тези деца могат да бъдат полезни на обществото, в Америка те са на доста високи позиции – има такива в НАСА, ФБР и др. И има дори квота за такива хора, защото очевидно талантът се цени“, обясни лидерът на БСП – София.\r\nПаргов посочи, че в момента един от големите проблеми в държавата е свързан с ТЕЛК. „Ние започваме обратната инициатива – тези хора да бъдат извадени от ТЕЛК, защото вкарвайки ги в ТЕЛК тяхното самочувствие се потиска и тези деца биват осакатени психически“, коментира още той и посочи, че само за първите 30 минути от изложбата в сградата на СОС бяха продадени над 10 картини от изложбата.\r\nЦветилена СИМЕОНОВА", "date": "2018.06.14", "title": "Калоян Паргов, БСП-София: Започваме инициатива за изваждане на хората с дислексия от ТЕЛК и за единен център за деца със специални дарби"}
{"url": "http://www.focus-news.net/news/2018/06/14/2533835/bivshiyat-yugoslavski-i-makedonski-diplomat-risto-nikovski-tozi-dogovor-e-unizitelen-zaev-shte-podpishe-kapitulatsiyata-na-republika-makedoniya.html", "text": "Бившият югославски и македонски дипломат Ристо Никовски бе гост на програмата „Само истина“ на най-големия частен телевизионен канал в Македония „Канал 5“, където изтъкна, че договорът между Македония и Гърция, който, най-вероятно, ще бъде подписан през почивните дни край езерото Преспа – на границата между двете страни – представлява капитулация на Република Македония. Според неговото мнение, този ход на премиера Зоран Заев е неприемлив и представлява предателство на собствения народ и държава, пише приближеното към бившето ръководство на ВМРО-ДПМНЕ скопско електронно издание „Курир“.\r\n„Всичко, което искаше другата страна е прието и това е директна и абсолютна наша капитулация, защото от самото начало преди 30 години, когато започна този процес, ние можехме да приемем тези искания. Това е предателство на всички досегашни премиери и президенти, които бяха наясно, че това, което се прави сега, е неприемливо. Това е катастрофа за Македония и сега ни се представя като някакъв голям успех и постижение“, заяви Никовски.\r\nТой добави, че Гърция не признава съществуването на народа на неговата страна като македонци и ако някой си мисли, че с този договор те ги признават и приемат като македонци, това, според него, е самозалъгване, пише „Курир“.\r\n„Защо ни е да искаме от гърците да признават, че сме македонци и да се въртим и да се мятаме, че ние сме македонци. Ние сме македонци и не зависим от гърците“, подчерта Никовски.\r\nБившият дипломат пита кой е дал право на Заев и неговият екип да преговаря и да прави отстъпки за това да се приеме отказ от това, че македонците са наследници на античните македонци. Според неговото мнение, това могат да го кажат само историците, но не и Зоран Заев. Той изкоментира и изявата на Заев пред българската телевизия БНТ преди два месеца, когото, по отношение на спора за името, премиерът е заявил, че е много важно решението, което ще се приеме, да не обезличи и обезчести македонците у дома. Но, както заяви Никовски, с този договор между Заев и Ципрас, Македония е обезчестена и обезличена у дома, защото думата Македония се размива.\r\n„Този договор е унизителен за Македония. Премиерът преди два месеца каза пред българската телевизия БНТ, че е много важно да не бъдем обезличени у дома, да не бъдем обезчестени. С този договор сме и обезличени, и обезчестени. МАНУ (Македонската академия на науките и изкуствата), МТВ (Македонска радио и телевизия) няма да бъде вече МТВ, Македонски железници няма да бъдат македонски железници, националният ни отбор няма да играе с името Македония. Думата Македония се изтрива“, обясни Никовски.\r\nПревод и редакция:", "date": "2018.06.14", "title": "Бившият югославски и македонски дипломат Ристо Никовски: Този договор е унизителен, Заев ще подпише капитулацията на Република Македония"}
{"url": "http://www.focus-news.net/news/2018/06/14/2533843/dobrich-konferentsiya-na-tema-rolyata-i-znachenieto-na-chernomorskiya-region-i-vrazkata-mu-s-dunavskata-strategiya-se-provezhda-v-kurorta-albena.html", "text": "Конференция на тема „Ролята и значението на Черноморския регион и връзката му с Дунавската стратегия” се провежда в курорта Албена днес и утре, предаде кореспондент на Радио „Фокус” – Варна. Форумът е организиран от Българската стопанска камара, съвместно с Асоциацията на организациите на българските работодатели (АОБР) и Европейския икономически и социален комитет (ЕИСК). Конференцията се провежда под егидата на Министерството за Българското председателство на Съвета на Европейския съюз (ЕС) `2018. В работата на форума са поканени да участват представители на министерства, институции и сдружения от България и чужбина. „Значението на морското пространствено планиране за провеждане на интегрираната морска политика в Черноморския регион”, „Дунавската стратегия – значение на макрорегионалните стратегии в европейски контекст, приоритети на Българското председателство”, „Добавена стойност на Дунавската стратегия за насърчаване на сътрудничеството и транснационалните проекти в Черноморския и Дунавския региони” са част от темите, които предстои да бъдат представени на конференцията. Нетрадиционни форми на туризъм и потенциалът на малките, семейни и традиционни предприятия за стимулиране на развитието и икономическия растеж в регионите са сред акцентите в дискусионната част на форума. Връзката между Черноморския регион и  Дунавската стратегия е от съществено значение за стабилизиране на съществуващите регионални конфликти чрез коопериране в различни сфери, като туризъм, земеделие и др. От 2011 година от когато действа Дунавската стратегия, политиките в нейния контекст дават възможност за коопериране на страните в различни области. Това заяви по време на откриване на форума Арно Рийдел, от Федералното министерство на външните работи на Австрия, отговарящ за макрорегионалните стратегии в ЕС. В следобедните дни на днешния ден са предвидени срещи с кметовете на морските добруджански общини Балчик и Каварна. Гостите ще посетят Държавния културен институт – Културен център „Двореца“ в Балчик, нос Калиакра, както и обекти, свързани с темата за нетрадиционните форми на туризъм. В утрешния ден се очаква гост на конференцията да бъде министърът на туризма Николина Ангелкова, която ще приветства участниците в началото на деловия ден. Заключителният документ от форума ще бъде предаден на следващите страни председатели на Съвета на ЕС и на Стратегията на ЕС за Дунавския регион – Румъния и Австрия.\r\nЖулиета НИКОЛОВА", "date": "2018.06.14", "title": "Добрич: Конференция на тема „Ролята и значението на Черноморския регион и връзката му с Дунавската стратегия” се провежда в курорта Албена"}
{"url": "http://www.focus-news.net/news/2018/06/14/2533845/kathimerini-pozhar-progoni-turistite-ot-gratskiya-ostrov-alonisos.html", "text": "Мащабен пожар в боровите гори на гръцкия остров Алонисос, на източното гръцко крайбрежие, на около 50 км североизточно от остров Евбея, принуди службата за гражданска отбрана да евакуира около 70 туристи от хотел в района на Марпуда в нощта срещу четвъртък, пише електронното издание на гръцкия вестник Kathimerini.\r\nСедемнадесет пожарникари на четири пожарни, два хеликоптера Canadair и един Super Puma се борят с пожара в района на Геракина лака, в южната част на острова.\r\nЗа щастие, вятъра не духа по посока на Спорадските острови, където се намира Алонисос, но боровете са станали причина за бързото разпространяване на огнената стихия.\r\nНа път към острова са още огнеборци и шест пожарни.\r\nВ интервю пред държавната телевизия EPT, кметът на остров Алонисос Петрос Вафинис заяви, че става дума за палеж. Към момента са изгорели 50-60 хектара.\r\nПревод и редакция:", "date": "2018.06.14", "title": "Kathimerini: Пожар прогони туристите от гръцкия остров Алонисос"}
{"url": "http://www.focus-news.net/news/2018/06/14/2533844/burgas-vremenno-se-preustanovyava-dvizhenieto-v-rayona-na-detelinata-mezhdu-kiten-i-primorsko-poradi-katastrofa-nyama-informatsiya-za-postradali-hora.html", "text": "Поради възникнал пътен инцидент между лек автомобил и автобус в района на детелината между Китен и Приморско се преустановява временно движението на моторни превозни средства в този участък. Това каза за Радио „Фокус“ – Бургас Цветелина Рандева, говорител на ОДМВР-Бургас. Движението се пренасочва по вътрешния път, ползвайки отсечката на отсечката на ММЦ-Приморско. Рандева посочи също, че по данните до момента няма информация за пострадали хора, но са нанесени значителни материални щети.\r\nВеселина НИКОЛОВА", "date": "2018.06.14", "title": "Бургас: Временно се преустановява движението в района на детелината между Китен и Приморско поради катастрофа, няма информация за пострадали хора"}
{"url": "http://www.focus-news.net/news/2018/06/14/2533837/faktor-makedoniya-v-balgariya-shte-ubezhdavat-georgi-ivanov-da-ne-sazdava-prepyatstviya-pred-dogovora-za-imeto.html", "text": "Държавният глава на Македония Георги Иванов е на двудневно официално посещение в България, където ще бъде убеждаван да не създава препятствия пред договора, постигнат между Атина и Скопие за разрешаване на десетилетния спор за името, коментират в редакцията на скопското електронно издание „Фактор“.\r\nВ София Иванов ще се срещне с президента на България Румен Радев, но в програмата на визитата му са включени още разговори с премиера Бойко Борисов, с министъра на външните работи Екатерина Захариева, а също и с председателят на Народното събрание.\r\nМакедонският президент ще бъде придружаван от съпругата си Мая Иванова, която трябва да посети къщата-музей на Никола Вапцаров. Тереза Герова", "date": "2018.06.14", "title": "„Фактор“ (Македония): В България ще убеждават Георги Иванов да не създава препятствия пред договора за името"}
{"url": "http://www.focus-news.net/news/2018/06/14/2533822/blagoevgrad-avtobusnite-prevozvachi-v-grada-planirat-protestni-deystviya-sreshtu-proektozakona-za-balgarskata-avtomobilna-kamara.html", "text": "Автобусните превозвачи в Благоевград планират протестни действия срещу Проектозакона за Българската автомобилна камара. Това заяви за Радио „Фокус“ – Пирин Петър Демерджиев, директор на транспортна фирма в града. По думите му през автогарата в Благоевград преминават около 50 превозвачи и голяма част от тях ще се включат в протеста. Най-вероятно протестните действия ще се състоят от 14.00 до 15.30 часа. \r\n„Основните ни мотиви са, че не сме съгласни със законопроекта, защото той ни вменява действия и длъжности на Държавната автомобилна администрация за проверка и контрол на транспортните фирми“, каза още той. По думите му, ако не се стигне до споразумение, на 24 юни ще се организира национален протест. Той заяви също, че превозвачите не са съгласни и да се събират големи членски вноски, които биха довели по-малките фирми невъзможност да работят.\r\nЛора КАЛЧЕВА", "date": "2018.06.14", "title": "Благоевград: Автобусните превозвачи в града планират протестни действия срещу Проектозакона за Българската автомобилна камара"}
{"url": "http://www.focus-news.net/news/2018/06/14/2533846/plovdiv-obshtina-karlovo-vrachi-gramoti-na-uchastnitsite-v-natsionalniya-uchenicheski-sabor-posveten-na-170-godishnina-ot-rozhdenieto-na-hristo-botev.html", "text": "Завърши Националният ученически събор, посветен на 170-годишнина от рождението на Христо Ботев, който се проведе в град Калофер на 12 и 13 юни. Това съобщиха от пресцентъра на Община Карлово. В Национален музей „Христо Ботев“ всички участници в ученическия събор получиха грамоти за участие от името на кмета на Община Карлово д-р Емил Кабаиванов, както и други подаръци, свързани с живота и делото на Христо Ботев. Грамотите бяха връчени от Радостина Николова – експерт от Министерство на образованието и науката. Преди да се отправят към своите градове, учениците посетиха също Даскал Ботьово училище и храм „Успение на Св. Богородица“ – в град Калофер.\r\nТази година Националният ученически събор бе под надслов „Какви деца е раждала, ражда и сега българска майка юнашка“. Всички участници в него показаха как трябва да се пази националната гордост и да се дава пример на следващите поколения. \r\nНационалният ученически събор е организиран от Министерство на образованието и науката, община Карлово, СУ „Христо Ботев“ – гр. Калофер, НМ „Христо Ботев“ – гр. Калофер и НЧ „Христо Ботев – 1869“ – гр. Калофер.", "date": "2018.06.14", "title": "Пловдив: Община Карлово връчи грамоти на участниците в Националния ученически събор, посветен на 170-годишнина от рождението на Христо Ботев"}
{"url": "http://www.focus-news.net/news/2018/06/14/2533849/pg-na-obedineni-patrioti-vnasya-proekt-za-iztsyalo-nov-zakon-za-balgarskiya-ezik.html", "text": "ПГ на „Обединени патриоти“ внася проект за изцяло нов Закон за българския език. Това каза председателят на ПГ на „Обединени патриоти“ Волен Сидеров по време на брифинг в Народното събрание, предаде репортер на Агенция „Фокус“. Сидеров уточни, че не става въпрос за поправка, нито за решение на парче, а за изцяло нов Закон за българския език. „По този начин ние изпълняваме една конституционна необходимост“, каза той и уточни, че това се прави с цел основният език в страната да остане българският. Волен Сидеров обърна внимание, че такъв закон до момента няма. „Не всичко е туризъм“, посочи той. Сидеров поясни, че тази законова инициатива е продиктувана от ползването на други езици от страна на институциите и даде пример с български полицаи, на чиито униформи надписите са на английски език. \r\nСидеров поясни, че инициативите на „Обединени патриоти“ продължават с други законови поправки. „Обсъждаме с колегите закон, който да бъде насочен към възрастните хора да облекчи финансово-материално положението на пенсионерите, без това да тежи на бюджета. Става дума за една по-голяма гъвкавост, която да облекчава социално слабите“, добави председателят на ПГ на „Обединени патриоти“. \r\nДеница КИТАНОВА", "date": "2018.06.14", "title": "ПГ на „Обединени патриоти“ внася проект за изцяло нов Закон за българския език"}
{"url": "http://www.focus-news.net/news/2018/06/14/2533850/burgas-na-15-yuni-zapochna-priemat-na-dokumenti-za-kandidatstvane-vav-filiala-na-natsionalnata-hudozhestvena-akademiya-v-grada.html", "text": "На 15 юни започна приемът на документи за кандидатстване във филиала на Националната художествена академия в града. Това съобщиха от пресцентъра на Община Бургас. Желаещите да кандидатстват могат да подадат необходимата документация в дните от 15 юни до 28 юни. Документите се предоставят в София, НХА, ул. \"Шипка\" 1, където ще се проведат и приемните изпити. При попълването на заявленията кандидатите трябва да отбележат желанието си за обучение в бургаския филиал, както и предпочитаната специалност. Те могат да изберат измежду следните възможности:\r\n- Специалност „Живопис“;\r\n- Специалност „Стенопис“;\r\n- Специалност „Графика“;\r\n- Специалност „Книга, илюстрация и печатна графика“;\r\n- Специалност „Плакат и визуална комуникация“;\r\n- Специалност „Рекламен дизайн“;\r\n- Специалност „Мода“;\r\n- Магистърска програма „Арт-терапия“.\r\nСписъкът със специалности и повече подробности са публикувани .", "date": "2018.06.14", "title": "Бургас: На 15 юни започна приемът на документи за кандидатстване във филиала на Националната художествена академия в града"}
{"url": "http://www.focus-news.net/news/2018/06/14/2533852/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Бившият югославски и македонски дипломат Ристо Никовски бе гост на програмата „Само истина“ на най-големия частен телевизионен канал в Македония „Канал 5“, където изтъкна, че договорът между Македония и Гърция, който, най-вероятно, ще бъде подписан през почивните дни край езерото Преспа – на границата между двете страни – представлява капитулация на Република Македония. Според неговото мнение, този ход на премиера Зоран Заев е неприемлив и представлява предателство на собствения народ и държава, пише приближеното към бившето ръководство на ВМРО-ДПМНЕ скопско електронно издание „Курир“.\r\n„Всичко, което искаше другата страна е прието и това е директна и абсолютна наша капитулация, защото от самото начало преди 30 години, когато започна този процес, ние можехме да приемем тези искания. Това е предателство на всички досегашни премиери и президенти, които бяха наясно, че това, което се прави сега, е неприемливо. Това е катастрофа за Македония и сега ни се представя като някакъв голям успех и постижение“, заяви Никовски.\r\nТой добави, че Гърция не признава съществуването на народа на неговата страна като македонци и ако някой си мисли, че с този договор те ги признават и приемат като македонци, това, според него, е самозалъгване, пише „Курир“.\r\n„Защо ни е да искаме от гърците да признават, че сме македонци и да се въртим и да се мятаме, че ние сме македонци. Ние сме македонци и не зависим от гърците“, подчерта Никовски.\r\nБившият дипломат пита кой е дал право на Заев и неговият екип да преговаря и да прави отстъпки за това да се приеме отказ от това, че македонците са наследници на античните македонци. Според неговото мнение, това могат да го кажат само историците, но не и Зоран Заев. Той изкоментира и изявата на Заев пред българската телевизия БНТ преди два месеца, когото, по отношение на спора за името, премиерът е заявил, че е много важно решението, което ще се приеме, да не обезличи и обезчести македонците у дома. Но, както заяви Никовски, с този договор между Заев и Ципрас, Македония е обезчестена и обезличена у дома, защото думата Македония се размива.\r\n„Този договор е унизителен за Македония. Премиерът преди два месеца каза пред българската телевизия БНТ, че е много важно да не бъдем обезличени у дома, да не бъдем обезчестени. С този договор сме и обезличени, и обезчестени. МАНУ (Македонската академия на науките и изкуствата), МТВ (Македонска радио и телевизия) няма да бъде вече МТВ, Македонски железници няма да бъдат македонски железници, националният ни отбор няма да играе с името Македония. Думата Македония се изтрива“, обясни Никовски.\r\n***Специализираната прокуратура на Косово обвини косовар в тероризъм заради това, че се е опитал да се присъедини към редиците на „Ислямска държава“ в Сирия, но е бил заловен от Турция и е изпратен обратно в родината си, пише базираното в Прищина албанско електронно издание Gazeta Express.\r\nСъгласно обвинението, косовският албанец, известен само с инициалите Р.Д., е обвинен по член, който забранява присъединяването към чуждестранни паравоенни формирования или участието във военен конфликт в чужбина. Той е арестуван на 2 юни 2017 година в Турция и по-късно е екстрадиран в Косово.\r\nАко бъде признат за виновен, мъжът може да бъде осъден на до 15 години лишаване от свобода. Косовските власти заявиха, че около 70 граждани на страната участват активно в боевете на страната на екстремистките групировки в Сирия и Ирак.\r\n***Мащабен пожар в боровите гори на гръцкия остров Алонисос, на източното гръцко крайбрежие, на около 50 км североизточно от остров Евбея, принуди службата за гражданска отбрана да евакуира около 70 туристи от хотел в района на Марпуда в нощта срещу четвъртък, пише електронното издание на гръцкия вестник Kathimerini.\r\nСедемнадесет пожарникари на четири пожарни, два хеликоптера Canadair и един Super Puma се борят с пожара в района на Геракина лака, в южната част на острова.\r\nЗа щастие, вятъра не духа по посока на Спорадските острови, където се намира Алонисос, но боровете са станали причина за бързото разпространяване на огнената стихия.\r\nНа път към острова са още огнеборци и шест пожарни.\r\nВ интервю пред държавната телевизия EPT, кметът на остров Алонисос Петрос Вафинис заяви, че става дума за палеж. Към момента са изгорели 50-60 хектара.\r\n***  Според  командващия натовските мироопазващи сили в Косово (КФОР), италианския генерал Салваторе Куочи, за трансформацията на Косовските сили за сигурност (КСС) в армия ще бъдат необходими поне десет години, отбелязва електронното издание на сръбския вестник Danas.\r\nКомандирът от КФОР бе категоричен обаче, че независимо колко време ще трае процесът, той трябва да бъде приемлив за всички в Косово, включително и за представителите на малцинствата. При това Куочи увери, че формирането на армия не може да бъде завършено в рамките на ден или „просто чрез приемане на един законопроект“. \r\n„Във всеки случай, когато бъде взето решение, ще са необходими най-малко 10 години, за да се формира армия. Въпросът не е само за преход или трансформация. Необходими са оборудване, обучение, изграждане на способности и капацитет“, обясни италианският генерал.\r\nКуочи обърна внимание и на финансовата страна на въпроса – закупуването на оръжия и подготовката на войниците ще изискват значителни промени в бюджета на Прищина. „Всичко това показва, че решението не е толкова просто, процесът ще бъде дълъг. Дори ако бъде утвърден проектозаконът, процестът ще продължи поне 10 години“, е мнението на генерала. \r\nКуочи припомни, че КФОР подкрепя преобразуването на КСС в армия и утвърждаването на конституционните промени, които да позволят това да се случи. \r\n„Подкрепяме конституционните промени, трансформацията и прехода. Това означава, че какъвто и да бъде процесът, той трябва да бъде приемлив за всички, включително за малцинствата. Ето защо НАТО подкрепя промените в Конституцията, а ако няма такива, позицията ще бъде ревизирана на най-високо ниво в Алианса“, отбеляза командващият силите на НАТО в Косово.", "date": "2018.06.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/06/14/2533847/kaloyan-pargov-bsp-sofiya-votat-na-nedoverie-e-otsenka-na-rabotata-na-pravitelstvoto-prez-posledite-godini.html", "text": "Вотът на недоверие е оценка на работата на правителството през последите години. Това каза председателят на групата на БСП в Столичния общински съвет и лидер на столичните социалисти Калоян Паргов, предаде репортер на Агенция „Фокус“.\r\n„Вотът на недоверие не е свързан само с последните инциденти, но и като оценка за работата на правителството през последните години. Всички тези събития през последните няколко седмици са отражение на това правителство. Въпросът е не само за националната сигурност, а за сигурността на отделния гражданин в България“, каза още Паргов и посочи, че всичко създава усещане за несигурност.\r\n„Един вицепремиер беше казал, че с края на Българското председателство на Съвета на ЕС се отваря зоната на оставките. Очевидно е, че в това правителство са налице раздор и противоречия. И всичко показва, че това правителство е сформирано с хоризонт европредседателство и какво ще стане след 30 юни 2018 г. предстои да видим. Сега не е моментът да правим прогнози, но нещата не отиват на добре. Държавата не е спряла да се тресе от протести през последната една година“, посочи лидерът на БСП – София.\r\nТой коментира и темата за промяна на името на Македония. „Случаят с името „Северна Македония“ поражда съмнения какво обхваща Северна Македония назад във времето и включва ли Гоце Делчев, Банско. Тоест, това би ли било в бъдеще основа за териториални претенции. Така че трябва да се върнем назад в историческа ретроспекция и да мислим – така правят в Гърция, така трябва да направим и ние“, коментира Паргов.\r\nЦветилена СИМЕОНОВА", "date": "2018.06.14", "title": "Калоян Паргов, БСП-София: Вотът на недоверие е оценка на работата на правителството през последите години"}
{"url": "http://www.focus-news.net/news/2018/06/14/2533851/vitsepremierat-valeri-simeonov-balgariya-uspya-da-izvleche-polzi-ot-predsedatelstvoto-na-saveta-na-evropeyskiya-sayuz.html", "text": "България успя да извлече ползи от председателството на Съвета на Европейския съюз. Това заяви във Велико Търново вицепремиерът Валери Симеонов, предаде репортер на Радио „Фокус“ – Велико Търново. По думите му страната ни е успяла да популяризира себе си като европейска държава, позициите си и стабилността си. Според вицепремиера най-голямата полза от Българското европредседателство е възможността за придвижване на процеса за присъединяването на Западните Балкани към Европейския съюз. „Българското председателство е за шест месеца и не може да се очаква да бъдат реализирани някакви супер и грандиозни мега цели. Едни такива очаквания са свръхоптимистични, но във всички случаи председателството беше много успешно“, заяви Валери Симеонов.\r\nНадежда КРЪСТЕВА", "date": "2018.06.14", "title": "Вицепремиерът Валери Симеонов: България успя да извлече ползи от председателството на Съвета на Европейския съюз"}
{"url": "http://www.focus-news.net/news/2018/06/14/2533853/veliko-tarnovo-rayonniyat-sad-nalozhi-zadarzhane-pod-strazha-na-trima-za-opit-za-krazhba-na-125-metra-dalekosaobshtitelen-kabel.html", "text": "По искане на Районна прокуратура - Велико Търново, съдът взе мярка за неотклонение „задържане под стража“ по отношение на трима мъже, във връзка с извършен опит за кражба на кабели на БТК. Това съобщиха от пресцентъра на Апелативна прокуратура - Велико Търново. Прокуратурата е привлякла в качеството на обвиняеми лица с инициали А. К., Г. К. и Д. Д. за това, че 10 юни 2018 г в село Ресен, общ. Велико Търново, чрез използване на технически средства – метален секач, щанга „кози крак“, метална карабина (скоба), прожектор, колани с халки от двете им страни, ножове и метална щанга, и чрез използване на моторно превозно средство – лек автомобил, направили опит да отнемат от владението и без съгласието на собственика, с намерение противозаконно да присвоят чужди движими вещи - 125 метра далекосъобщителен кабел тип ТПП 300x2x0,5, 125 метра далекосъобщителен кабел тип ТПП 100x2x0,5 и 125 метра далекосъобщителен кабел тип ТПП 50x2x0,5, всички на обща стойност 4440 лева, собственост на „БТК“ ЕАД гр. София, като деянието останало недовършено по независещи от тях причини - намесата на полицейски служител при РУ гр. В. Търново.\r\nОбвиняемите са извършили кражбата в условията на повторност, а Д. Д. - в условията на опасен рецидив. Съдът е приел доводите на прокуратура, че от събраните до момента доказателства може да се направи обосновано предположение за авторството на деянието от тримата извършители и е налице опасност да се укрият или да извършат престъпление.\r\nРазследването продължава под ръководството на ВТРП.", "date": "2018.06.14", "title": "Велико Търново: Районният съд наложи задържане под стража на трима за опит за кражба на 125 метра далекосъобщителен кабел"}
{"url": "http://www.focus-news.net/news/2018/06/14/2533839/mario-bogdanov-predstavitel-na-avtobusniya-bransh-avtobusnite-prevozvachi-v-blagoevgrad-sashto-shte-protestirat.html", "text": "Автобусните превозвачи в Благоевград също ще протестират днес. Това каза за Радио „Фокус“-Пирин Марио Богданов, представител на автобусния бранш в Благоевград. „Изцяло подкрепяме тезата, че този проектозакон за автомобилната камара е напълно неприемлив за автобусните превозвачи, така че ще протестираме и днес, и утре, ако трябва - и в други ден, докато това не бъде оттеглено, защото това реално е един лобистки закон, който занапред може само да навлече проблеми“, коментира той във връзка с внесения Проектозакон за Българска автомобилна камара. Богданов допълни, че всички хора днес ще могат пътуват, но автобусите между 14,00 и 15,30 часа ще се движат със закъснение. Той подчерта, че не се отменят курсовете, а просто в рамките на закона до 1 час и 30 минути могат да закъсняват. По думите му, ако няма ефект след днешния протест, автобусните превозвачи планират нов за 25 юни, а ако след това нищо не се промени и тогава, ще протестират всеки ден. Богданов заяви, че ако се наложи ще стигнат и до София с автобусите.\r\nНатали СТЕФАНОВА", "date": "2018.06.14", "title": "Марио Богданов, представител на автобусния бранш: Автобусните превозвачи в Благоевград също ще протестират"}
{"url": "http://www.focus-news.net/news/2018/06/14/2533854/zaupokoyna-sv-liturgiya-i-panihida-po-povod-godishninata-ot-konchinata-na-ekzarh-yosif-shte-bade-otsluzhena-v-stolichnata-mitropolitska-katedrala-sv-nedelya-na-16-yuni.html", "text": "На 16 юни (събота) от 08.30 часа ще бъде отслужена Заупокойна св. литургия и панихида в столичната митрополитска катедрала „Св. Неделя” по повод годишнината от кончината на Негово Блаженство приснопаметния Екзарх Йосиф през 1915 г. Това съобщиха от пресцентъра на Св. Синод. Богослужението ще оглави Негово Преосвещенство Белоградчишкия епископ Поликарп, викарий на Софийския митрополит.", "date": "2018.06.14", "title": "Заупокойна св. литургия и панихида по повод годишнината от кончината на Екзарх Йосиф  ще бъде отслужена в столичната митрополитска катедрала „Св. Неделя” на 16 юни"}
{"url": "http://www.focus-news.net/news/2018/06/14/2533855/sport-balgariya-e-glasuvala-za-pechelivshata-kandidatura-na-mondial-2026.html", "text": "Представителят на България е дал гласа си за кандидатурата на Съединените щати, Канада и Мексико за домакин на Мондиал 2026-а. Обединената кандидатура на Северна Америка спечели срещу Мароко със 134 от 200 гласа. Русия също е дала вота си за Съединените щати, Канада и Мексико. \r\nОт Балканите за Мароко са гласували Сърбия и Албания, Словения се е въздържала, докато всички останали, включително и Косово, са гласували за съвместната кандидатура. Мондиал 2026-а ще бъде първият в историята, на който ще се състезават 48 отбора. Ще се играят 80 мача в рамките на 34 дни.\r\nВенцислав ДРАГОМАНОВ", "date": "2018.06.14", "title": "Спорт: България е гласувала за печелившата кандидатура на Мондиал 2026"}
{"url": "http://www.focus-news.net/news/2018/06/14/2533856/mvr-petima-mazhe-sa-zadarzhani-za-proizvodstvo-i-razprostranenie-na-narkotichni-veshtestva.html", "text": "Петима мъже са задържани за производство и разпространение на наркотични вещества. Това съобщиха от пресцентъра на МВР. Специализираната операция е проведена на 11 юни т.г. на територията на София във връзка с образувано досъдебно производство. В акцията, под ръководството на Специализираната прокуратура, са участвали служители на ТСБОП – София област, колегите им от Перник и сектор „Наркотици“ към ГДНП. \r\nВ хода на предприетите полицейски действия са задържани петима мъже на възраст между 35 и 41 години и две жени на 28 и 35 години. Повечето от тях са с криминалистични регистрации. При процесуално-следствените действия на обитаваните от тях адреси и ползваните автомобили са открити 6 топчета амфетамин, грам хероин, множество стъклени предмети – чаши, бутилки, колби. Намерени са още фосфорна киселина, йод на кристали и други химикали, участващи в химичния процес за производството на наркотици, везна, пет мобилни апарата и SIM карти. На четирима от задържаните са повдигнати обвинения за престъпление по чл.321 от НК и с постановление на прокуратурата  мярката им за задържане е удължена до 72 часа. Работата по случая продължава в рамките на досъдебното производство и под ръководството на Специализираната прокуратура.", "date": "2018.06.14", "title": "МВР: Петима мъже са задържани за производство и разпространение на наркотични вещества"}
{"url": "http://www.focus-news.net/news/2018/06/14/2533842/stoyanka-stoykova-regionalen-sayuz-na-prevozvachite-pazardzhik-nastoyavame-za-otteglyane-na-proektozakona-za-balgarskata-avtomobilna-kamara.html", "text": "Настояваме за оттегляне на проекта за закон за Българската автомобилна камара, каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че е необходимо да се разделят автобусни от товарни превозвачи, а не да се включват в една обща структура. „Тази камара не може да изземе функциите на министъра на транспорта по отношение на лицензионните режими. Освен това сумата, предвидена за членски внос е непосилна за по-малките фирми. Настояваме да се оттегли този проект от комисията по транспорта в Народното събрание“, коментира Стойкова. \r\nСпоред нея около 70% от товарните превозвачи не са съгласни въобще да има такава камара. „В сегашния си вид проекта за закон за Българската автомобилна камара ще обслужва интересите само на част от превозвачите и в този смисъл това е лобистки закон“, допълни Стойкова. Тя каза също, че превозвачите имат свои браншови организации, които не трябва да се месят в работата на Министерството на транспорта.\r\nВаня НИКОЛОВА", "date": "2018.06.14", "title": "Стоянка Стойкова, Регионален съюз на превозвачите-Пазарджик: Настояваме за оттегляне на проектозакона за Българската автомобилна камара"}
{"url": "http://www.focus-news.net/news/2018/06/14/2533857/ministar-nikolina-angelkova-otkri-sreshtata-na-ministrite-s-resor-turizam-ot-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "Министър Николина Ангелкова откри срещата на министрите с ресор туризъм от Организацията за Черноморско икономическо сътрудничество (ОЧИС) във Варна, предаде репортер на Радио „Фокус“ – Варна. „Вярвам, че такива срещи са изключително важни и със сигурност задават посока, която сме си начертали, така че да развиваме максимално сътрудничеството в областта на туризма в Черноморския регион, който неминуемо е тясно свързан и изисква взаимодействие по различните теми“, каза в приветствието си към присъстващите министър Ангелкова. \r\nСъбитието е от най-високия клас „А“, включено е в календара на Българското председателство на Съвета на ЕС. На срещата ще бъдат представени резултатите от председателството на България на работната група „Сътрудничество в туризма“ към организацията. Заседанието е с работен език английски и се провежда в сградата на Археологическия музей във Варна.\r\nДиана СТОЕВА", "date": "2018.06.14", "title": "Министър Николина Ангелкова откри срещата на министрите с ресор туризъм от страните-членки на Организацията за Черноморско икономическо сътрудничество"}
{"url": "http://www.focus-news.net/news/2018/06/14/2533859/ministar-nikolay-nankov-shte-otkrie-razshireniya-uchastak-ot-pat-i-9-slanchev-bryag-burgas-i-obhodniya-pat-na-aheloy-na-15-yuni.html", "text": "Министър Николай Нанков ще открие разширения участък на пътя Слънчев бряг – Бургас между Поморие и Ахелой и обходния път на Ахелой на 15 юни 2018 г. Това съобщиха от пресцентъра на Министерство на регионалното развитие и благоустройството. Новоизграденото второ платно на първокласния път ще облекчи трафика през активния туристически сезон. Новото 4-лентово трасе е с обща дължина над 9 км. От тях 4,4 км са обходния път на Ахелой, а 4,7 км е реконструирания участък между Ахелой и Поморие. Проектите са изпълнени със средства от републиканския бюджет.\r\nЦеремонията ще се състои от 17.00 часа в началото на реконструираната отсечка, пътувайки от Поморие към Ахелой (при 217-ти км на път I-9 Слънчев бряг - Бургас).\r\nНа събитието е поканен да присъства министър-председателят Бойко Борисов.", "date": "2018.06.14", "title": "Министър Николай Нанков ще открие разширения участък от път I-9 Слънчев бряг – Бургас и обходния път на Ахелой на 15 юни"}
{"url": "http://www.focus-news.net/news/2018/06/14/2533848/blagoevgrad-v-petrich-shte-se-provede-protest-na-avtobusnite-prevozvachi.html", "text": "В Петрич ще се проведе протест на автобусните превозвачи от 14,00 до 15,30 часа. Това каза за Радио „Фокус“-Пирин Чавдар Сандъкчиев, представител на автобусния бранш от Петрич. Той посочи, че в този период по принцип няма много курсове. По думите му подготвяния в Народното събрание Закон за Българска автомобилна камара е лобистки и абсурден. Сандъкчиев подчерта, че не може един частник да контролира друг частник. На въпрос какви действия ще предприемат автобусните превозвачи след този протест, Чавдар Сандъкчиев отговори: „Това ще реши управлението на корпорацията, в която членуваме. Те ще кажат какви ще бъдат действията нататък, защото има хора, които преговарят в София, така че очакваме да се случват хубави неща, в смисъл да бъде изтеглен този законопроект и да бъдат обмислени наистина нещата. Надяваме се в крайна сметка всичко да свърши добре“. \r\nСандъкчиев допълни, че всеки, който вече си е закупил билет за автобус за времето на днешния протест може или да изчака закъснението, или да отиде на каса и да си вземе парите обратно.\r\nЛивия НИНОВА", "date": "2018.06.14", "title": "Благоевград: В Петрич ще се проведе протест на автобусните превозвачи"}
{"url": "http://www.focus-news.net/news/2018/06/14/2533864/varna-dete-e-blasnato-ot-lek-avtomobil-na-ul-strahil-voyvoda.html", "text": "Дете е блъснато от лек автомобил на ул. „Страхил войвода“ в града. Това съобщиха от ОДМВР - Варна. Инцидентът е станал около 19.15 часа вчера. Водачът на лек автомобил „Фиат“ с инициали Р.К. (на 20 г.) от Варна, по време на движението си, не пропуска и блъска пешеходец - дете, който пресича пътното платно. Вследствие на инцидента момчето получава контузни наранявания, прегледано е и освободено за домашно лечение, без опасност за живота.", "date": "2018.06.14", "title": "Варна: Дете е блъснато от лек автомобил на ул. „Страхил войвода“"}
{"url": "http://www.focus-news.net/news/2018/06/14/2533862/kyustendil-gradushka-e-unishtozhila-nad-80-ot-zelenchukovite-gradini-v-selo-radlovtsi.html", "text": "Градушка е унищожила над 80% от засадените зеленчукови градини в село Радловци. Това съобщи за Радио „Фокус” – Кюстендил Цветанка Кьосева, кмет на населеното място. По думите й снощи дъждът и градушката са продължили повече от един час, нанасяйки сериозни поражения на селскостопанската продукция. „Снощи се събрахме почти всички жители на селото при магазина, тази сутрин също – жените плачат. Целият им труд е унищожен”, каза Кьосева. По думите й върху покрива на кметството също има поражения. Счупени са няколко керемиди, в момента се извършва оглед от страна на общинска комисия. Залят и затлачен е питеен кладенец в населеното място. Няколко от къщите все още са без електрозахранване, има проблем и с уличното осветление. Село Радловци е най-засегнатото населено място в Община Кюстендил, след разразилата се снощи буря.\r\nВенцеслав ИЛЧЕВ", "date": "2018.06.14", "title": "Кюстендил: Градушка е унищожила над 80% от зеленчуковите градини в село Радловци"}
{"url": "http://www.focus-news.net/news/2018/06/14/2533865/balgarska-agentsiya-po-bezopasnost-na-hranite-zapochva-samoletna-vaksinatsiya-sreshtu-byas-po-divite-zhivotni-ot-15-yuni.html", "text": "От 15 юни 2018 г. Българска агенция по безопасност на храните (БАБХ) \r\n започва първата за 2018 година ваксинация по въздух срещу бяс при дивите хищници. Това съобщиха от пресцентъра на БАБХ. Десет специално оборудвани самолета ще разпръснат над 1 млн. ваксинални примамки от въздуха, като ще се започне от летище Приморско, област Бургас, и премине през летищата в Балчик (област Добрич), Ерден (област Монтана), Кондофрей (област Перник) и Малево (област Хасково). \r\nРазпръскването на ваксините ще се извърши през следващите 16 дни в зависимост от атмосферните условия. Ваксиналните примамки ще бъдат разпръснати на територията на областите Перник, Кюстендил, Смолян, Кърджали, Хасково, Добрич, Силистра, Видин, Монтана, Благоевград, Пазарджик, Ямбол, Бургас, Пловдив, Стара Загора, София област, Шумен, Разград, Русе, велико Търново, Плевен и Враца, като няма да бъдат разпръсквани над населените места и водоемите. \r\nВаксиналните примамки са с формата на кубче с размери 2х3х2 см. и са със специфична миризма, която привлича хищниците. На един квадратен километър се изхвърлят по 25 броя примамки, които самолетите пускат от височина 150 метра. Мястото на всяка пусната от самолетите примамка се отбелязва с помощта на GPS-система.\r\nВетеринарните лекари препоръчват хората да не пипат ваксиналните примамки с незащитени ръце, защото при нарушена цялост на външната обвивка, ваксината може да бъде опасна за тяхното здраве. При контакт с примамките е добре да се извърши консултация с лекар. \r\nВаксините не представляват опасност за здравето на останалите диви животни. Препоръчително е домашните животни да се държат затворени или на повод (за кучетата), за да не приемат примамките, които са предназначени специално за дивите хищници. \r\nВаксинацията е част от Програмата за профилактика, надзор, контрол и изкореняване на заболяването бяс, която е разработена от Българската агенция по безопасност на храните.", "date": "2018.06.14", "title": "Българска агенция по безопасност на храните започва самолетна ваксинация срещу бяс по дивите животни от 15 юни"}
{"url": "http://www.focus-news.net/news/2018/06/14/2533861/premierat-boyko-borisov-e-otkazal-da-se-sreshtne-s-makedonskiya-prezident-george-ivanov.html", "text": "Премиерът Бойко Борисов е отказал да се срещне с македонския президент Георге Иванов, която е планирана за утре сутрин. Това потвърдиха за Агенция \"Фокус\" от правителствената информационна служба. Срещи с македонския президент няма да проведе и вицепремиерът и министър на външните работи Екатерина Захариева. \r\n\"Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Р Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос\", е заявил премиерът Борисов.Агенция \"Фокус\" припомня: Македонският президент пристига днес на посещение в страната по покана на президента Румен Радев. Двамата ще проведат среща на четири очи и по-късно днес ще дадат съвместна пресконференция.", "date": "2018.06.14", "title": "Премиерът Бойко Борисов е отказал да се срещне с македонския президент Георге Иванов"}
{"url": "http://www.focus-news.net/news/2018/06/14/2533866/burgas-40-detsa-ot-rusiya-e-prevozval-katastrofiraliyat-mezhdu-kiten-i-primorsko-avtobus.html", "text": "40 деца от Русия е превозвал катастрофиралият между Китен и Приморско автобус. Това съобщиха за Радио „Фокус“ – Бургас Цветелина Рандева, говорител на ОДМВР – Бургас. По думите й децата почивали на детски лагер и вече са претоварени на друг автобус. Пострадали няма. Катастрофата, която затвори временно пътя между Китен и Приморско е станала на около 2 км от Приморско в посока Китен.\r\n„Касае се за странична катастрофа“, каза още Рандева.\r\nВеселина НИКОЛОВА", "date": "2018.06.14", "title": "Бургас: 40 деца от Русия е превозвал катастрофиралият между Китен и Приморско автобус"}
{"url": "http://www.focus-news.net/news/2018/06/14/2533841/rumen-petkov-abv-neadekvatnite-deystviya-na-vatreshniya-ministar-valentin-radev-po-kazusa-s-botevgrad-go-pravyat-da-izglezhda-kato-chovek-imasht-nuzhda-ot-osvidetelstvane.html", "text": "Неадекватните действия на вътрешния министър Валентин Радев по казуса с Ботевград го правят да изглежда като човек, имащ нужда от освидетелстване. Това заяви председателят на АБВ Румен Петков по време на поредна среща с гражданите на Ботевград, съобщиха от пресцентъра на ПП АБВ. „Горчивата констатация е, че в момента явно няма Държава. Случаят със социалния министър, който първо подаде оставка, която уж бе одобрена, а после бе изпратен обратно на работа, е повече от показателен. Конфликтът между вицепремиера и министъра на туризма пък е ярко доказателство за неспособността на правителството да формира единна политика в нито един сектор“.\r\n„Ситуацията в Ботевград е очевиден пример за лъжата в политиката, като се започне от обещанието да има във всяко село полицай и се стигне до 40% недокомплект в РУ - Ботевград. И тук трябва да подчертая, че министър Валентин Радев е сигнализиран многократно, включително и чрез професионален доклад за случващото се в града и региона. Въпреки това, се стигна до проява на пореден върховен цинизъм от негова страна, при наличието на Национален щаб за издирване на \"тръгналите\" си затворници, той да си измие подло ръцете с областния и зам.-областния директори на ОДМВР - София\".\r\nДумите на Петков допълни председателят на АБВ-Младежи на София Пламена Заячка, която посочи, че случилото се в Ботевград е еманация на липсата на държавна политика, която може да осигури физическа и социална сигурност на младите хора в цяла България. \"Държавата не прави нищо за да осигури препитание на младите хора, а обратното  облекчава вноса на работна ръка от чужбина. Не се възползва дори от инструментите за обучение и подобряване на квалификацията, които предлага ЕС, като използва едва 3% от предвидената квота от 20 процента студенти по програма „Еразъм“ и то при положение, че по официални данни у нас, до 30-годишна възраст има около 80 000 младежи, които са без работа“, заяви тя. \r\nВ заключение, Заячка изрази и възмущението си от липсата на адекватна реакция от страна на правителството и политическите партии за предложеното наименование \"Северна Македония\", което по думите й е предпоставка за териториални претенции към страната ни и пряка заплаха за националната сигурност. „Всичко това предразполага младите хора да търсят сигурност извън пределите на родината\", заключи тя.", "date": "2018.06.14", "title": "Румен Петков, АБВ: Неадекватните действия на вътрешния министър Валентин Радев по казуса с Ботевград го правят да изглежда като човек, имащ нужда от освидетелстване"}
{"url": "http://www.focus-news.net/news/2018/06/14/2533863/vmro-dpmne-zoran-zaev-prodade-nay-visshite-natsionalni-interesi-shte-se-protivopostavim-na-tozi-dogovor-za-kapitulatsiya.html", "text": "„Заев продаде най-висшите национални интереси. Гръцката общественост видя споразумението, което Зоран Заев прие. Очаквано, тъй като властите в съседна Република Гърция искат да се похвалят за триумфа и защитата на собствените си национални интереси“, се казва в ново изявление на ВМРО-ДПМНЕ, което привежда скопското електронно издание „Курир“.\r\nПартията отбелязва, че същото споразумение бе скрито от гражданите на Република Македония.\r\n„Зоран Заев го криеше, опитвайки се да си купи още един ден за медиите и журналисти под негов контрол, за да убеди публиката, че поражението е победа. Споразумението на Зоран Заев за промяна на конституционното име на Република Македония е капитулация за Македония. Зоран Заев и СДСМ нямат подкрепата на ВМРО-ДПМНЕ, тъй като ВМРО-ДПМНЕ се противопоставя на споразумение, което е вредно и противоречи на македонските интереси. Това споразумение е пряк удар на основите на държавността и подкопава конституционния ред на Република Македония. Цялата общественост видя как Зоран Заев се закле в собствените си деца и предци, че няма да приеме промяната на конституционното име. Сега от позицията на властта Зоран Заев безсрамно променя позицията си и нанася непреценени и необратими щети. Зоран Заев, дори когато се кълне в собствените си деца, лежи евтино“, се казва още в разпространеното изявление. \r\nС това споразумение за капитулация, посочва ВМРО-ДПМНЕ, гражданите и бъдещите поколения са най-големите губещи. Това споразумение е обида и унижение за всички граждани на Република Македония.\r\n„ВМРО-ДПМНЕ няма да приеме промяна на Основния закон, за да бъде изменено конституционното име и ще се противопостави с всички демократични и правни средства на подписването на това споразумение. ВМРО-ДПМНЕ е партия, която работеше, работи и ще продължава да работи за интересите на гражданите на тази страна. ВМРО-ДПМНЕ остава в защита за запазване на националните интереси на Република Македония. ВМРО-ДПМНЕ остава на страната на Република Македония“, категорични са от опозиционната партия. Тереза Герова", "date": "2018.06.14", "title": "ВМРО-ДПМНЕ: Зоран Заев продаде най-висшите национални интереси, ще се противопоставим на този договор за капитулация"}
{"url": "http://www.focus-news.net/news/2018/06/14/2533869/shumen-zadarzhan-e-41-godishen-mazh-izmamil-nad-shest-semeystva-kato-predstavyal-za-politsay.html", "text": "След прецизна работа криминалисти от РУ - Шумен установиха и задържаха мъж, който се представял за полицай в града и извършвал кражби на пари от жилища на предимно възрастни хора. Това съобщиха от пресцентъра на МВР. В хода на разследването било установено, че мъжът с инициали П.С. (на 41 г.) от Каварна в дните от 1 до 4 юни посетил жилища на предимно възрастни хора, представяйки се за полицейски служител. Обяснявал, че проверява дали парите им са прибрани на подходящо място, като идеята му била да ги защити от евентуални посегателства от крадци. По време на „превантивната си дейност“ мъжът успявал да разбере къде хората държат спестяванията си. Използвал различни трикове, за да отклони вниманието им, и отнемал парите. По тази схема са извършени кражби от шест семейства в града. Образувани са 4 досъдебни производства и за заведени 2 преписки по заявителски материали. \r\nРаботата на криминалистите по установяване на извършителя била усложнена от факта, че описанието, което давали за „полицая“ били разнопосочни. Всички го описвали като комуникативен. Давал вид на загрижен за възрастните хора. Проведени са множество оперативни действия, в резултат на които била изяснена самоличността му - П.С. (на 41 г.), с криминални регистрации за измами и кражби. Бил е обявен за издирване. Вчера, принудително бил доведен в Шумен, след като полицейски служители установили местонахождението му във Варна. \r\nПреди да започне кариерата му на „полицай“ се е представял като социален работник. Осъждан е. Изтърпял е ефективно наказание „лишаване от свобода“. С постановление на прокурор от Районна прокуратура – Шумен е задържан за срок до 72 часа. Работата по документиране на престъплението продължава под ръководството на наблюдаващ прокурор.", "date": "2018.06.14", "title": "Шумен: Задържан е 41-годишен мъж, измамил над шест семейства, като представял за полицай"}
{"url": "http://www.focus-news.net/news/2018/06/14/2533871/komisar-elzhbeta-benkovska-shte-otkrie-v-sofiya-konferentsiya-na-visoko-ravnishte-za-dostapa-do-obshtestveni-porachki-v-evropa.html", "text": "На 15 юни 2018 г. от 09.30 часа в София Хотел Балкан европейският комисар отговарящ за вътрешния пазар, промишлеността, предприемачеството и МСП Елжбета Бенковска ще открие конференция на високо равнище на тема \"Подобряване достъпа до обществени поръчки\". Това съобщиха от пресцентъра на Представителството на ЕК в България. В събитието ще участва и заместник министър-председателят Томислав Дончев. \r\nКонференцията се организира от Генерална дирекция \"Вътрешен пазар, промишленост, предприемачество и МСП\" на Европейската комисия в партньорство с Българското председателство на Съвета на ЕС.   \r\nВ дискусиите ще участват представители на европейските институции, националните администрации на страните членки, НПО, академичните среди, юристи, а сред основните теми ще бъдат възможностите за МСП и предприятията от социалната икономика, мерките за предотвратяване на тайни споразумения при процедурите за обществени поръчки, ефективната система за правна защита на страните.", "date": "2018.06.14", "title": "Комисар Елжбета Бенковска ще открие в София конференция на високо равнище за достъпа до обществени поръчки в Европа"}
{"url": "http://www.focus-news.net/news/2018/06/14/2533860/nadya-sotirova-predstavitel-na-avtobusniya-bransh-ot-sandanski-ako-s-protesta-na-avtobusnite-prevozvachi-dnes-ne-se-postigne-nishto-na-25-yuni-shte-predpriemem-novi-protestni-deystviya.html", "text": "Ако с протеста на автобусните превозвачи днес не се постигне нищо, на 25 юни ще предприемем нови протестни действия и в по-дълъг период няма да се покриват разписанията. Това каза за Радио „Фокус“-Пирин Надя Сотирова, представител на автобусния бранш от Сандански. „Нашите автобуси и тези, които пътуват за София, временно ще преустановят пътуванията си и от 14.00 до 15.30 часа автобусите няма да тръгват по линиите. Ще тръгнат със закъснение, но ще си изпълнят маршрутите, защото хората очакват това. Тези автобуси, които са в града, също ще преустановят пътуванията си в този интервал от време“, посочи тя. \r\nСотирова уточни, че при тях ще има закъснение с половин час само по една линия в този часови интервал. Тя коментира, че се надява хората да разберат действията на автобусните превозвачи, тъй като все пак това ще бъде в тяхна полза, защото това което се предвижда да се направи ще бъде в ущърб и на бизнеса, и на хората.\r\nНатали СТЕФАНОВА", "date": "2018.06.14", "title": "Надя Сотирова, представител на автобусния бранш от Сандански: Ако с протеста на автобусните превозвачи днес не се постигне нищо, на 25 юни ще предприемем нови протестни действия"}
{"url": "http://www.focus-news.net/news/2018/06/14/2533868/afp-parizh-potvardi-sreshtata-mezhdu-emanyuel-makron-i-noviya-italianski-ministar-predsedatel-shte-se-provede-po-plan.html", "text": "От Елисейския дворец разпространиха изявление, в което увериха, че държавният глава на Франция Еманюел Макрон „не е искал да оскърби“ Италия с коментарите си за мигрантската криза, които предизвикаха дипломатически скандал между Париж и Рим, предава AFP.\r\nМакрон е разговарял по телефона с италианския министър-председател Джузепе Конте, в рамките на който „президентът подчерта, че нито един от неговите коментари не е бил с цел да оскърби Италия и италианския народ\", се казва в изявление от Президентството в Париж.\r\nСлед като Рим заплаши, че ще отмени планираната среща между Макрон и Конте, от Елисейския дворец потвърдиха, че тя все пак ще се състои. \r\nГрадусът на напрежението между Рим и Париж се покачи през последните дни. В сряда новият министър на вътрешните работи на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище. В реч пред Сената Салвини заяви, че Франция е приела само 640 от повече от 9 000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище. \r\nПо-рано Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда. Лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.\r\nВ неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини. Тереза Герова", "date": "2018.06.14", "title": "AFP: Париж потвърди: Срещата между Еманюел Макрон и новия италиански министър-председател ще се проведе по план"}
{"url": "http://www.focus-news.net/news/2018/06/14/2533873/smolyan-administrativniyat-sad-otmeni-pravilnika-za-organizatsiyata-i-deynostta-na-obshtinskiya-savet.html", "text": "С решение по административно дело № 79/2018 г., Административен съд – Смолян, отмени по протест на Окръжна прокуратура – Смолян, Правилник за организацията и дейността на Общински съвет – Смолян, неговите комисии и взаимодействието му с общинската администрация. Това съобщиха от пресцентъра на Административен съд – Смолян.\r\nВ протеста се развиват съображения за допуснати нарушения на Закона за нормативните актове, свързани с неговото обнародване след първоначалното му приемане, поради което моли съда да постанови решение, с което да го отмени. В мотивите си съдът приема, че при приемане на правилника не е бил спазен редът за публикуването му в Държавен вестник и в печата или разгласяването му по друг начин в района на съвета, каквито са били изискванията на чл. 37, ал. 2 и чл.38 от ЗНА. Неспазването на посочените разпоредби представлява нарушение на императивна правна норма, съдържаща се в нормативен акт с по-висока степен, което се явява съществено.\r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2018.06.14", "title": "Смолян: Административният съд отмени Правилника за организацията и дейността на Общинския съвет"}
{"url": "http://www.focus-news.net/news/2018/06/14/2533876/blagoevgrad-2-kg-kanabis-sa-izzeti-pri-proverka-na-chasten-imot-v-razlog.html", "text": "2 кг канабис са иззети при проверка на частен имот в Разлог. Това съобщиха от ОДМВР - Благоевград. Канабисът е намерен в хода на извършена проверка в дома на лице с инициали П.П. (на 39 г.) в град Разлог. Полицейски служители от РУ - Банско са открили около 2 кг суха тревиста маса, реагирала на канабис. Лицето е задържано за срок до 24 часа. По случая е образувано досъдебно производство.", "date": "2018.06.14", "title": "Благоевград: 2 кг канабис са иззети при проверка на частен имот в Разлог"}
{"url": "http://www.focus-news.net/news/2018/06/14/2533867/anton-kutev-bsp-dokladat-za-integratsiyata-na-romite-e-zamazvane-na-polozhenieto.html", "text": "„Имаме ли реална интеграция на ромите – отговорът е не. Отчитаме ли някаква интеграция – отговорът е, че се опитваме да отчетем, но дори и това не правим като хората. Написан е един отчет, но това не означава че е свършена работата“. Това заяви зам.-председателя на ПГ на БСП за България Антон Кутев в парламента, съобщиха от пресцентъра на НС на БСП. Той обясни, че с възможностите, които са дадени на Съвета за интеграция, той нито има задължението нито има възможността да свърши повече. По думите му цялата система на интеграция на ромите е объркана и в момента работи на проектен принцип, а проблемите при ромите са сложни и междуведомствени. „Проектните принципи решават конкретни задачи, но не могат да решат големи политики“, поясни той. Според него трябва да се правят политики в Министерство на вътрешните работи, Министерство на регионалното развитие и благоустройството, Министерство на труда и социалната политика, Министерство на образованието и науката. „Тези политики трябва да бъдат координирани и за това трябва да има орган, който да извършва тази дейност и да доведе до някаква форма на интеграция. Този съвет, който е създаден, не може да ги координира, той може да направи само тези отчети, в които бързо да замаже. Гласувам против доклада, защото той е замазване на положението“, категоричен бе Антон Кутев.    \r\n„Резултати от Стратегията за интеграция на ромите няма, защото в днешно време, те не само, че не говорят български език, но не могат да четата и пишат”, каза зам.-председателят на ПГ на „БСП за България” Драгомир Стойнев от парламентарната трибуна.  Той добави, че всички цигански секции в страната се печелят от ГЕРБ. „Не казвам, че ГЕРБ купува гласове, но ромите в цялата страна явно четат тяхната стратегия, опияняват се от приоритетите им и ги подкрепят”, добави той. Стойнев се обърна към Вежди Рашидов от ГЕРБ, който твърдеше, че БСП купува гласове сред ромите и го призова да отиде веднага  в прокуратурата и да даде сигнал за  конкретна секция. „В противен случай сте просто клеветник”, заяви Стойнев.   \r\n„От 2003 г. се пишат стратегии и национални програми за интеграция на ромите. През 2015 г. по ОПРР са отпуснати над 1 млн. лв. за внедряване на система за мониторинг и контрол на процеса на интеграцията и в рамките на тези три години не е проведена тръжна процедура”, каза народният представител от ПГ на „БСП за България” Надя Клисурска. Тя обяви, че договорът е сключен през март тази година. „Миналата година вицепремиерът Валери Симеонов твърдеше, че тази година, системата ще заработи и ще имаме реални измерители за интеграцията на ромите и националната стратегия за това, обаче няма да се случи. Подходът за интеграция на ромите в България се нуждае от коренна промяна, за да бъде тя реална”,заяви Надя Клисурска.", "date": "2018.06.14", "title": "Антон Кутев, БСП: Докладът за интеграцията на ромите е замазване на положението"}
{"url": "http://www.focus-news.net/news/2018/06/14/2533858/veselin-doshkov-prevozvach-ot-plovdiv-sazdavaneto-na-balgarska-avtomobilna-kamara-shte-dovede-do-palno-unishtozhenie-na-avtobusniya-bransh.html", "text": "Създаването на Българска автомобилна камара ще доведе до пълно унищожение на автобусния бранш. Това каза за Радио „Фокус“ – Пловдив Веселин Дошков, член на УС на Националното сдружение на автобусните превозвачи и управител на фирма за автобусни превози в Пловдив. „Ако до вчера аз имах определени съмнения и притеснения, от проведената среща с Транспортната комисия съм напълно убеден, че това  е един арогантен популистки закон , който трябва да подчини целия транспортен бранш на няколко вожда. Този закон е арогантен по своя безпрецедентен лобизъм. Вчера това беше демонстрирано по един безпардонен начин. Случващото се ме връща назад във времето, когато определени сили и то точно от тези кръгове, които се явяват като двигател за този закон, опитваха да отнемат лиценза на дружеството, което управлявам. Затова се противопоставям с пълна сила, защото знам какво съм изживял, знам какво е да се сблъскваш с една изключителна несправедливост и срещу себе си да имаш хора, които ехидно ти се усмихват и се чудят какви проблеми да ти създадат. Смятам, че целите на този закон са точно такива – да може чрез лицензирането да бъдат притискани транспортните фирми, особено тези, които изпълняват превоз на пътници, за да се решат проблемите на определена група хора и то много малка група хора“, коментира Веселин Дошков.  \r\nТой посочи, че за времето от 14.00 до 15.30 часа днес ще се проведе предупредителен протест на автобусните превозвачи, като в Пловдив ще спре изпълнението на курсовете на междуградските автобуси, но не и на градския транспорт. „Нямаме намерение да създаваме проблеми на хората в града. Ще обхване само междуградските автобуси, което все пак ще доведе до някакви закъснения при изпълнение на курсовете, като предварително се извинявам на гражданите, но се надяваме да бъдем чути“, каза Дошков и уточни, че трудно може да се прогнозира колко от пътуващите ще бъдат засегнати от протестните действия. Веселин Дошков посочи, че се подготвя уведомление до Столична община за мащабно шествие с автобуси на 25 юни, което да започне от входа на София от „Цариградско шосе“, да премине пред парламента и да завърши на Централната автогара. „Надявам се това да накара всички хора, които са ангажирани с транспорта, да се замислят и да проявят разбиране относно нашите искания“, добави Веселин Дошков.\r\nСпоред него, ако трябва да има силово сдружаване на бранша, то е необходимо да се случи по направления, а не под общ знаменател. Дошков подчерта, че автобусният и товарният бранш нямат нищо общо, но въпреки това се прави опит да бъдат поставени под общ знаменател. „По същата логика следва да обедният също БДЖ и авиопревозвачите, в което няма никаква логика. Лъснаха амбициите чрез товарните да бъдат смазани автобусните превозвачи. Много хора се замислят върху всичко това, което се случва. Не знам с каква сила и по какъв начин се упражнява натиск върху тях, за да бъдат вносители на този законопроект. Трябва да кажа, че вчера един от депутатите, който е съвносител на този законопроект, оттегли официално подписа си, виждайки за какво става дума. По отношение на Патриотичния фронт, очаквам и други да последват примера му, но съм убеден, че това няма да направят представителите на другите политически сили“, коментира Дошков.\r\n„Един вид излизаме от презумпцията, че чрез този законопроект ще бъдат ликвидирани евентуални корупционни практики в Министерството на транспорта Само че ние никога не сме имали проблеми с отдела, който се занимава с лицензиране на превозвачите. Цитират се регламенти, по които всички изисквания чрез Министерството на транспорта, в частност Автомобилна администрация, всички регламенти са изпълнени. Само че тук гоним едно уж прехвърляне на дейности от страна на министерството към бранша, но това не може да стане , защото лицензирането пак си става само и единствено от министъра на транспорта или упълномощено от него лице“, посочи Веселин Дошков. Той коментира още, че сред хората, които настояват за приемането на този законопроект, е заместник-директор на Автомобилна администрация. „Борците срещу корупцията в министерството стоят на слаби основи, всичко е алогично“, заключи Дошков.\r\nТони МИХАЙЛОВ", "date": "2018.06.14", "title": "Веселин Дошков, превозвач от Пловдив: Създаването на Българска автомобилна камара ще доведе до пълно унищожение на автобусния бранш"}
{"url": "http://www.focus-news.net/news/2018/06/14/2533874/govoritelyat-na-glavniya-prokuror-rumyana-arnaudova-shte-dade-brifing-v-sadebnata-palata-po-povod-nakazatelnoto-proizvodstvo-za-prestapleniya-po-sluzhba-v-ia-meditsinski-odit.html", "text": "Днес от 13.00 часа в Зала 2 на 4 етаж на Съдебната палата говорителят на главния прокурор г-жа Румяна Арнаудова ще даде брифинг с допълнителна информация във връзка с образуваното от Върховната касационнна прокуратура наказателно производство за престъпления по служба в Изпълнителна агенция „Медицински одит“. Това съобщиха от пресцентъра на Прокуратура на Република България.", "date": "2018.06.14", "title": "Говорителят на главния прокурор Румяна Арнаудова ще даде брифинг в Съдебната палата по повод наказателното производство за престъпления по служба в ИА „Медицински одит“"}
{"url": "http://www.focus-news.net/news/2018/06/14/2533875/svetlozar-todorov-umbal-burgas-tova-koeto-se-sluchi-s-prostrelyanata-v-slanchev-bryag-simona-todorova-e-istinsko-chudo.html", "text": "Това, което се случи с простреляната в Слънчев бряг Симона Тодорова, е истинско чудо. Това каза пред журналисти зам.-директорът на УМБАЛ – Бургас д-р Светлозар Георгиев, предаде репортер на Радио „Фокус“ – Бургас. „Аз съм неврохирург, през нас са минали най-различни простреляни хора, дори с бойни оръжия, но това е едно малко чудо. От думите на колеги знам, че тя се възстановява много добре, много задоволително. Няма как да се дадат все още прогнози, но се очертава да са добри“, добави Георгиев.„Фокус“ припомня, че 22-годишното момиче беше простреляно в главата на 2 юни т. г.\r\nВеселина НИКОЛОВА", "date": "2018.06.14", "title": "Светлозар Тодоров, УМБАЛ -Бургас: Това, което се случи с простреляната в Слънчев бряг Симона Тодорова, е истинско чудо"}
{"url": "http://www.focus-news.net/news/2018/06/14/2533881/blagoevgrad-avtoritetno-festivalno-zhuri-shte-otsenyava-uchastnitsite-v-konkursnata-programa-v-parvoto-izdanie-na-natsionalen-festival-za-narodno-tvorchestvo-folklorna-magiya-v-bansko.html", "text": "Авторитетно фестивално жури ще оценява участниците в конкурсната програма в първото издание на Национален фестивал за народно творчество „Фолклорна магия“. Събитието ще се проведе на 29, 30 юни и 1 юли в град Банско, като в него ще участват самодейци от всички фолклорни области в страната. Това съобщиха от пресцентъра на Община Банско. Изпълнителите ще представят българския бит и култура в четири конкурсни категории: пеене, свирене, танци и демонстрация на обичаи. 10-членно компетентно жури ще оценява участниците на двете сцени на събитието, разделени по категории.\r\nПредседател на фестивалното жури на „Фолклорна магия“ в категориите „Нашенски славей“ – за вокално изпълнение и „Фолклорни виртуози“ – за инструментално изпълнение ще бъде проф. д-р Дора Христова – диригент на вокален ансамбъл „Мистерията на българските гласове“ и преподавател по Камерни вокални ансамбли в АМТИИ - Пловдив. В категориите „Дръж се, земьо“ – за танцово изпълнение и „На мегдана“ – демонстрация на обичаи и традиции, председател ще бъде Кирил Апостолов – главен хореограф на ансамбъл „Пирин“.\r\nАвторитетното фестивално жури на „Фолклорна магия“ ще бъде допълнено от Димитър Христов – композитор и диригент на Оркестъра за народна музика към Българското национално радио, доц. д-р Венцислав Димов – етномузиколог в Институт за изследване на изкуствата към БАН и преподавател в СУ „Св. Климент Охридски“, Генчо Генчев – кмет на Свищов, председател на Национален фестивал „Фолклорен извор“ и заместник-председател на Асоциация на дунавските общини „Дунав“, проф. Лозанка Пейчева – доктор на изкуствознанието, етномузиколог в Институт по етномузикология и фолклористика към БАН и преподавател в АМТИИ - Пловдив.\r\nОстаналата част от оценяващите професионалисти са Даниел Спасов – народен певец, солист на вокален ансамбъл „Мистерията на българските гласове“, изпълнителен продуцент в БНТ и водещ на фолклорното предаване „Иде нашенската музика“, Милен Иванов – диригент, народен певец, редактор на музикални предавания в БНТ и водещ на „Иде нашенската музика“.\r\nЧленове на фестивалното жури ще бъдат още и фолклорните изпълнители –  доц. Бинка Добрева – народна певица, солист на вокален ансамбъл „Мистерията на българските гласове“, преподавател по народно пеене и Методика на народното пеене в Югозападен университет „Неофит Рилски“ - Благоевград и Илиян Михов – Баровеца – певец, музикален педагог и инструменталист.\r\nВсяка вечер авторитетното жури ще отсъжда първа, втора и трета награда във всяка от четирите категории в двете възрастнови групи – под и над 16 години.\r\nКрайният срок за записване в конкурсната програма на фестивал „Фолклорна магия“ е 17 юни.", "date": "2018.06.14", "title": "Благоевград: Авторитетно фестивално жури ще оценява участниците в конкурсната програма в първото издание на Национален фестивал за народно творчество „Фолклорна магия“ в Банско"}
{"url": "http://www.focus-news.net/news/2018/06/14/2533882/petar-kichashki-institut-za-moderna-politika-ima-chuvaemost-za-problemite-na-horata-s-uvrezhdaniya-neobhodimi-sa-kompetentni-i-balansirani-predlozheniya.html", "text": "В момента очевидно има чуваемост и обществена нагласа да се извършат промени в сферата, касаеща хората с увреждания. Единствено се надявам този момент да не бъде похабен в дребни боричкания между разнородните представители на интересите на българите с увреждане. Това заяви за Агенция \"Фокус\" Петър Кичашки, изпълнителен директор на Института за модерна политика и експерт в сферата на политиките за хора с увреждания. \"От самите хора с увреждания в момента се очаква да дадат адекватни и сериозни предложения за решаване на проблемите пред самите тях. Уви, това не се случва. Дори напротив - върви един процес по профанизация на дебата. Организации и \"експерти\" се възползват от вакуума в експертизата по тази тема и започва една логорея от предложения, една кавалкада от щения и мнения, които в голямата си част са неизпълними или просто са недомислени\", каза още той.\r\n\"Назрял е момент, в който може да се промени реално голяма част от проблемите пред хората с увреждания. Вземете достъпната среда - не с магическа пръчица, но с воля и енергия може много да се направи в тази сфера. Същото важи и за техническите помощни средства или асистентските услуги. Но подходът трябва да е комплексен и задълбочен.Иначе рискуваме да се люлеем от една крайност в друга и в крайна сметка пак да не се случват нещата\", заяви експертът. \r\n\"Надявам се активистите и ангажираните с предстоящите реформи да си дават сметка за голямата цел, която би трябвало да преследват, а именно подобряване на живота на хората с увреждания в България. Ако се изпусне голямата цел от поглед, рискуваме да се пропилее моментът за промени и проблемите на хората с увреждания отново да попаднат в политически фризер, където се намираха до преди няколко месеца\", обясни още Петър Кичашки.", "date": "2018.06.14", "title": "Петър Кичашки, Институт за модерна политика: Има чуваемост за проблемите на хората с увреждания, необходими са компетентни и балансирани предложения"}
{"url": "http://www.focus-news.net/news/2018/06/14/2533878/nezavisen-makedoniya-borisov-otmeni-sreshtata-s-makedonskiya-prezident-zaradi-arogantnost.html", "text": "Министър-председателят на България Бойко Борисов отмени срещата с президента на Македония Георги Иванов поради арогантността му, отбелязват в редакцията на скопското електронно издание „Независен“.\r\nБългарските медии информират, че премиерът на България е отказал да се срещне с македонския президент, който е на двудневно посещение в страната заедно със съпругата си Мая Иванова. \r\nСпоред медийни доклади Борисов е наложил и на министъра на външните работи на България Екатерина Захариева да отмени срещата с държавния глава на Македония. Причината е абсолютно арогантното поведение на Иванов в рамките на вчерашната му среща със Зоран Заев и Никола Димитров, която македонският президент прекъсна само две минути след началото й.\r\nРазочарованието от  Иванов преобладава и в Европейската комисия, твърдят българските медии.Тереза Герова", "date": "2018.06.14", "title": "„Независен“ (Македония): Борисов отмени срещата с македонския президент заради арогантност"}
{"url": "http://www.focus-news.net/news/2018/06/14/2533872/blagoevgrad-avtobusnite-prevozvachi-v-gotse-delchev-shte-protestirat-na-avtogarata-v-grada-vav-vremeto-ot-1400-do-1530-chasa.html", "text": "Автобусните превозвачи в Гоце Делчев ще протестират на Автогарата в града във времето от 14.00 до 15,30 часа. Това каза за Радио „Фокус“-Пирин Евгени Кулев, представител на автобусния бранш от Гоце Делчев. Той посочи, че по това време няма тръгващи автобусни курсове от автогарата и по този начин няма да има ощетени пътници. По думите му превозвачите от Гоце Делчев ще се включат в протестите, защото не са съгласни с проектозакона за Българската автомобилна камара.\r\nНатали СТЕФАНОВА", "date": "2018.06.14", "title": "Благоевград: Автобусните превозвачи в Гоце Делчев ще протестират на Автогарата в града във времето от 14.00 до 15,30 часа"}
{"url": "http://www.focus-news.net/news/2018/06/14/2533879/galya-topalova-us-na-nsapb-ne-mozhe-opredelyaneto-na-litsenzi-da-stava-mezhdu-konkurenti-kakvoto-e-predlozhenieto-v-proektozakona-za-avtomobilnata-kamara.html", "text": "В цяла Европа има две различни организации, отговарящи за автобусния и товарния транспорт, без насилствено те да бъдат сливани. Това каза за Радио „Фокус“ Галя Топалова, член на УС на Националното сдружение на автобусните превозвачи в България във връзка с проектозакона за създаването на Българска автомобилна камара. По думите ѝ, въпреки че и двете структури са към Министерството на транспорта, не би трябвало те да бъдат сливани, тъй като проблемите им са коренно различни. „Проектозаконът предлага да се създаде камара, в която задължително да членуват всички, това са около 17 хиляди транспортни фирми. Така ще се изземат функциите пи обучение, разпределение на лицензите и др. Не може конкурент да дава лиценз да друг конкурент. Днес предлагат това, а утре може да го допълнят с някаква наредба“, обясни тя. Тя добави, че днес от 14.00 до 15.30 часа автобусите ще тръгват със закъснение, но няма да има отмяна на курсове. Ще се извършва презаверяване на билетите или връщане на сумата от закупените такива, ако клиентите го поискат. Топалова беше категорична, че законът няма как да бъде приет и разумът ще надделее, тъй като с много малки изключения, никой не е съгласен с него. „Ако законопроектът не бъде отменен, ще се включим в националния протест, предвиден за 25 юни с 250 автобуса. Тепърва ще се определи маршрутът“, каза още Галя Топалова.", "date": "2018.06.14", "title": "Галя Топалова, УС на НСАПБ: Не може определянето на лицензи да става между конкуренти, каквото е предложението в проектозакона за Автомобилната камара"}
{"url": "http://www.focus-news.net/news/2018/06/14/2533877/tsvetan-tsvetanov-gerb-pod-formata-na-dialog-sme-gotovi-na-kompromisi-po-zakona-za-avtomobilnata-kamara.html", "text": "Не бихме казали категорично дали Законът за автомобилната камара ще бъде оттеглен или не, но искаме да има диалог и под такава форма сме готови на компромиси. Това каза председателят на ПГ На ГЕРБ Цветан Цветанов пред журналисти във връзка със Закона за автомобилната камара и готвените срещу него протести на автобусните превозвачи, предаде репортер на Агенция „Фокус“. Цветанов обвини БСП, че  използва политическа възможност да нажежава напрежение в обществото и да създава противопоставяне на транспортния бранш. По думите му със Закона за автомобилната камара се ограничава възможността за сив сектор и за тежките пътни инциденти, които се случват. „Много са тежките пътнотранспортни произшествия, които завършват със загуба на човешки живот“, коментира Цветанов и добави, че транспортните фирми в една или друга форма са участници в тях. „Нека да видим защо това се случваше досега и дали с тази камара няма да се подобри тази среда на работа“, коментира председателят на ПГ на ГЕРБ. \r\nЗадължителното членство отпада и то ще бъде доброволно, заяви Цветанов. Той обаче допусна, че има неразбиране и не видя смисъл от острото противопоставяне срещу създаването на автомобилната камара.\r\nДеница КИТАНОВА", "date": "2018.06.14", "title": "Цветан Цветанов, ГЕРБ: Под формата на диалог сме готови на компромиси по Закона за автомобилната камара"}
{"url": "http://www.focus-news.net/news/2018/06/14/2533870/smolyan-avtobusnite-prevozvachi-ot-grada-shte-se-vklyuchat-v-natsionalniya-protest-sreshtu-sazdavane-na-balgarska-avtomobilna-kamara.html", "text": "Автобусните превозвачи от Смолян ще се включат в националния протест срещу проектозакона за създаване на Българска автомобилна камара. Това заяви за Радио „Фокус“ – Смолян Николай Бояджиев – изпълнителен директор на транспортна фирма в Смолян, която е член на Сдружението на автобусните превозвачи. Както в цялата страна, така и в Смолян, от 14.00 до 15.30 часа автобусите няма да пътуват и няма да се продават билети на пътниците на автогарите. Бояджиев поясни, че още от вчера на автогарите, пътниците са предупреждавани, че в този часови диапазон няма да пътуват автобуси. Пътуващите са закупили билети за други часове и се надяваме, че няма да създадем неудобства, допълни той.\r\nПо думите на Бояджиев, мотивите за протеста са внесения законопроект за създаване на Българска автомобилна камара. „Искаме да се оттегли този проект, защото нито един превозвач на пътници не е участват в подготовката на този проект и ние категорично възразяваме срещу приемането му. Искаме той да бъде изтеглен и да се подготви съвсем нов проект и включително това да има две камари – за товарните превози и за автобусните превозвачи, защото двете са съвсем различни“, коментира Бояджиев. Той допълни, че от Националното сдружение на автобусните превозвачи се очаква всички членове да се включват в протеста. Ако не бъде оттеглен законопроектът за създаване на Българска автомобилна камара, превозвачите от Смолян ще се включат и планираните протести за 25 юни, каза още Николай Бояджиев.\r\nНели ГЕРГЬОВСКА", "date": "2018.06.14", "title": "Смолян: Автобусните превозвачи от града ще се включат в националния протест срещу създаване на Българска автомобилна камара"}
{"url": "http://www.focus-news.net/news/2018/06/14/2533886/blagoevgrad-selo-delchevo-za-poredna-godina-shte-bade-domakin-na-traditsionniya-leten-festival-enyovdenski-taynstva.html", "text": "Живописното село Делчево за поредна година ще бъде домакин на традиционния летен фестивал „Еньовденски тайнства”, който тази година ще се проведе на 23 и 24 юни (събота и неделя).  Това съобщиха от пресцентъра на Община Гоце Делчев. Организатор на фестивала е Общината.\r\nПрограмата в първия ден – събота, ще започне в 19.00 часа, когато малки и големи ще могат да се включат в приключенска разходка по пътеките около селото за бране билки и цветя. Младите момичета ще участват в ритуала „Мълчана вода” в местността „Вълчова тумба”.\r\nНеделният ден, когато ще отбележим Еньовден, ще започне в 05.00 часа с посрещане на слънцето и бране на билки в местността „Вълчова тумба”. След това ще ви очакваме в ателие „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще има и още едно ателие – по грънчарство. Освен това, ще научите някои магически еньовски тайни за билките, ще се запознаете с интересни рецепти на вкусни ястия, приготвени от учениците от ПГ по МСС „Пейо Яворов“.\r\nСпециален гост на фестивала тази година ще бъде шеф Елена Петрелийска – финалист в „Мастър Шеф“ сезон 1, която ще приготви модерна кухня с традиционни билки и подправки.\r\nИ тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще се подпомогнат жени с онкологични заболявания от Гоце Делчев и региона.\r\nВ традиционната Еньовска фолклорна палитра, която ще започне на мегдана по обед, ще участват: мъжка фолклорна група „Войводите“, женска фолклорна група и танцова формация „Кръшно хорце“ към ансамбъл „Топлика“ при НЧ „Никола Йонков Вапцаров – 1927“ с. Мосомище; фолклорна група „Голешовски фантове“, а специалният участник тази година ще бъде фолклорният изпълнител Николай Славеев.\r\n„Нека се потопим заедно в магията на приказното село Делчево и открием летните тайнства на Еньовден!“, призовават от Община Гоце Делчев.", "date": "2018.06.14", "title": "Благоевград: Село Делчево за поредна година ще бъде домакин на традиционния летен фестивал „Еньовденски тайнства”"}
{"url": "http://www.focus-news.net/news/2018/06/14/2533883/plyus-info-makedoniya-siktir-ot-borisov-za-georgi-ivanov.html", "text": "Българският премиер Бойко Борисов и министърът на външните работи Екатерина Захариева отмениха срещата с президента на Република Македония, Георги Иванов, която беше насрочена за петък, отбелязва скопската електронна медия „Плюс Инфо“.\r\nПричината за отмяната на двете срещи е арогантното поведение на Иванов след обявяването на постигнатото решение на въпроса за името на Македония. Информацията за отмяната на срещата бе потвърдена от правителството в София. \r\n„Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Република Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос“, обясни София. \r\nВ София, където Иванов е придружаван от съпругата си Мая, македонският президент трябва да проведе среща и с българския си колега Румен Радев.Тереза Герова", "date": "2018.06.14", "title": "„Плюс Инфо“ (Македония): „Сиктир“ от Борисов за Георги Иванов"}
{"url": "http://www.focus-news.net/news/2018/06/14/2533890/vitsepremierat-valeri-simeonov-prez-godinite-umishleno-se-e-nalaga-edna-bolshevishka-traktovka-na-tazi-velichava-epopeya-spasyavaneto-na-balgarskite-evrei.html", "text": "През годините умишлено се е налага една болшевишка трактовка на тази величава епопея – спасяването на българските евреи. Това заяви при откриването на Международната научна конференция „Спасяването на българските евреи – събития и личности“ във Велико Търново вицепремиерът Валери Симеонов, предаде репортер на Радио „Фокус“ – Велико Търново. По думите му представянето на тази история по този начин е трябвало да приключи след падането на режима през 1989-та година. \r\n„За съжаление близо 30 години по-късно историята продължава да бъде представяне на учениците и студентите по този болшевишки начин. Хората израстват и се запознават с историята през премълчани, през изопачени факти. На това трябва да бъде сложен край. Тази конференция може да изглежда скромна по своя състав, но тази конференция е на изключително високо ниво с оглед на хората, които присъства тук,  и които са положили сериозни усилия да се запознаят с истинските факти“, заяви Валери Симеонов. Той подчерта, че една от основните задачи на форума е да представи редица неизвестни факти, свързани с ролята на българското правителство, на българския цар и на българските институции за спасяването на българските евреи, които умишлено са били премълчавани през годините. „За мен българските евреи не бяха спасени преди 75 години. Българските евреи бяха спасени преди 20-тина година. За всички е ясно, че изопачаването на историята се е дължало на политическите взаимоотношения по време на т. нар. „Желязна завеса“. До 1989 година практически нямаше информация, затова за мен спасяването на българските евреи е от преди 20-тина години. Представянето на тази изключително уникална история, която има уникален принос за световния хуманизъм, тази история, с която българския народ може да се гордее, е изключително шаблонно и  формално. Продължава да шества и да тържествува невежеството по отношение на този акт на целия български народ, но и на българското правителство“, заяви Валери Симеонов.\r\nМеждународната научна конференция „Спасяването на българските евреи – събития и личности“ се провежда във Великотърновския университет „Св. Св. Кирил и Методий“ и е под патронажа на вицепремиера Валери Симеонов. На него присъстват съпредседателят на Клуба на приятелите българи и евреи арх. Елко Хазан и Самуел Ардити – български евреин, преживял събитията от 1943 година. В рамките на два дни ще бъдат представени неизвестни в публичното пространство изследвания и доклади от учени, историци, изследователи, юристи, документалисти, кулутуролози, политолози и публицисти. Голяма част от докладите са посветени на личности от българската история, регионални и професионални общности, участвали активно в спасяването на българските евреи.\r\nНадежда КРЪСТЕВА", "date": "2018.06.14", "title": "Вицепремиерът Валери Симеонов: През годините умишлено се е налага една болшевишка трактовка на тази величава епопея – спасяването на българските евреи"}
{"url": "http://www.focus-news.net/news/2018/06/14/2533885/ministarat-na-vanshnite-raboti-ekaterina-zaharieva-e-informirala-prezidenta-rumen-radev-za-otkazanite-sreshti-s-makedonskiya-darzhaven-glava.html", "text": "Министърът на външните работи Екатерина Захариева е информирала по телефона президента Румен Радев за отказаните срещи с македонския държавен глава Георге Иванов, научи Агенция \"Фокус\". Телефонният разговор е проведен преди пристигането на Георге Иванов у нас.Агенция \"Фокус\" припомня: По-рано днес стана ясно, че премиерът Бойко Борисов и вицепремиерът и външен министър Екатерина Захариева са отказали предвидените си срещи с македонския президент Георге Иванов. Причината нежеланието правителството да се намесва във вътрешните работи на съседната ни държава.", "date": "2018.06.14", "title": "Министърът на външните работи Екатерина Захариева е информирала президента Румен Радев за отказаните срещи с македонския държавен глава"}
{"url": "http://www.focus-news.net/news/2018/06/14/2533880/georgi-svilenski-bsp-neosnovatelni-sa-tvardeniyata-che-zakonat-za-avtomobilnata-kamara-shte-zashtiti-interesite-na-transportniya-bransh-i-shte-gi-predstavlyava-pred-darzhavata.html", "text": "Законът за автомобилната камара е всичко друго, но не и обединение на бранша. Това каза заместник-председателят на ПГ на „БСП за България“ Георги Свиленски във връзка с протестите на автобусните превозвачи, предаде репортер на Агенция „Фокус“. По думите на Свиленски на самите представители на брашна и на асоциациите е ясно, че не може да участваш насила в браншова организация и тя да те представлява пред държавата. „С този закон искат да задължат всички 17 хил. транспортни фирми да бъдат членове на тази организация, да плащат членски внос от 1000 до 10 000 лв. и те да контролират кой ще извършва тази дейност, на кого ще отнемат лиценза, на кого ще дадат лиценз. Т.е. това, което трябва да прави министерството, искат да го правят едни частни формирования“, коментира Свиленски. На въпрос кой има интерес от този закон Свиленски заяви, че на заседание на Комисията по транспорта е станало ясно, че това са КРИБ и Миролюб Столарски. Той обърна внимание, че камарата е регистрирана на името на Миролюб Столарски. „Представете си тези 17 хил. превозвача да се съберат в „Арена Армеец“, да си приемат устав и да си решат колко да е членският внос. Само ще кажа на колегите от ГЕРБ, че това не може да бъде сбирка на партията в „Арена Армеец“. Това са превозвачи, не са като членовете им да им казват какво да правят“, допълни Свиленски. Той припомни позицията на БСП за оттегляне на закона. \r\nДеница КИТАНОВА", "date": "2018.06.14", "title": "Георги Свиленски, БСП: Неоснователни са твърденията, че Законът за автомобилната камара ще защити интересите на транспортния бранш и ще ги представлява пред държавата"}
{"url": "http://www.focus-news.net/news/2018/06/14/2533892/haskovo-v-grada-shte-se-provede-leten-praznik-za-detsa-pod-mototo-parvi-stapki-v-tenisa-igray-i-se-zabavlyavay.html", "text": "„Тенисклуб Хасково“ и „Тенисклуб Хасково 2015“ организират летен празник за децата на Хасково на 1 юли от 10.00 часа на кортовете „Кенана“. Това съобщиха от пресцентъра на Община Хасково. Празникът е първият, организиран от двата клуба под мотото „Първи стъпки в тениса, играй и се забавлявай!“. „Тенисклуб Хасково“ кани всички деца, които искат да направят своите първи стъпки в тениса или имат малък опит с тенис ракета, за да получат първите и най-ценни уроци по тенис от професионални треньори и да се забавляват. Няма възрастови ограничения.\r\nНеобходимо е желаещите да се запишат предварително за участие на място или на мейл tchaskovo2015@gmail.com, tenishaskovo@yahoo.com. Срокът за заявяване на участие е до 9.30 часа на 1 юли.\r\nЗа безплатните тенис уроци организаторите са предвидили детски тенис ракети, а всички записали се ще получат подаръци с автограф на най-добрия български тенисист Григор Димитров. \r\nТенис урока ще започне в 10.30 и ще продължи до 11.30 часа. От 11.30 до 12.30 часа са предвидени игри и забавления.\r\nИнициативата на ТК Хасково и ТК Хасково 2015- „Първи стъпки в тениса-играй и се забавлявай” стартира за първи път като целта на сдруженията е да популяризира спорта сред подрастващите. По време на празника всички новозаписали се деца в някой от двата тенис клуба ще ползват преференции и ще получат подаръци. Децата, които желаят да вземат участие в безплатните тенис уроци, трябва да си носят подходящи маратонки.\r\nМеждувременно Тенисклуб Хасково 2015 обяви, че от 15 юни започва летен тенис лагер. Заниманията могат да са седмични, така също за няколко седмици или месец. Обучението на записалите се е от 10.00 до 15.30 часа. Освен занимания по тенис е предвидено и време за обща физическа подготовка. В лагера могат да участват деца над 7-годишна възраст. Повече информация за летния лагер можете да получите на място на тенис кортовете или на телефон 0888044422.", "date": "2018.06.14", "title": "Хасково: В града ще се проведе летен празник за деца под мотото „Първи стъпки в тениса, играй и се забавлявай!“"}
{"url": "http://www.focus-news.net/news/2018/06/14/2533884/tsvetan-tsvetanov-gerb-ot-zakona-za-avtomobilnata-kamara-otpada-predlozhenieto-za-zadalzhitelno-chlenstvo.html", "text": "От Закона за автомобилната камара отпада предложението за задължително членство. Това каза председателят на ПГ на ГЕРБ Цветан Цветанов пред журналисти във връзка с Закона за автомобилната камара, предаде репортер на Агенция „Фокус“. „Намеренията ни са съвсем добронамерени“, допълни председателят на ПГ на ГЕРБ. Цветанов заяви, че внесеният закон е на база на обсъждания, които са правени в рамките на година. „Предсрочното прекратяване на 43-ия парламент ни отдалечи от възможността да внесем този законопроект“, коментира Цветанов. По думите му Законът за автомобилната камара е в подкрепа на транспортния бранш, за да може правилата да бъдат еднакви за всички и да може експертното мнение да бъде чуто от изпълнителната власт и от парламентарните групи. Цветанов заяви, че не трябва да се търси противопоставяне, защото то е излишно както за държавата, така и за превозвачите и уточни, че ще проведе срещи с „Воля“ и „Обединени патриоти“ по законопроекта. „Нека певозвачите да участват активно във вземането на решения“, коментира председателят на ПГ на ГЕРБ. \r\nДеница КИТАНОВА", "date": "2018.06.14", "title": "Цветан Цветанов, ГЕРБ: От Закона за автомобилната камара отпада предложението за задължително членство"}
{"url": "http://www.focus-news.net/news/2018/06/14/2533893/blagoevgrad-gramotevitsa-e-podpalila-pokriva-na-plevnya-v-sandanski-oganyat-e-potushen.html", "text": "Гръмотевица е подпалила покрива на плевня в Сандански. Това съобщи за Радио „Фокус“-Пирин инж. Георги Пармаков, директор на Регионална дирекция „Пожарна безопасност и защита на населението“-Благоевград. Инцидентът е станал около 10.00 часа тази сутрин. Пожарните екипи са реагирали веднага и огънят е потушен. Няма пострадали хора. Щетите са само материални.\r\nНатали СТЕФАНОВА", "date": "2018.06.14", "title": "Благоевград: Гръмотевица е подпалила покрива на плевня в Сандански, огънят е потушен"}
{"url": "http://www.focus-news.net/news/2018/06/14/2533895/evrodeputatat-georgi-pirinski-komisiyata-da-dokladva-za-koruptsiyata-v-tseliya-es.html", "text": "Днес в Европейския парламент Европейската комисия бе изправена да отговори защо се е отказала да представи втори антикорупционен доклад за ЕС, след първия от 2014 г. Евродепутатът социалист Георги Пирински цитира констатацията на Комисията тогава, че фактически не се прави достатъчно в борбата срещу корупцията, което важи за всички държави-членки, както и че законите не се прилагат стриктно и липсва политическа решимост за изкореняване на корупцията. Това съобщиха от пресофиса на Георги Пирински. В тази светлина, визирайки вчерашното назоваване на България и Румъния от холандския премиер Рюте като негодни да членуват в Шенген поради корупция, Пирински цитира констатациите за Холандия в доклада от 2014 г. - проблеми с прозрачността на финансирането на политическите партии; липса на данни за борба срещу подкупите в чужбина; необходимост да се фокусира върху преследването на случаи на корупция при международни бизнес транзакции.\r\nВ заключение Пирински настойчиво призова Комисията да представи обективен доклад за състоянието на корупцията в целия Европейски съюз, с което да се пресече избирателното сочене на отделни държави като едва ли не единствени носители на корупция.", "date": "2018.06.14", "title": "Евродепутатът Георги Пирински: Комисията да докладва за корупцията в целия ЕС"}
{"url": "http://www.focus-news.net/news/2018/06/14/2533896/blagoevgrad-3-740-kasa-tsigari-bez-banderol-sa-izzeti-pri-proverka-na-targovski-obekt-na-ul-polk-drangov.html", "text": "3 740 къса цигари без бандерол са иззети при проверка на търговски обект на ул. „Полк. Дрангов“. Това съобщиха от ОДМВР - Благоевград. Претърсването е извършено на 13 юни 2018 г. в обекта и прилежащата към него постройка, обитавана от лице с инициали Р.М. (на 52 г.), намиращи се на ул. „Полк. Дрангов“ в гр. Благоевград. Открити и иззети са 179 цигарени кутии от различни марки без поставен български акцизен бандерол – общо 3 740 къса цигари. Образувано е бързо производство.", "date": "2018.06.14", "title": "Благоевград: 3 740 къса цигари без бандерол са иззети при проверка на търговски обект на ул. „Полк. Дрангов"}
{"url": "http://www.focus-news.net/news/2018/06/14/2533889/kristian-vigenin-bsp-otkazat-na-premiera-boyko-borisov-da-prieme-makedonskiya-prezident-e-dosta-direktna-namesa-vav-vatreshen-spor-v-republika-makedoniya.html", "text": "Отказът на премиера Бойко Борисов да приеме македонския президент е доста директна намеса във  вътрешен спор в Република Македония. Това каза секретарят на ПГ на \"БСП за България\" Кристиан Вигенин пред журналисти във връзка с oтказа на премиера Бойко Борисов да се срещне с президента на Македония Георге Иванов, предаде репортер на Агенция \"Фокус\".\r\n\"Не си спомням подобен случай. Поне в най-новата ни история. Може би се е случвало да няма такъв прием, но когато това не е планирано предварително в програмата. Доколкото разбирам, то е било планирано\", коментира Вигенин. \r\nСпоред него посланието трябва да е по-позитивно и премиерът Бойко Борисов е трябвало да обясни на президента Георге Иванов, че ситуацията в Македония изисква повече разум, мъдрост и по-силен ангажимент за търсене на решение, а не политически демонстрации, на каквито сме били свидетели вчера. \r\nДеница КИТАНОВА", "date": "2018.06.14", "title": "Кристиан Вигенин, БСП: Отказът на премиера Бойко Борисов да приеме македонския президент е доста директна намеса във вътрешен спор в Република Македония"}
{"url": "http://www.focus-news.net/news/2018/06/14/2533888/premierat-boyko-borisov-balgariya-podkrepya-vsichki-initsiativi-koito-biha-doveli-do-polozhitelno-razvitie-na-blizkoiztochniya-miren-protses.html", "text": "България подкрепя всички инициативи, които биха довели до положително развитие на Близкоизточния мирен процес. Всички спорни въпроси трябва да бъдат решавани по пътя на директните преговори между двете страни. Това заяви българският министър-председател Бойко Борисов в рамките на срещата си с премиера на Палестина Рами Хамдалла, съобщиха от правителствената информационна служба. Двамата обсъдиха възможностите за разширяване на двустранното сътрудничество и за Близкоизточния мирен процес. На срещата между Бойко Борисов и Рами Хамдалла присъства и делегация от България, в която влизат вицепремиерът Томислав Дончев, министърът на образованието и науката Красимир Вълчев и заместник-министърът на външните работи и национален координатор по антисемитизма Георг Георгиев.\r\nПо време на разговора си с министър-председателя Хамдалла, премиерът Бойко Борисов изрази своята искрена надежда тежките конфликти в региона да се разрешат с подписването на мирно споразумение. „Толкова много ми се иска да има мир, защото нашата страна има дългогодишно приятелство с народите на Израел, на Палестина и на Иран“, сподели българският премиер.\r\nМинистър-председателят Бойко Борисов изтъкна, че българо-палестинските отношения са традиционно добри и двете страни ще продължат активната си дейност по развитието им. По думите на българския премиер, мост към осъществяването на тази взаимно декларирана цел могат да бъдат онези над 5 хиляди палестински граждани, които са завършили образованието си в България. Борисов съобщи, че и в момента има много палестински студенти в България, които са избрали нашата страна за своето висше образование.\r\nПремиерът на Палестина Рами Хамдалла благодари на Бойко Борисов за това, че е истински приятел на Палестина и на каузата на палестинския народ. \r\nМинистър-председателят на Палестина подчерта, че неговият народ винаги е с протегната ръка за мирни преговори, но невинаги усещат същото желание от другата страна. „В Газа бяха ранени или убити стотици хора. Нека светът обърне повече внимание на това“, призова премиерът Хамдалла. Той обясни, че преговорите между Палестина и Европейския съюз вървят бавно, като помоли министър-председателят Бойко Борисов и България за съдействие в ускоряването на този процес. „Искам да ви уверя, че Държавата Палестина ще бъде пример за демократично управление“, категоричен бе премиерът Рами Хамдалла.", "date": "2018.06.14", "title": "Премиерът Бойко Борисов: България подкрепя всички инициативи, които биха довели до положително развитие на Близкоизточния мирен процес"}
{"url": "http://www.focus-news.net/news/2018/06/14/2533899/varna-chetirima-dushi-sa-postradali-pri-sbivane-na-ul-cherni-vrah.html", "text": "Четирима души са пострадали при сбиване на ул. „Черни връх“. Това съобщиха от ОДМВР - Варна. На 12 юни около 20.40 часа, е получен сигнал за това, че на ул. „Черни връх“ след възникнал скандал се е стигнало до физическа саморазправа между група лица. На място са установени всички участници в инцидента. Трима мъже на възраст 35 г., 33 г. и 28 г. от Варна, известни на МВР, са задържани за срок до 24 часа. Четирима души са били прегледани и освободени за домашно лечение с леки телесни повреди. По случая има образувано досъдебно производство, материалите са докладвани в Районна прокуратура – Варна.", "date": "2018.06.14", "title": "Варна: Четирима души са пострадали при сбиване на ул. „Черни връх“"}
{"url": "http://www.focus-news.net/news/2018/06/14/2533901/veliko-tarnovo-silen-dazhd-vali-v-grada.html", "text": "Силен дъжд вали в центъра на Велико Търново, предаде репортер на Радио „Фокус“ – Велико Търново. Трафикът към този час е интензивен и явлението затруднява движението. Настилките са мокри, а на места има образували се дълбоки локви, които създават допълнителни предпоставки за катастрофи. Най-тежко е положението в района двете кръгови движения преди пътен възел „Качица“, където водата е най-много. „Фокус“ призовава водачите да карат внимателно и със съобразена с пътната обстановка скорост.  Според прогнозата за времето на Националния институт по метеорология и хидрология през целия ден днес ще има предпоставки за интензивни валежи, на места придружени с гръмотевична дейност. Ще има и условия за градушки. Предупредителен код за опасни явления има за цяла Западна България.\r\nЛуиза ТРАНЧЕВА", "date": "2018.06.14", "title": "Велико Търново: Силен дъжд вали в града"}
{"url": "http://www.focus-news.net/news/2018/06/14/2533900/vidin-blizo-3-000-litra-bira-i-nad-200-butilki-vodka-i-uiski-bez-dokumenti-za-proizhod-sa-zadarzhani-gkpp-dunav-most-2.html", "text": "Служители на Митница „Лом\" задържаха 2 851 литра бира и 222 бутилки водка и уиски без документи за произход и платен акциз. Това съобщиха от пресцентъра на Агенция \"Митници\". Стоката е спряна на влизане в страната през ГКПП „Дунав мост 2“ с идващ от Германия камион с българска регистрация. \r\nПревозното средство преминало през трасе „вход\" на 13 юни 2018 г. през нощта. По метода анализ на риска, служители от отдел „Митническо разузнаване и разследване\" са го насочили за щателна митническа проверка. По документи товарният автомобил превозвал групажна стока от Германия за България. В хода на проверката са открити 4 палета, натоварени с 8 640 броя кенчета с бира от 330 мл, марка „KAISER GOLD\". В кашони са открити и 222 броя бутилки водка и уиски от марката \"VERSAGE\". Всички алкохолни опаковки са без български акцизен бандерол и без документи за платен или обезпечен акциз. Стоките са задържани в склад на Митница Лом. \r\nЗа високоалкохолните напитки е образувано досъдебно производство. \r\nАдминистративно наказание ще бъде наложено за вноса на голямото количество бира без документи.", "date": "2018.06.14", "title": "Видин: Близо 3 000 литра бира и над 200 бутилки водка и уиски без документи за произход са задържани ГКПП „Дунав мост 2“"}
{"url": "http://www.focus-news.net/news/2018/06/14/2533887/georgi-svilenski-bsp-sred-motivite-za-izgotvyane-na-zakona-za-avtomobilnata-kamara-e-tova-che-v-ministerstvo-na-transporta-ima-koruptsiya.html", "text": "Сред мотивите за изготвяне на Закона за автомобилната камара е това, че в Министерство на транспорта има корупция. Това каза заместник-председателят на ПГ на „БСП за България“ Георги Свиленски, предаде репортер на Агенция „Фокус“. По думите му притесненията на превозвачите започват още от мотивите на Закона за автомобилната камара, където е записано, че в България няма регистър на транспортните превозвачи и няма компетентен орган, който да отговаря за транспорта и че в Министерство на транспорта има корупция. „Преди месец пуснах парламентарно питане до министъра на транспорта, в който го попитах има ли компетентен орган, който да отговаря по регламента за транспорта, електронен регистър в Министерство на транспорта и има ли корупция в министерството“, поясни Свиленски. Той допълни, че отговорът е бил, че има електронен регистър и компетентен органи,че няма проблем с превозвачите и обслужването им и че няма данни за корупция. „Т.е. мотивите, с които искат да направят тази камара не отговарят на действителността. Когато имаш грешни мотиви, кажете ми какъв резултат ще има този закон?\", попита още заместник-председателят на ПГ на \"БСП за България\".  \r\nДеница КИТАНОВА", "date": "2018.06.14", "title": "Георги Свиленски, БСП: Сред мотивите за изготвяне на Закона за автомобилната камара е това, че в Министерство на транспорта има корупция"}
{"url": "http://www.focus-news.net/news/2018/06/14/2533891/faktor-makedoniya-borisov-zatvori-vratata-na-makedonskiya-prezident.html", "text": "Министър-председателят на България Бойко Борисов отказа да се срещне с македонския президент Георги Иванов, отбелязва скопското електронно издание „Фактор“.\r\nДържавният глава на Македония вече е в България и скоро ще бъде приет от колегата си Румен Радев, поясняват от редакцията. „Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Р Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос“, обясниха от София. \r\nМинистърът на външните работи на България Екатерина Захариева също е отменила планираната среща с Георги Иванов.\r\nОт редакцията припомнят,, че президентът на Република Македония е на двудневно посещение в България и трябваше да има срещи с премиера, министъра на външните работи и с председателя на Народното събрание. В рамките на дискусиите се очакваше да бъде обсъдена темата за разрешаване на спора за името на Македония. Но Георги Иванов отказа да приеме решението, договорено от министър-председателите на Гърция и Македония - „Република Северна Македония\". Тереза Герова", "date": "2018.06.14", "title": "„Фактор“ (Македония): Борисов „затвори вратата“ на македонския президент"}
{"url": "http://www.focus-news.net/news/2018/06/14/2533904/rdpbzn-pazardzhik-ochakvat-se-intenzivni-valezhi-ot-dazhd-do-50-lkvm-v-oblastta-tozi-sledobed.html", "text": "Оражнев код за интензивни валежи от дъжд с количества между 30 и 50 л/кв метър се очакват за област Пазарджик днес, съобщи за Радио „Фокус“ – Пазарджик комисар Иван Панайотов, началник на РДПБЗН-Пазарджик. По думите му информацията е от Центъра за аерокосмическо наблюдение към МВР, който обработва данни в реално време. „Над 40 лв/кв.м вече започват сериозните проблеми и поражения, затова сме особено бдителни при такава прогноза“, уточни Панайотов. Той допълни, че преди два месеца е извършено наблюдения на охраняемите и неохраняеми водоеми в региона, които са 97. От тях 75 са били с обем до преливниците и са издадени предписания за свеждане до допустими норми.\r\nАлбена ЖИЛЕКОВА", "date": "2018.06.14", "title": "РДПБЗН-Пазарджик: Очакват се интензивни валежи от дъжд до 50 л/кв.м в областта този следобед"}
{"url": "http://www.focus-news.net/news/2018/06/14/2533905/sport-sharapova-se-prisaedinyava-kam-grigor-dimitrov-na-demonstrativen-turnir-v-harlingam.html", "text": "Мария Шарапова ще стане част от звездния списък с имена на тазгодишния Aspall Tennis Classic в Хърлингам. Демонстративният турнир ще се проведе точно в навечерието на Уимбълдън, като рускинята засега е единствената обявена представителка на женския тенис.\r\nТя се присъединява към Григор Димитров, Хьон Чунг, Лука Пуй, Ришар Гаске, Пабло Кареньо Буста, Кевин Андерсън и Карен Хачанов в листата на действащите състезатели, които ще излязат на корта между 26 и 29 юни.\r\nЛегендите, които ще се включат в забавлението пък ще бъдат шоуменът Мансур Бахрами, Грег Руседски, Марк Филипусис, Томас Енквист и Микаел Пернфорс.\r\nВенцислав ДРАГОМАНОВ", "date": "2018.06.14", "title": "Спорт: Шарапова се присъединява към Григор Димитров на демонстративен турнир в Хърлингам"}
{"url": "http://www.focus-news.net/news/2018/06/14/2533906/mariya-georgieva-mrrb-prez-poslednite-dve-desetiletiya-morskoto-prostranstveno-planirane-se-ocherta-kato-osnoven-instrument-za-provezhdane-na-integrirana-morska-politika.html", "text": "През последните две десетилетия морското пространствено планиране се очерта като основен инструмент за провеждане на интегрирана морска политика. Това заяви по време на конференция за ролята и значението на Черноморския регион и връзката му с Дунавската стратегия Мария Георгиева, представител на Министерство на регионалното развитие и благоустройството (МРРБ), предаде кореспондент на Радио „Фокус” – Варна. Значението на морското пространствено планиране за провеждане на интегрирана морска политика в Черноморския регион е тема на презентацията. По думите ѝ този вид политика е интегриран подход към всички сектори, свързани с моретата и океаните. „Морското пространствено планиране подпомага вземането на планирани пространствени решения и по този начин съдейства за намаляване на конфликтите между различните морски дейности и за поддържане на екологичното състояние на морската околна среда. Става дума за трансгранично планиране, базирано на научна основа, като се търси връзка между сушата и морето\", подчерта Мария Георгиева. По думите ѝ морското пространствено планиране е един прозрачен процес, който подпомага освен интегрираното управление, така също и инвестиционните намерения на бизнеса, който при наличие на достоверни данни за разпределението на морските територии и крайбрежието и на ясни правила улеснява инвестиционните проекти. „Това като резултат пести време и пари, препокриват се несъвместими дейности и се намалява натискът върху екосистемите\", подчерта Мария Георгиева. Форумът в Албена бе открит от Радосвет Радев, председател на Управителния съвет (УС) на курортния комплекс и член на УС на Българска стопанска камара (БСК). С едноминутно мълчание присъстващите почетоха паметта на починалия в края на месец май на възраст 78 години Божидар Данев, който бе председател на БСК. Международната конференция е организирана в негова памет. \r\nЖулиета НИКОЛОВА", "date": "2018.06.14", "title": "Мария Георгиева, МРРБ: През последните две десетилетия морското пространствено планиране се очерта като основен инструмент за провеждане на интегрирана морска политика"}
{"url": "http://www.focus-news.net/news/2018/06/14/2533907/rumyana-nencheva-umbal-burgas-za-normalnoto-sashtestvuvane-na-oblastta-sa-neobhodimi-okolo-900-1-000-kravodariteli-na-mesets.html", "text": "За нормалното съществуване на област Бургас са необходими около 900 – 1 000 кръводарители на месец. Това каза за Радио „Фокус“ – Бургас Румяна Ненчева, старши сестра в УМБАЛ – Бургас, по повод Световен ден на кръводаряването. „Предния месец имахме 577 човека дарили кръв. Кръводаряването намаля“, каза още Ненчева.\r\nПо думите й преди време повече хора са дарявали кръв, защото са имали стимул, тъй като им се плащало и също така им се е давало отпуска. „Сега нито едно предприятие не признава двата дни отпуска, която се явява като болничен“, добави старшата сестра. Според нея друга причина е и, че много малко се говори по медиите за кръводаряване - само на 14 юни.\r\nПо думите й базата в която работят е с много лоши условия. „Новият център е построен, но болницата няма средства и пари, за да се довърши ремонтът“, допълни Ненчева. Тя каза още, че има и недостиг на работна ръка, а повечето работещи са в пенсионна възраст. „Трудна е работата, а обслужваме целия окръг“, добави старша сестра Ненчева.\r\nДеница ДИМИТРОВА", "date": "2018.06.14", "title": "Румяна Ненчева,  УМБАЛ – Бургас: За нормалното съществуване на областта са необходими около 900 – 1 000 кръводарители на месец"}
{"url": "http://www.focus-news.net/news/2018/06/14/2533897/atanas-chapkanov-predsedatel-na-varnenskiya-sayuz-na-prevozvachite-ne-iskame-da-sme-v-edna-kamara-s-tovarnite-prevozvachi.html", "text": "Съюзът на превозвачите във Варна се противопоставя на евентуално събиране на бранша в обща камара с колегите им, занимаващи се с тежкотоварни превози. Това заяви за Радио „Фокус“ – Варна председателят на регионалната браншова организация Атанас Чапкънов. По думите му по Закона за автомобилните превози фирмите от двата сектора трябва да отговарят на еднакви изисквания, но проблемите на едните и на другите са съвсем различни. „Товарните превозвачи са 10-15 пъти повече от нас и в така направената структура в камарата те винаги ще имат мнозинство и всъщност нашият глас го няма“, каза още Атанас Чапкънов. Той коментира още, че с Проектозакона за Българската автомобилна камара, на превозвачите се вменяват функции на Държавната автомобилна администрация. „А знаете, че когато фирмите тръгнат да се проверяват една друга винаги има субективизъм и това не може да бъде реална оценка“, допълни председателят на браншовата организация. Относно издаването на лицензи той допълни, че това би трябвало да бъде задължение на Министерството на транспорта, а не на Камарата на превозвачите.\r\nДиана СТОЕВА", "date": "2018.06.14", "title": "Атанас Чапкънов, председател на Варненския съюз на превозвачите: Не искаме да сме в една камара с товарните превозвачи"}
{"url": "http://www.focus-news.net/news/2018/06/14/2533909/yambol-s-tseremoniya-po-parva-kopka-v-grada-shte-bade-dadeno-nachalo-na-remontnite-deynosti-po-ulitsa-preslav.html", "text": "На 18 юни 2018 г. от 11.00 часа, ще бъде даден старт на строително-монтажните дейности за ремонт и реконструкция на ул. „Преслав“ в Ямбол. Това съобщиха от пресцентъра на Общината. Официалната церемония по първа копка ще се състои в пространството пред Народно читалище „Зора – 1945“. В нея ще вземат участие кметът на Община Ямбол Георги Славов, представители на фирмата изпълнител „Технопътстрой“ ЕООД, на авторския и строителния надзор, екипът по проекта, общински съветници, граждани. \r\nЦялостната реконструкция и обновяване на една от основните пътни артерии в Ямбол ще бъде в участъка между пл. „Боровец“ и кръстовището с ул. „Акация“. Мерките имат за цел подобряване на пътната инфраструктура в услуга на водачите на моторни превозни средства, както и на пешеходците. Изпълнението е част от усилията на община Ямбол за поетапно модернизиране на градската среда.\r\nИзпълнението на обект „Реконструкция и рехабилитация на ул. „Преслав” от ул. „Димитър Благоев” до ул. „Акация“ се реализира по проект „Устойчиво и интегрирано развитие на градската среда на община Ямбол“ и се осъществява с финансовата подкрепа на Оперативна програма „Региони в растеж 2014 – 2020 г.“, съфинансирана от Европейския съюз, чрез Европейски фонд за регионална развитие.", "date": "2018.06.14", "title": "Ямбол: С церемония по първа копка в града ще бъде дадено начало на ремонтните дейности по улица „Преслав“"}
{"url": "http://www.focus-news.net/news/2018/06/14/2533894/petar-zahariev-prevozvach-ot-montana-i-chlen-na-us-na-natsionalnata-asotsiatsiya-na-avtomobilnite-prevozvachi-tselta-na-protesta-e-da-se-sprat-bezobraziyata-koito-se-tvoryat-v-bransha.html", "text": "Целта на протеста е да се спрат безобразията, които се творят в бранша, а  не е да се нанасят щети на хората, които превозваме, каза за Радио „Фокус“ – Видин Петър Захариев, превозвач от Монтана и член на управителния съвет на Националната асоциация на автомобилните превозвачи, по повод спирането на автобусните превози от 14 до 15,30 часа. Той посочи, че автобусни превозвачи от област Монтана, които са членове на Националната асоциация на автомобилните превозвачи ще протестират днес, като настояват да  бъде изтеглен законопроект за създаване на автомобилна камара. „С този  законопроект за  създаване на автомобилна камара се създава всъщност частно министерство на транспорта и се изземат функциите на държавата. Автомобилната камара ще трябва да дава лицензите на автобусните превозвачи. Освен това се задължават всички автомобилни превозвачи да членуват в нея, което е недопустимо. Няма никаква прозрачност в създаването на тази автомобилна камара“, каза Петър Захариев. Той посочи, че от проблемите, които съществуват като сивата икономика в автобусния бранш, водеща до катастрофи и загинали невинни жертви – те не се разискват, въпреки, че са основен проблем за превозвачите. „Нищо не се казва и за оперативната работа – маршрутни разписания, възлагането им, изпълнението им, качеството на услугата , за това нищо не се казва, а има едно боричкане кой да бъде на върха“, заяви Петър Захариев.\r\nАнна ЛОЗАНОВА", "date": "2018.06.14", "title": "Петър Захариев, превозвач от Монтана и член на УС на Националната асоциация на автомобилните превозвачи: Целта на протеста  е да се спрат безобразията, които се творят в бранша"}
{"url": "http://www.focus-news.net/news/2018/06/14/2533913/burgas-700-grama-metamfetamin-sa-izzeti-pri-proverka-na-zhilishte-v-grada.html", "text": "700 грама метамфетамин са иззети при проверка на жилище в града. Това съобщиха от ОДМВР - Бургас. На 13 юни служители от Първо Районно управление - Бургас със съдействието на Специализираните полицейски сили извършили претърсване в дома на 44-годишен криминално проявен мъж с инициали Е.С. от Бургас, като намерили и иззели около 700 грама бяло прахообразно вещество (метамфетамин) и подвижна нарколаборатория, оборудвана с колби и прекурсори. По случая е образувано досъдебно производство.", "date": "2018.06.14", "title": "Бургас: 700 грама метамфетамин са иззети при проверка на жилище в града"}
{"url": "http://www.focus-news.net/news/2018/06/14/2533903/balgariya-i-palestina-shte-si-satrudnichat-v-oblastta-na-obrazovanieto.html", "text": "Република България и държавата Палестина ще си сътрудничат в областта на основното, средното, професионалното и висшето образование. Това съобщиха от правителствената информационна служба. Български и палестински ученици от началните и средните училища ще участват в международни образователни и художествени конкурси. В университетите на двете страни ще бъдат определени квоти за студенти и ще се насърчи ежегодният обмен на академичния състав. \r\nТова предвижда Спогодба за сътрудничество между ресорните министерства на двете страни. Документът беше подписан от министъра на образованието и науката Красимир Вълчев и министъра на външните работи на Палестина Рияд Ал - Малики в рамките на визитата в Рамалла на правителствената делегация, ръководена от премиера Бойко Борисов. \r\nСпогодбата за сътрудничество между образователните министерства на двете държави предвижда още съвместна работа за облекчаване на процедурите за взаимно признаване на дипломите.", "date": "2018.06.14", "title": "България и Палестина ще си сътрудничат в областта на образованието"}
{"url": "http://www.focus-news.net/news/2018/06/14/2533911/blagoevgrad-v-gotse-delchev-e-bil-vaveden-plan-za-deystvie-pri-krizi-izvanredni-situatsii-i-zashtita-pri-bedstviya.html", "text": "В следствие обилните валежи паднали в района на град Гоце Делчев по заповед на директора на РДПБЗН – Благоевград е бил въведен план за действие при кризи, извънредни ситуации и защита при бедствия. Това съобщиха от пресцентъра на ОДМВР- Благоевград. При отстраняване на последствията от валежите в района са участвали 3 екипа на РСПБЗН – Гоце Делчев с общо 12 служители и 3 екипа на СОД – Благоевград с общо 9 служители. Бяха извършени отводнявания на 16 адреса в града и 1 отводняване в с. Мусомища. В Благоевград в отстраняването на последствията от падналия дъжд са се включили 2 екипа на СОД – РДПБЗН Благоевград с 6 служители и 1 екип на РСПБЗН – Благоевград с 3-ма служители. Посетени са 9 адреса за отводняване и паднали клони и дървета. Към 22.00 ч. обстановката се е нормализирала.", "date": "2018.06.14", "title": "Благоевград: В Гоце Делчев е бил въведен план за действие при кризи, извънредни ситуации и защита при бедствия"}
{"url": "http://www.focus-news.net/news/2018/06/14/2533902/yulian-angelov-obedineni-patrioti-s-otkaza-na-premiera-boyko-borisov-da-prieme-makedonskiya-prezident-se-dava-yasen-znak-che-balgariya-ne-e-saglasna-s-politikata-koyato-se-vodeshe-ot-makedoniya-dopredi-edna-godina.html", "text": "С отказа на премиера Бойко Борисов да приеме македонския президент се дава ясен знак, че България не е съгласна с политиката, която се водеше от Македония допреди една година. Това каза секретарят на ПГ на \"Обединени патриоти\" Юлиан Ангелов пред журналисти във връзка с oтказа на премиера Бойко Борисов да се срещне с президента на Македония Георги Иванов, предаде репортер на Агенция \"Фокус\". По думите му президентът на Македония продължава да изпълнява тази политика. \"Това е политика, която беше водена повече от 10 години, насочена срещу всички съседи на Македония, насаждане на език на омраза, насаждане на проблеми и нерешаване на тези проблеми десетилетия наред. Българската позиция е правилна, защото той може да е президент на друга държава, но в крайна сметка България в момента като ангажирана държава, която иска да подкрепя интеграцията на Западните Балкани, не може да си позволи лукса на подкрепя лидери, които работят срещу тази интеграция на Западните Балкани в ЕС\", заяви Ангелов. Той поясни, че \"Обединени патриоти\" са се надявали македонските политици от опозицията и президентът на страната да преосмислят всички свои грешки, допуснати през последните десетилетия, за да може Македония да има реален шанс да бъде част от ЕС. \"Искаме хората в Македония да живеят и да водят един по-нормален и свободен начин на живот. За съжаление действията на президента на Македония не показват подобно нещо. Смятаме, че българската държава трябва да има адекватна реакция, винаги когато се касае за проблеми, свързани със Западните Балкани\", допълни Ангелов. По думите му страната ни не трябва да премълчава всички тези проблеми заради хората в Македония, още повече, че в югозападната ни съседка има много наши сънародници. \"Тази позиция на българското правителство е позиция в подкрепа на правителството в Македония и на премиера Заев\", допълни народният представител. \r\nДеница КИТАНОВА", "date": "2018.06.14", "title": "Юлиан Ангелов, \"Обединени патриоти\": С отказа на премиера Бойко Борисов да приеме македонския президент се дава ясен знак, че България не е съгласна с политиката, която се водеше от Македония допреди една година"}
{"url": "http://www.focus-news.net/news/2018/06/14/2533898/targovishte-avtobusni-prevozvachi-v-grada-se-vklyuchvat-v-natsionalniya-protest-sreshtu-proektozakona-za-balgarska-avtomobilna-kamara.html", "text": "В Търговище автобусни превозвачи се включват в националния протест срещу проектозакона за Българска автомобилна камара. Това каза пред Радио „Фокус“-Шумен Красен Колев, управител на фирма за пътнически превози, член на Управителния съвет на Корпорацията на автомобилните превозвачи в България. От 14.00 до 15.30 часа автобусите на фирмата, които изпълняват основно линии по общинската пътна мрежа ще отпътуват със закъснение от 10-15 минути по съответното направление. Колев посочи, че протестът е предупредителен. „Простът не е самоцел, не е за да създаваме неудобство на пътуващите граждани, а е сигнал към законотворците и цели да заостри вниманието и на тях, и на обществеността към това, което се прави, към опита в момента да се бъде извършена една много сериозна манипулация , която ще доведе до много проблеми на всички превозвачи“, коментира Колев. \r\nСпоред него, въпросният законопроект няма да обедини бранша.“Искаме изтегляне на законопроекта. Трябва да има съгласие в бранша, в момента няма такова“, каза Колев. По думите му, има много притеснителни текстове. „Не е заложена никаква регулация от страна на държавата, не може управлението в областта на транспорта да се остави изцяло в частни ръце, злоупотребите ще бъдат  налице“, коментира Колев. Той отбеляза, че автобусните превозвачи се вълнуват и от други проблеми в бранша, които също не търпят отлагане.\r\nИвелина ИВАНОВА", "date": "2018.06.14", "title": "Търговище: Автобусни превозвачи в града се включват в националния протест срещу проектозакона за Българска автомобилна камара"}
{"url": "http://www.focus-news.net/news/2018/06/14/2533914/sofiya-mazh-e-zaloven-da-shofira-s-309-promila-alkohol-v-rayona-na-selo-shiroki-dol.html", "text": "Мъж е заловен да шофира с 3.09 промила алкохол в района на село Широки дол. Това съобщиха от ОДМВР - София. Около 22.45 часа, на отбивката за село Широки дол, полицейски патрул спрял за проверка лек автомобил „БМВ“, управляван от жител на същото село. Водачът бил тестван за употреба на алкохол и задържан за срок до 24 часа, след като дрегерът отчел внушителните 3.09 промила. Срещу нарушителя е започнато бързо производство.", "date": "2018.06.14", "title": "София: Мъж е заловен да шофира с 3.09 промила алкохол в района на село Широки дол"}
{"url": "http://www.focus-news.net/news/2018/06/14/2533916/burgas-pari-i-zlatni-nakiti-sa-otkradnati-ot-zhilishte-na-ul-ivan-bogorov.html", "text": "Пари и златни накити са откраднати от жилище на ул. \"Иван Богоров\". Това съобщиха от ОДМВР - Бургас. На 13 юни около 12.50 часа в Пето Районно управление - Бургас е получено съобщение от две 35-годишни руски туристки за това, че по неустановен начин от обитаваното от тях под наем жилище, разположено на ул. \"Иван Богоров\", е извършена кражба на сумата от 1 725 евро, 7 500 рубли, 550 лв. и златни накити (верижка с медальон и пръстен). Работата по случая продължава от служители на Пето Районно управление – Бургас.", "date": "2018.06.14", "title": "Бургас: Пари и златни накити са откраднати от жилище на ул. \"Иван Богоров\""}
{"url": "http://www.focus-news.net/news/2018/06/14/2533917/aktsenti-v-predavaneto-ekologichen-rezonans-na-radio-fokus.html", "text": "В предаването „Екологичен резонанс“ на Радио „Фокус“ ще научим повече за нaй-виcoĸия вoдoпaд в Pилa плaнинa – Cĸaĸaвицa, който е и eдин oт нaй-ĸpacивитe в Бългapия. Повече ще ни разкаже инж. Николина Георгиева от гл. експерт „Флора“ при Дирекция „Национален парк Рила”. Ще се насочим и към Кюстендил, където в близост до града се намира Полско-Скакавишкият водопад, обявен през 1968 година за природна забележителност.\r\nЖителите на село Брежани се вдигнаха на бунт заради незаконно сметище. Според местните, селото се е превърнало в депо за отпадъци на община Симитли. Ще потърсим кмета на Симитли Апостол Апостолов, за да ни обясни ситуацията.\r\nТези и още актуални теми - в предаването \"Екологичен резонанс\" на Радио \"Фокус\" от 13.00 до 14.00 часа с водещ Йоланда Пелова.", "date": "2018.06.14", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/06/14/2533918/burgas-otritsatelni-sa-probite-za-alkohol-i-narkotitsi-na-vodachite-na-lekiya-avtomobil-i-avtobusa-koito-katastrofiraha-kray-primorsko.html", "text": "Около 09.45 ч. днес на около 2 км. след Приморско в посока Китен възниква пътен инцидент между автобус „Скания”, с бургаска регистрация, управляван от 63-годишния Я.К. от Бургас, движещ се в посока Китен, превозващ около 40 руски деца – туристи и лек авттомобил „Фолксваген Пасат”, с търговищка регистрация, управляван от 28-годишния Д. Х. от Разград, движещ се в посока Приморско. Това съобщиха от ОДМВР – Бургас. В резултат на пътния инцидент са нанесени значителни материални щети, но няма пострадали. И двамата водачи са тествани за употреба на алкохол и наркотични вещества, като резултатите им са били отрицателни. Децата са претоварени на друг автобус и вече настанени в детски лагер в Китен. \r\nПо първоначални данни водачът на лекия автомобил е загубил контрол над управлението и е навлязъл частично в лентата за насрещно движение, където се е блъснал в предната лява част на правомерно движещия се автобус. От сблъсъка са засегнати предната броня и лявата гума на автобуса.", "date": "2018.06.14", "title": "Бургас: Отрицателни са пробите за алкохол и наркотици на водачите на лекия автомобил и автобуса, които катастрофираха край Приморско"}
{"url": "http://www.focus-news.net/news/2018/06/14/2533910/bivshiyat-lider-na-vmro-dpmne-nikola-gruevski-za-novoto-ime-na-makedoniya-predlozhenieto-koeto-be-publichno-othvarleno-prez-2009-ta-godina-sega-e-prieto-v-dalech-po-losh-variant.html", "text": "Предходният министър-председател на Македония и бивш лидер на ВМРО-ДПМНЕ Никола Груевски коментира постигнатото споразумение за името. В съобщение в социалната мрежа „Фейсбук“ Груевски написа, че предложението, което е било публично отхвърлено през 2009 г., сега е прието в далеч по-лош вариант, отбелязва скопската информационна агенция „Мета“.\r\n„Не само за външна, но и за цялостна вътрешна употреба, плюс промяна на Конституцията, отказ от диаспората, историята, Илинденското въстание и идентичността\", пише Груевски, като споделя два линка към интернет канал, в които той говори за спора с името.\r\nПървата връзка е от посещението му в телевизионно шоу, където той казва, че ако бъде насрочен референдум за името „Република Северна Македония“ за цялостна международна употреба, той ще гласува против.\r\nВтората връзка показва откъс от брифинг за медиите от 2008 г., преди срещата на върха на НАТО в Букурещ.\r\n„Гърция е на път да наложи вето, освен ако не приемем изнудването й, а ние не можем да направим това. Доста вероятно е ако Гърция наложи вето, по-нататъшните преговори за преодоляване на спора за името да изпаднат в толкова дълбока криза, която вероятно ще доведе до прекратяването им“, са думите, които Груевски е изрекъл преди 10 г.  Тереза Герова", "date": "2018.06.14", "title": "Бившият лидер на ВМРО-ДПМНЕ Никола Груевски за новото име на Македония: Предложението, което бе публично отхвърлено през 2009-та година, сега е прието в далеч по-лош вариант"}
{"url": "http://www.focus-news.net/news/2018/06/14/2533921/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще ви разкажем всичко, което знаeм до момента за трагичния инцидент, при който загинаха двама пилоти от 24 авиобаза в Крумово. Ще чуете първият разказ от министъра на отбраната Красимир Каракачанов, който пристигна часове след катастрофата в Крумово и даде изявление. Ще чуете и бригаден генерал Борислав Сертов, директор на служба „Военна полиция“, който обяви докога се очаква да трае разследването на инцидента. Ден след катастрофата, на специален брифинг в авиобазата изявление даде и генерал-майор Цанко Стойков, командир на Военновъздушните сили. Той ще ни разкаже повече за подробностите около авиоинцидента, задачите, които пилотите са изпълнявали и за състоянието на летателната техника. Командирът на Авиобаза Крумово бриг. генерал Димитър Иванов пък ще ни каже какво е състоянието на третия пилот, който оцеля. Той ще ни разкаже повече и за заслугите на загиналите двама пилоти.\r\nРазличната тема в края на днешното предаване касае феномена в световната военна история, а именно спасяването на българските бойни знамена след Първата световна война.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.06.14", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/06/14/2533920/anadolu-agency-turtsiya-podozira-che-edin-ot-nay-izdirvanite-vav-vrazka-s-darzhavniya-prevrat-sreshtu-erdogan-se-ukriva-v-germaniya.html", "text": "Говорейки пред местни медии, турският министър на вътрешните работи Сюлейман Сойлу заяви, че са налице сериозни съмнения, че един от най-издирваните във връзка с неуспешния опит за държавен преврат от лятото на 2016 г. е в Германия, предава държавната информационна агенция Anadolu Agency.\r\nСойлу отбеляза, че отношението на Германия към опита за държавен преврат в Турция се е променило през последните три до четири месеца и сега властите в Берлин си сътрудничат с Анкара в усилията да бъдат задържани организаторите и участниците в пуча. \r\nСойлу поясни, че в Германия най-вероятно се укрива Адъл Йоксуз, 51-годишен преподавател по теология, сочен от Анкара като един от ръководителите на опита за държавен преврат в Турция. 51-годишният преподавател по теология е на територи\r\nАгенцията разкрива, че е получила информация, съгласно която най-издирваният от Турция във връзка с пуча пребивава в малък апартамент в Берлин. „Ако е тук, ще направим това, което е необходимо. Не се съмнявайте в това“, са уверенията, които  Сойлу е получил от Берлин. \r\nВ Германия, в която живеят повече от три милиона турски имигранти, организацията на духовника Фетхуллах Гюлен (ФЕТО) има голяма мрежа, която включва десетки частни училища, фирми и медийни организации, твърди агенцията. По непотвърдени данни след провала на опита за държавен преврат в Германия са се укрили близо четири хиляди членове на ФЕТО. Тереза Герова", "date": "2018.06.14", "title": "Anadolu Agency: Турция подозира, че един от най-издирваните във връзка с държавния преврат срещу Ердоган се укрива в Германия"}
{"url": "http://www.focus-news.net/news/2018/06/14/2533915/prof-plamen-pavlov-istorik-balgariya-e-edinstvenata-darzhava-v-tseliya-svyat-spasila-svoite-sanarodnitsi-evrei.html", "text": "България е единствената държава в целия свят, спасила своите сънародници - евреи. Това зави по време на откриването на Международната научна конференция „Спасяването на българските евреи – събития и личности“ във Велико Търново историкът проф. Пламен Павлов, предаде репортер на Радио „Фокус“ – Велико Търново. Той подчерта, че благодарение на българския политически и културен елит тогава  около 50 000 души не са заминали за лагерите на смъртта. \r\n„В братската нам Македония определени кръгове, антибългарски, проруски, просръбски, много спекулират със съдбата на евреите от териториите, които са били  под административен контрол на българската държава. Става дума за Вардарска Македония, Беломорието и Пиротско. Имаше жестоки спекулации и от български граждани в Македония, които спекулираха с тази тема. Един от мотивите за провеждането на тази конференция е да се каже истината за всичко, което България, „движейки се по ръба на ножа“, успя да направи за своите евреи. Когато истината е на лице, тя трябва да се признава. Много хора, свързани с тогавашния български и културен елит, застанаха в защита на нашите сънародници българските евреи “, допълни проф. Пламен Павлов. Той посочи, че по време на конференцията ще бъдат представени нови документи, свидетелства и анализи по темата за спасяването на българските евреи.\r\nНадежда КРЪСТЕВА", "date": "2018.06.14", "title": "Проф. Пламен Павлов, историк: България е единствената държава в целия свят, спасила своите сънародници - евреи"}
{"url": "http://www.focus-news.net/news/2018/06/14/2533919/nova-makedoniya-makedoniya-stop-na-gratskiya-genotsiden-plan-za-makedoniya-i-makedontsite-otvoreno-pismo-do-aleksis-tsipras-po-povod-neotdavnashnite-mu-izyavi.html", "text": "Господине Алексис Ципрас, в неотдавнашната ваша изява пред гръцките медии казвате: „В преговорите няма да дадем нещо, което бе дадено преди 70 години“. И още „Имат държава, която от 70 години се казва Македония, а нямат никаква връзка с Александър Велики и този исторически период. Имат славянски и албански корени и признават това. Ако получим определение преди името „Македония“ ще е голяма победа, а още по-голяма ще е да се договорим, че едно е нашата Македония, която идва от дълга традиция, а съвсем друго тяхната традиция и техният културен код...“. Незнам дали чувствате срам от тази и подобните изяви, защото падате под най-низкото ниво на домашно и морално възпитание.\r\nЛъжете безобразно премиере и сте агресивен като хиена, която мисли, че жертвата е вече готова и трябва само лакомо да я сграбчи и довърши. Горчиво ще се разочаровате и вие, и Теодоракис, и Павлопулос, и Каменос и гръцките фашизоидни владици, които нямат никаква връзка с Бог и божествената Правда и истина. Аз и деветдесет и девет процента от македонския народ ви казваме, че в на никаква цена няма да излезем извън своето изконно Име, в което сме твърдо закотвени вече няколко хилядолетия, а вие като добре познати исторически хиени искате да присвоите за себе си целия негов богат културно-цивилизационен имот. Малко ви е гръцкото, затова сега искате и македонското Име с цялата негова културоложка и мъченическа слава. Не. Няма да успеете в това. Ние не съществуваме от 70 години, които също ни ги отричате, а сме записани още в първата, най-стара етнографска карта на народите от библейския Мойсей и оттам, още от първата страница на Ветхия завет като златна жица преминаваме до крайните брегове на Новия завет, когато в Македония идва по Божия заповед апостол Павел, за да християнизира от тук твърдоглавите гърци и цяла паганска Европа, която, за съжаление, все още е такава и държи християнството само като маска. Знаете, че на най-ревностния Исусов апостол му се явява македонец, за да отиде в Македония, а не грък. Мислите ли, че това е случайно.\r\nДали е случайно и това, че в Библиите, които се печатат на Запад, това свято място от Новия завет е изкривено и вместо „Му се яви македонец“, пишат „Му се яви човек от Македония“. Само и само да не е македонец. Ако са убедени, че Македония значи гръцка идентичност те не биха правили това. Но не са убедени, както вярвам не сте убедени и вие, премиере Ципрас, нито всички гърци, които вие ги хвърляте в екстранационалистическа, фашистка еуфория. Антропологията не познава сплав от две отделни идентичности, насилствено споени в една, както го правите вие гърците с разбойническия грабеж на македонската идентичност. А и българите. Сега и албанците, където търсите корена на нашата идентичност. Това, простете, не може да се нарече по никакъв друг начин, осен най-низък тип политически и всякакъв друг вид идиотизъм.\r\nПремиере, не можете да вярвате на нашите/ненаши Заев и неговия министър Димитров, нито на онези бедни медийни същества при нас, които не знаят нито какво е име, нито какво е идентичност, нито от къде извира той. Те не знаят какво да правят със собственото си име, нито знаят защо са се родили и за какво трябва да използват живота си, подарен им от Господ. За лъжи, или за истини. За зло, или за добро. Както и вие, премиере Ципрас, защото неотдавнашната ви изява ясно показва това. А не можете да вярвате и на вавилонската дама Европа, която, както каза видният английски романист Д.Х. Лорънс, „по инерция трупа всичко в гръцка торба“. Сега и голямата Антична Македония, която по никакъв начин не ви принадлежи. Играйте си колкото искате сиртаки с Теодоракис, Каменос, Павлопулос и с вашите фашизоидни, безбожни владици, но няма да получите не нито един атом, а дори и най-малък кварк (за да се изразим с езика на квантовата физика на Нилс Бор) от скъпоценната македонска историческа памет. Не. И историческата фактология, ако искате, е немилосърдно на наша страна. Това е цяло едно огромно безгрижно море. Нека оставим настрана Херодот и други короновани гръцки и други древни историци.\r\nСега избрах, в контекста на темата, за която говорим, да ви напомня за гърка Плутарх, който е написал биографична книга за Александър Македонски, който вие, във фройдовски страх не желаете да именувате така и наричате Велики. Това означава, че не само вашето съзнание, но вашият подсъзнателен ум е болезнено възпрепятстван от македонския синдром. Той – гъркът Плутарх, в тази книга разказва един характерен епизод за яда на Александър, когато на едно угощение укорил надменния грък Клит, който се държал неприлично, както и вие сега, към македонците, които смятате за исторически боклук, а все пак искате да присвоите като хиени тяхната идентичност. Обръщайки се, Александър казал на гърка: \"Нима не ви се струва, че гърците стъпват между македонците като полубогове между животни\". Това! Сега схващате ли нещо, господине Алексис Ципрас. А дали, освен това, сте чели и Филипиките на най-циничния гръцки философ Демостен, от когото в цинизма не сте помръднали ни сантиметър по-надолу? А? Какво казва в тях? Че македонците са варвари, защото със своите фаланги (и това е история) мачкаха гърците, които сега мазохистично, патологично се представят за тях.\r\nАко античните извори за това, че македонците и гърците са различни народи не са ви достатъчни, ето и и един съвременен, и ваш съвременник, умен и безкористен гръцки историк, който говори истината. Казва се Димитрис Михалопулос, професор историк. В своя кратък, но кристално ясен текст, под название „Македонски манифест“ в своята най-нова книга, по повод десетгодишния юбилей, в този смисъл той посочва няколко коронни фрагмента от антични историци за отделната македонска идентичност, която няма допирни точки с гръцката. Умен и морален, за разлика от вас,премиере и той се позовава на ключовата сцена с апостол Павел от Новия завет: „И през нощта на апостол Павел му се яви видение; там стоеше човек от Македония и го молеше. Ела в Македония, помогни ни“. При това, той се позовава и на някои ключови антични историци. Разбира се, на Херодот, но и на Павзаний, който пише за македонската битка на гърците при Херонея. Пише: „Понеже катастрофата при Херонея беше началото на лоша поредица за всички гърци, а също и за поробените, които бяха слепи за тази опасност и бяха на страната на македонците, Филип получи най-много от техните градове; с Атина номинално установи отношения, отнемайки островите й и слагайки край на нейната морска империя“. И така нататък. Достатъчно ли е това, господин премиер. Това го казва грък, доблестен да признае истината, за която вие сте слепи.\r\nВие се опирате на брюкселския европейски естаблишмънт, който, както и вие, с примера с Македония възобновява третия нацифашистки Райх. Катастрофата следва, не само според Нострадамус, но и според Божията Правда и Истина, не само за Македония и македонците, но и за гърците и Европа. Може би, Бог няма да позволи над македонците отново да падат англоамериканските напалмови бомби. Те най-варварски изчистиха Егейска и Беломорска Македония от македонци, за да ви я дадат да се нахраните, без никаква грижа за нейните „полета и планини от кръв“, както написа за разлика от вас достойната гъркиня Анастасия Каракасиду. За това гръцките националисти се заканваха да я убият.\r\nТака, господине Алексис Ципрас. Изчистихте македонците от Беломорска Македония, заграбвайки тяхната земя, от която сега се храните и дори погърчихте техните гробове, а сега искате да ни прогоните и от нашата памет. Не ви е срам. Няма да успеете в това, макар да сте ангажирали и всички бомбардировачи на НАТО и брюкселска Европа, която вдъхва живот на вашия, за жалост и техен, геноциден план. Не. Ние сме Македония и македонци от тук до края на вечността. А вие гърци „сърцем светци, лицем вълци“, както ви описа точно Григор Пърличев. Не вярвайте на фалшификаторската и шизофренична Европа, която сама на себе си, глупаво, си причини две световни войни, в които изпрати в касапницата милиони свои хора, невинно млади и извърши невиждани престъпления срещу човечеството и на другите континенти. А тогава каква истина можем да искаме сега от нея? Не се опирайте на нейния фалшификат, господине Ципрас, на тяхната и вашата лъжа за Македония и македонците, които, както казва и апостол Павел в своите послания, са „синове на светлината“ и са „светила, които светят в разложения свят“. Не вярвайте нито на Заев и Димитров, по-европейци и от самите европейци и по-НАТОвци от самите натовци. Това е капацитетът на тяхната съвест, интелигентност и морал. Подобен на вашия. Приемете моите сърдечни поздрави. \r\nПревод и редакция:", "date": "2018.06.14", "title": "„Нова Македония“ (Македония): Стоп на гръцкия геноциден план за Македония и македонците (Отворено писмо до Алексис Ципрас по повод неотдавнашните му изяви)"}
{"url": "http://www.focus-news.net/news/2018/06/14/2533908/ivan-gospodinov-prevozvach-ot-yambol-zadalzhitelnoto-chlenstvo-v-kamarata-shte-dovede-ne-samo-do-finansovi-zagubi-na-firmite-no-i-shte-oskapi-znachitelno-biletite.html", "text": "Ямболските автобусни превозвачи изцяло подкрепят протеста на своите колеги от страната срещу Проектозакона за Българската автомобилна камара. Това съобщи пред Радио „Фокус“ – Сливен Иван Господинов, представител на фирма за автобусни превози в Ямбол. Днес за час и половина, от  14.00 до 15.30 автобусите на фирмата няма да превозват пътници. Тези, които пътуват от Ямбол до различни дестинации, няма да бъдат засегнати, защото в този час няма да има отпътуващи автобуси.\r\nСпоред Господинов, задължителното членство в камарата ще доведе не само до финансови загуби на фирмите, но и ще оскъпи значително билетите. „Това ще доведе до отлив на пътници, които и сега не са чак толкова много“, категоричен бе Господинов.\r\nВ Сливен превозвачите не протестират официално, но подкрепят недоволството на колегите си.\r\nАко днешният предупредителен протест не спре проектозакона, на 25 юни превозвачите ще преминат към безсрочни протестни действия.\r\nЛюдмила ЙОРГОВА", "date": "2018.06.14", "title": "Иван Господинов, превозвач от Ямбол: Задължителното членство в камарата ще доведе не само до финансови загуби на фирмите, но и ще оскъпи значително билетите"}
{"url": "http://www.focus-news.net/news/2018/06/14/2533912/parlamentat-othvarli-monitoringoviya-doklad-za-2017-g-po-natsionalnata-strategiya-za-integrirane-na-romite.html", "text": "Парламентът отхвърли мониторинговия доклад за 2017 г. по Националната стратегия за интегриране на ромите, предаде репортер на Агенция \"Фокус\". „За“ доклада гласуваха 83 народни представители, „против“ - 68 и „въздържали се“ – 17, с което докладът бе отхвърлен. Националната стратегия на Република България за интегриране на ромите 2012-2020 г. е приета с решение на Народното събрание от 1 март 2012 г. и ежегодно се отчита нейното изпълнение. В областта на заетостта общините отчитат в доклада висок процент на безработица сред населението от ромски произход, следствие на ниското образователно и квалификационно ниво, висок процент на безработните роми сред продължително безработните, водещо до липсата на мотивация за ежедневна работа и на трудови навици и дисциплина. Те отчитат, че липсата на образование при част от ромите и липсата на грамотност, са сериозна пречка за реализирането им на пазара на труда. В областта на жилищните условия общините отчитат, че незаконното застрояване е един от най-големите проблеми, пред които са изправени администрациите. В областта на културата се отчита, че общините съдействат за отбелязването на Международния ден на ромите, фестивали и други прояви, свързани със съхранението на ромската култура и традиции. Според доклада ромите се включват в културния живот на общините, участват в концерти, посветени на различни празници и в провеждането на изложби и конкурси.\r\nДеница КИТАНОВА", "date": "2018.06.14", "title": "Парламентът отхвърли мониторинговия доклад за 2017 г. по Националната стратегия за интегриране на ромите"}
{"url": "http://www.focus-news.net/news/2018/06/14/2533928/v-ndk-shte-se-provede-kragla-masa-na-tema-inovativni-metodi-za-predstavyane-na-kulturnoto-nasledstvo-i-upravlenie-na-muzeite-v-balgariya-i-zapadnite-balkani-na-19-yuni.html", "text": "На 19 юни от 16.30 часа в Литературен клуб „Перото” в НДК ще се проведе кръгла маса на тема „Иновативни методи за представяне на културното наследство и управление на музеите в България и Западните Балкани”. Това съобщиха от пресцентъра на Министерство за Българското председателство на Съвета на ЕС 2018. Събитието е продължение на успешното провеждане на първото по рода си културно изложение Салон на музеите, което се проведе в НДК в периода от 26 февруари до 6 март тази година и съпътстващата събитието кръгла маса на тема „Отвъд съкровищата. Съвременно управление на музеите в България”. Проектът се реализира от НДК  и е част от културната програма на Българското председателство на Съвета на ЕС.\r\nВтората кръгла маса излиза от рамките на българските музеи, като разширява своите граници в района на Западни Балкани - основния фокус на Българското председателство на Съвета на ЕС. Във форума ще вземат участие музейни специалисти от България, Македония, Сърбия, Косово и Албания. \r\n„Ако при първата кръгла маса експертите бяха единодушни, че е нужна повече активност за привличане на детска и младежка публика в музеите, то втората дискусия се насочва към начина на представяне на културното наследство, най-вече към модерните средства и иновативни методи, с помощта на които се засилва интересът и желанието за познание у посетителите”, казва Ивелина Кючукова, която е инициатор на проекта. Тя формулира новата тема на дискусията заедно с научния консултант на Салона на музеите 2018 проф. д-р Николай Ненов на базата на широката обратна връзка от първата дискусия в рамките на Салона, посветена на съвременното управление на музеите в България. \r\nВ новата кръгла маса ще бъдат представени конкретни примери за интерактивни музеи, в които посетителите са не само пасивни наблюдатели, но и участници (Регионалния исторически музей в Разград); изложби, в които  археологически открития оживяват пред очите ни (откритите кораби и селища на международна експедиция на дъното на Черно море); примери за виртуална реалност на археологически обекти с помощта на дигиталната археология (пещерата Магурата) и др. Така ще се подчертае значимостта на дигиталните експозиции и мобилните приложения при представяне на културното наследство.\r\nСъществена част от дискусията ще бъде посветена и на създаването на партньорства на музеите от Западните Балкани с други институции или частни партньори.", "date": "2018.06.14", "title": "В НДК ще се проведе кръгла маса на тема „Иновативни методи за представяне на културното наследство и управление на музеите в България и Западните Балкани” на 19 юни"}
{"url": "http://www.focus-news.net/news/2018/06/14/2533929/rositsa-plachkova-zam-kmet-na-kyustendil-obshtinata-zapochva-nova-initsiativa-za-oblagorodyavane-na-obshtestveni-prostranstva-v-grada-i-selata.html", "text": "Община Кюстендил започва нова инициатива за облагородяване на обществени пространства в града и селата. Това съобщи на пресконференция Росица Плачкова, зам.-кмет на Община Кюстендил, предаде репортер на Радио „Фокус” – Кюстендил. Инициативата се реализира със сдружение „Агора”. За тази цел вече е създаден общински фонд, в който от годишния бюджет са заделени 20 000 лева. Сдружението отпуска други 8 000 лева. „Това означава, че ние разполагаме с общо 28 000 лева за реализиране на подобни проекти. Изискването е всеки един проект да бъде на стойност между 1 000 и 2 000 лева”, каза Росица Плачкова. Проектите трябва да имат срок за реализация два месеца, след одобрението им. \r\n„Във вторник ще публикуваме изискванията за кандидатстване по първата програма и самите документи, които трябва да се попълват. В рамките на един месец всички заинтересовани може да подават предложения, а след това специална комисия ще разгледа проектите и ще се произнесе по тях”, каза Росица Плачкова. Благоустройствените мероприятия могат да бъдат само върху общински терени. Допустимите бенефициенти са организации, регистрирани съгласно Закона за юридическите лица с нестопанска цел, организации, регистрирани в обществена полза, сдружение съгласно Закона за етажната собственост, читалища, местни културни и образователни институции, както и инициативни групи от граждани. Проектите могат да включват дейности за почистване на паркови пространства, зони за отдих, пешеходни зони, създаване или реновиране, залесяване и засаждане на площите, поставяне на градинско обзавеждане, закупуване на дребна техника за поддръжка, ремонт на детски и спортни съоръжения и други.\r\nВенцеслав ИЛЧЕВ", "date": "2018.06.14", "title": "Росица Плачкова, зам.-кмет на Кюстендил: Общината започва нова инициатива за облагородяване на обществени пространства в града и селата"}
{"url": "http://www.focus-news.net/news/2018/06/14/2533924/georgi-gyokov-bsp-kakto-biser-petkov-podade-ostavka-zaradi-neresheniya-problem-s-horata-s-uvrezhdaniya-mozhe-bi-taka-tryabva-da-postapi-i-valeri-simeonov.html", "text": "Както Бисер Петков подаде оставка заради нерешения проблем с хората с увреждания, може би така трябва да постъпи и Валери Симеонов. Това каза народният представител от ПГ на „БСП за България“ Георги Гьоков по време на брифинг в Народното събрание във връзка с отхвърления мониторингов доклад за 2017 г. по Националната стратегия за интеграция на ромите, предаде репортер на Агенция „Фокус“. „Както беше достойна постъпкатa на министъра на труда и социалната политика с оставка, може би трябва така да постъпи и вицепремиера Валери Симеонов“, каза Гьоков. Той заяви, че не твърди, че БСП иска неговата оставка, а че така трябва да постъпи един достоен човек. „Следващата седмица ще поискаме оставката на цялото правителство“, допълни депутатът от БСП.\r\nДеница КИТАНОВА", "date": "2018.06.14", "title": "Георги Гьоков, БСП: Както Бисер Петков подаде оставка заради нерешения проблем с хората с увреждания, може би така трябва да постъпи и Валери Симеонов"}
{"url": "http://www.focus-news.net/news/2018/06/14/2533930/burgas-opredeleni-sa-finalnite-12-pesni-v-tazgodishniya-konkurs-burgas-i-moreto.html", "text": "Вече са ясни кои 12 песни ще мерят сили на тазгодишния конкурс \"Бургас и морето\", който ще се проведе на 28 юли в Летния театър. Това съобщиха от пресцентъра на Община Бургас. Те бяха избрани от подборна комисия в състав: Силвия Кацарова, Мими Иванова, Развигор Попов, Петър Алексиев, Георги Янакиев, Димитър Маджаров, Тони Димитрова, Стефан Диомов, Веселин Пренеров, Руслан Карагьозов и Светослав Михайлов.\r\nКомисията изслуша всички 46 български песни, написани специално за музикалния фестивал и избра финалните 12 парчета. Песните ще се оценяват на живо на 28 юли от жури в състав: Силвия Кацарова, Мими Иванова, Развигор Попов, Петър Алексиев, Георги Янакиев и Димитър Маджаров.\"Аз или ти\" - Lina Po\r\nМузика: Полина Цанева;\r\nАранжимент: Светослав Димитров;\r\nТекст: Полина Цанева\"Ангели сред нас\" - Ваня Костова\r\nМузика: Валери Костов;\r\nАранжимент: Валери Костов;\r\nТекст: Ваня Костова\"Закотвени мечти\" - Панайот Панайотов\r\nМузика: Росалин Наков;\r\nАранжимент: Росалин Наков;\r\nТекст: Ангел Симеонов\"Как да кажа не?\" - Таня Ди\r\nМузика: Благовест Зерлиев и Петър Писарски;\r\nАранжимент: Благовест Зерлиев, Петър Писарски, Таня Димитрова;\r\nТекст: Петър Писарски\"Как искам времето да върна\" - Симона Загорова\r\nМузика: Димитър Гетов;\r\nАранжимент: Димитър Гетов;\r\nТекст: д-р Джина Дундова\"Морско синя любов\" - Стефан Илчев\r\nМузика: Светослав Лобошки;\r\nАранжимент: Светослав Лобошки;\r\nТекст: Ники Комедвенска\"Неочаквано\" - Димитър Атанасов и Гергана Великова\r\nМузика: Димитър Атанасов;\r\nАранжимент: Димитър Атанасов;\r\nТекст: Бистра Александрова\"Островът\" - Кристина Димитрова и Искрен Пецов\r\nМузика: Александър Табаков и Илиана Атанасова;\r\nАранжимент: Александър Табаков и Илиана Атанасова;\r\nТекст: Иван Тенев\"Още е лято\" - Вили Русева\r\nМузика: Костадин Чакъров;\r\nАранжимент: Ефтим Чакъров;\r\nТекст: Маргарита Петкова\"Пазачът на фара\" - Огнян Цолов\r\nМузика: Александър Савелиев;\r\nАранжимент: Александър Савелиев;\r\nТекст: Иван Тенев\"Песен на любовта\" - Дани Милев\r\nМузика: Светослав Лобошки;\r\nАранжимент: Светослав Лобошки;\r\nТекст: Дани Милев\"Смислен\" - Момчил Степанов\r\nМузика: Момчил Степанов;\r\nАранжимент: Стоян Стоянов;\r\nТекст: Момчил Степанов", "date": "2018.06.14", "title": "Бургас: Определени са финалните 12 песни в тазгодишния конкурс \"Бургас и морето\""}
{"url": "http://www.focus-news.net/news/2018/06/14/2533931/yambol-v-grada-shte-se-provede-sedmoto-izdanie-na-traditsionniya-panair-na-turisticheskite-zabavleniya-i-animatsii.html", "text": "В продължение на три дни от 15 юни до 17 юни Ямбол и античният град „Кабиле“ ще бъдат арена на исторически възстановки. Това съобщиха от пресцентъра на Община Ямбол. Седмото издание на традиционния Панаир на туристическите забавления и анимации приканва с мотото „Влез в историята“, като за своеобразното пътуване ще се погрижат близо 200 участници от клубове от цяла България и две гостуващи групи от Румъния. Облекло, бит и въоръжение на траки, елини, келти, римляни, готи, даки, хуни, викинги и др. древни народи, оставили свой отпечатък в историята на Балканите, са само част от атракциите. С особен интерес се очаква пресъздаването на гладиаторски битки, които са направени по специално разработени сценарии и изпълнявани от опитни реенактори.\r\nОфициалното откриване на фестивала е на 15 юни с парад на участниците по централните пешеходни улици на Ямбол. Началото е в 20.00 часа на площада пред община Ямбол. Шествието ще премине по улиците „Г. Раковски“, „Цар Освободител“ и пл. „Освобождение“. На сцената до Безистена ще бъде запален ритуалният огън за начало на игрите. Зрителите ще могат да видят част от демонстрациите на гладиаторски двубои, ритуал към Юпитер, тракийски танц и огнено шоу.\r\nВ следващите два дни (16 и 17 юни) събитията се пренасят на Археологическия резерват „Кабиле“ край Ямбол. Началото на програмите е в 10.00 часа. За първи път в панаира се включват три ямболски клуба за антични възстановки: Cohors II Lucensium, Tonzos и „Антична Тракия“. Сред гостуващите клубове са: Dux Anticae; Mos Maiorum Ulpiae Serdicae, „Ситалк“, Вълкашин и д-р Константин Колев, Средновековна крепост Туида, също и Asociația Culturala Tomis от гр. Констанца и Terra Dacica Aeterna – гр. Деж, Румъния.\r\nVІІ Панаир на туристическите забавления и анимации – Ямбол 2018 се организира от община Ямбол, Регионален исторически музей и Ямболската регионална туристическа асоциация. Фестивалът е в рамките на празничната програма за Деня на Ямбол.\r\nПо повод провеждането на панаира, автобусите по линията „Ямбол – с. Кабиле“, в съботния и неделния ден ще се движат с удължен маршрут до археологическия резерват.", "date": "2018.06.14", "title": "Ямбол: В града ще се проведе седмото издание на традиционния Панаир на туристическите забавления и анимации"}
{"url": "http://www.focus-news.net/news/2018/06/14/2533923/smolyan-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Смолян, пътните настилки са мокри и хлъзгави, предаде репортер на Радио „Фокус“ – Смолян. \r\nЖълт код за обилни валежи и гръмотевици е обявен днес за област Смолян. Очакват се краткотрайни, временно интензивни валежи, придружени с гръмотевична дейност, има условия за градушки. Очакваните количества на валежите са около 20-35 л/кв.м.\r\nНели ГЕРГЬОВСКА", "date": "2018.06.14", "title": "Смолян: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/06/14/2533934/bdzh-vavezhda-predvaritelna-prodazhba-na-bileti-za-vlakovete-do-moreto-prez-letniya-sezon.html", "text": "За удобство на всички клиенти, които предвиждат да пътуват с влак до морските градове Варна и Бургас през летния сезон, „БДЖ-Пътнически превози” ЕООД въвежда петнадесетдневна предварителна продажба на билети за всички бързи и бързи влакове със задължителни запазени места. Това съобщиха от пресцентъра на БДЖ. Предварителната продажба започва от 15 юни и ще бъде в сила до 30 септември 2018 г. \r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да го удължава през летните месеци. По този начин „БДЖ–Пътнически превози” ЕООД дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване.\r\nПредварителна продажба на билети и резервации за седящи места ще се извършва във всички железопътни гари и бюра в страната.\r\nНа пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година.\r\nКлиентите на „БДЖ–Пътнически превози” ЕООД могат да получат информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.", "date": "2018.06.14", "title": "БДЖ въвежда предварителна продажба на билети за влаковете до морето през летния сезон"}
{"url": "http://www.focus-news.net/news/2018/06/14/2533933/pazardzhik-v-grada-se-provezhda-obshtestveno-obsazhdane-za-deynostta-na-sinyata-zona-i-payaka.html", "text": "При слаб граждански интерес преминава обществено обсъждане за дейността на „Синята зона“ и „паяка“ в Пазарджик, предаде репортер на Радио „Фокус“ – Пазарджик. На срещата, която се провежда в пленарната зала на Общински съвет, присъстват общински съветница, представители на бюджетно мероприятие „Паркинги и охрана“ към община Пазарджик и журналисти. В началото на общественото обсъждане бяха представени проектопредложения за допълнение на Наредбата за организацията и дейността по принудителното преместване и принудителното задържане на моторни превозни средства. Директорът на БМ „Паркинги и охрана“ Георги Шекерджиев съобщи, че паркоместата за хора с увреждания се увеличават от 101 на 142 броя. \r\nОбщинските съветница Чавдар Чавдаров и Атанас Шопов зададоха актуално питане относно това законно ли се събират таксите за паркиране в участъците „Синя зона“, след като тези места не са одобрени с решение на Общинския съвет, а са обособени с Заповед на кмета Тодор Попов. Те подчертаха, че към днешна дата законно е събирането на такси за паркиране и репатриране на МПС единствено от общинските паркинги при Минералната баня и на ул. „Иван Вазов“, който са одобрени от Общинския съвет. Останалите участъци „Синя зона“ на улиците ”Черноризец Храбър”,  ”Алеко Константинов”,  “Каймак Чалан”, ”Булаир”, ”Гео Милев”,  ул. ”Беласица”,  “Климент Охридски” ,  „Георги Машев” и  ”Сан Стефано” са обособени като такива еднолично от кмета на Пазарджик, без да има влязло в сила Решение на ОбС. От БМ „Паркинги и охрана“ отговориха, че при подписването на договора за услугата „Синя зона“ и дейността на градския паяк с новата фирма-изпълнител се е действало при заварено положение, затова участъците са преобразувани в такива за платено паркиране. Обсъждането продължава.\r\nАлбена ЖИЛЕКОВА", "date": "2018.06.14", "title": "Пазарджик: В града се провежда обществено обсъждане за дейността на „Синята зона“ и „паяка“"}
{"url": "http://www.focus-news.net/news/2018/06/14/2533922/anton-kutev-bsp-parlamentat-konstatira-proval-v-politikata-na-integratsiya-na-romite-i-blamira-vitsepremiera-valeri-simeonov.html", "text": "Парламентът констатира провал  в политиката на интеграция на ромите и бламира вицепремиера Валери Симеонов. Това каза заместник-председателят на ПГ на „БСП за България“ Антон Кутев по време на брифинг в Народното събрание във връзка с отхвърления мониторингов доклад за 2017 г. по Националната стратегия за интеграция на ромите, предаде репортер на Агенция „Фокус“. Според Кутев Валери Симеонов е бламиран освен от Народното събрание и от „Обединени патриоти“. \r\nКутев посочи, че Народното събрание е отхвърлило доклада за стратегията. „Въпреки опитите дебатът да бъде профанизиран на момента, групата на БСП успяхме да постигнем малко здрав разум в колегите, които гласуваха против този доклад. Става дума за провал в политиката за интеграция на ромите в последните няколко години. Още нещо, което е много важно. НС бламира вицепремиера Валери Симеонов, който отговаря за тази политика в момента“, заяви Антон Кутев.  \r\nДеница КИТАНОВА", "date": "2018.06.14", "title": "Антон Кутев, БСП: Парламентът констатира провал в политиката на интеграция на ромите и бламира вицепремиера Валери Симеонов"}
{"url": "http://www.focus-news.net/news/2018/06/14/2533936/burgas-vazstanoveno-e-dvizhenieto-po-pat-ii-99-primorsko-kiten.html", "text": "Възстановено е движението по път II-99 Приморско - Китен. Това съобщиха от пресцентъра на Агенция \"Пътна инфраструктура\". Трафикът временно беше ограничен и пренасочен по обходен маршрут поради пътнотранспортно произшествие.", "date": "2018.06.14", "title": "Бургас: Възстановено е движението по път II-99 Приморско - Китен"}
{"url": "http://www.focus-news.net/news/2018/06/14/2533938/ministar-nikolina-angelkova-ot-varna-priehme-deklaratsiya-za-chernomorski-brand-i-za-razvivaneto-na-kruizniya-turizam.html", "text": "Това, което успяхме да постигнем и да приемем от Варна, е декларация, с която всички поемаме ангажимент да работим съвместно за изработването но така наречения Черноморски бранд и за развиването на вътрешнокруизния туризъм в Черно море. Това обяви министърът на туризма Николина Ангелкова след срещата на министрите с ресор туризъм от Организацията за Черноморско икономическо сътрудничество (ОЧИС), предаде репортер на Радио „Фокус“ – Варна. По думите й в текста на декларацията е записано, че страните-членки \r\n на организацията ще работят за създаването на общи културни маршрути. Ще продължи и развитието на инициативата, свързана с така наречения Път на коприната, създаден от Световната организация по туризъм. Министър Ангелкова уточни, че може би срещата във Варна ще е последната среща в рамките на председателство на България като координатор на групата по туризъм на ОЧИС след избора на страната през 2016 година. Предстои председателството да се поеме от Турция, която ще продължи да работи по изпълнение на заложеното в приетата във Варна декларация.\r\nДиана СТОЕВА", "date": "2018.06.14", "title": "Министър Николина Ангелкова: От Варна приехме декларация за Черноморски бранд и за развиването на круизния туризъм"}
{"url": "http://www.focus-news.net/news/2018/06/14/2533940/selektsionerat-na-rusiya-stanislav-cherchesov-vsichki-s-mustatsi-na-stadiona.html", "text": "Селекционерът на Русия Станислав Черчесов призова всички фенове с мустаци да дойдат днес на \"Лужники\", където ще се състои Мачът на откриването между Сборная и Саудитска Арабия. В социалните мрежи феновете на националния отбор изразиха своята подкрепа към тима, демонстрирайки и снимайки се с мустак, досущ като този на опитния наставник. \"Не знам за каква кампания говорите. Но щом има такава, призовавам всички привърженици с мустаци да дойдат на стадиона\", каза Черчесов.\r\n54-годишният специалист се зарадва, след като разбра от полски журналист, че феновете в страната ще подкрепят също и Русия на мондиала. Черчесов стана шампион на Полша през 2015/16 с Легия Варшава, а на въпрос на датски репортер какво е посланието му към феновете, той отвърна: \"Вие сте от Дания. Руската душа е непонятна за вас. Имам чувството, че половината страна едва с първия съдийски сигнал ще разбере, че има световно първенство. Трудно потегляме, но когато наберем скорост, нямаме спирка. Нашата задача е да зарадваме хората\".", "date": "2018.06.14", "title": "Селекционерът на Русия Станислав Черчесов: Всички с мустаци на стадиона"}
{"url": "http://www.focus-news.net/news/2018/06/14/2533927/veliko-tarnovo-izkarpeni-sa-ulitsite-neofit-bozveli-i-kiril-i-metodiy-v-svishtov.html", "text": "Ремонтните дейности по ул. „Неофит Бозвели“ и ул. „Кирил и Методий“ в Свищов вече приключиха, съобщиха от пресцентъра на Общината. Двете улици бяха в много лошо състояние, но вече са изкърпени и преминаването по тях е значително подобрено за шофьорите на МПС и живущите наблизо. Изцяло е асфалтирана и ул. „Апостол Конкович“, която повече от 30 години не беше ремонтирана.\r\nЗапочна ремонтът пред Поликлиниката, където ще бъде изравнено, изцяло асфалтирано и обособено място за паркинг.", "date": "2018.06.14", "title": "Велико Търново: Изкърпени са улиците „Неофит Бозвели“ и „Кирил и Методий“ в Свищов"}
{"url": "http://www.focus-news.net/news/2018/06/14/2533937/dobrich-oblastnata-epizootichna-komisiya-nabelyaza-merki-za-potushavane-na-ognishte-na-influentsa-v-selo-donchevo.html", "text": "На основание издадена заповед на изпълнителния директор на Българска агенция по безопасност на храните, областният управител на Добрич Красимир Кирилов свика заседание на Областната епизоотична комисия във връзка с констатирано огнище на инфлуенца тип А в животновъден обект в село Дончево. Това съобщиха от пресцентъра на Областна администрация – Добрич. В рамките на заседанието е докладвал д-р Борислав Каменов, ветеринарен лекар, представител на Областната дирекция по безопасност на храните (ОДБХ) - Добрич. Животновъдният обект се намира в 10-километровата зона, определена по повод констатирано огнище за втори път във ферма в с. Стефаново, отбеляза д-р Каменов в доклада си. Птицефермата в с. Дончево е разделена на различни сектори. В неделната вечер ветеринарният лекар на фермата забелязал повишена смъртност в един секторите. В неделя отново имало по-голям брой умрели птици от обичайното. Това дало повод на ветеринарния специалист да подаде сигнал за повишена смъртност в обекта, като веднага са предприети мерки и взети проби. Резултатите от тях са потвърдили наличието на инфлуенца от вида Н5, като се чакат резултати за втората част на вируса, добави още д-р Каменов. Повишената смъртност е констатирана в производствените халета, където има общо около 320 хил. птици. В целия животновъден обект птиците са общо 551 300 броя. Съгласно регламентите и нормативната уредба се предприети незабавни мерки. Обектът е разделен на сектори, въведена е повишена биосигурност. Днес ще се премине към хуманно умъртвяване на птиците в две от помещенията, като във всяко едно от тях има по около 16 хил. броя птици. Паралелно с това се следи за състоянието на кокошките в останалите помещения. Наложена е възбрана и за произведените яйца. Изпратени са писма до всички търговски обекти, заредели яйца от фермата през последните две седмици. Д-р Анелия Андонова уточни, че тези яйца са възбранени за продажба и ще бъдат унищожавани в търговските обекти на място. Самите птици във фермата ще бъдат ликвидирани в инсенератор на място, който се очаква в рамките на днешния ден да бъде доставен. В рамките на заседанието бе взето решение да се проведе идната седмица заседание на Областна епизоотична комисия, на която да се набележат по-строги превантивни мерки и да се завиши биологичният контрол в цялата област, за да се подсигури максимално неразпространение на заразата. Областният управител Красимир Кирилов, който е председател на Областната епизоотична комисия, и д-р Андонова като секретар на Областна епизоотична комисия апелират към всички кметове на общини и населени места да насочат повече внимание към повишаване на биосигурността както в животновъдните обекти, така и в стопанските дворове. От 13.30 часа е свикано заседание на Общинската епизоотична комисия в Община Добричка, където е констатирано огнището на заразата. Преди да бъде закрито заседанието д-р Каменов е алармирал за нови случаи на африканска чума по свинете на територията на окръг Тулча, Румъния, и е апелирал за повишено внимание и за това заболяване по животните.", "date": "2018.06.14", "title": "Добрич: Областната епизоотична комисия набеляза мерки за потушаване на огнище на инфлуенца в село Дончево"}
{"url": "http://www.focus-news.net/news/2018/06/14/2533925/pregled-na-mezhdunarodnite-novini-do-13-chasa-agentsiya-fokus.html", "text": "Предходният министър-председател на Македония и бивш лидер на ВМРО-ДПМНЕ Никола Груевски коментира постигнатото споразумение за името. В съобщение в социалната мрежа „Фейсбук“ Груевски написа, че предложението, което е било публично отхвърлено през 2009 г., сега е прието в далеч по-лош вариант, отбелязва скопската информационна агенция „Мета“.\r\n„Не само за външна, но и за цялостна вътрешна употреба, плюс промяна на Конституцията, отказ от диаспората, историята, Илинденското въстание и идентичността\", пише Груевски, като споделя два линка към интернет канал, в които той говори за спора с името.\r\nПървата връзка е от посещението му в телевизионно шоу, където той казва, че ако бъде насрочен референдум за името „Република Северна Македония“ за цялостна международна употреба, той ще гласува против.\r\nВтората връзка показва откъс от брифинг за медиите от 2008 г., преди срещата на върха на НАТО в Букурещ.\r\n„Гърция е на път да наложи вето, освен ако не приемем изнудването й, а ние не можем да направим това. Доста вероятно е ако Гърция наложи вето, по-нататъшните преговори за преодоляване на спора за името да изпаднат в толкова дълбока криза, която вероятно ще доведе до прекратяването им“, са думите, които Груевски е изрекъл преди 10 г.  \r\n*** Министър-председателят на България Бойко Борисов отказа да се срещне с македонския президент Георги Иванов, отбелязва скопското електронно издание „Фактор“.\r\nДържавният глава на Македония вече е в България и скоро ще бъде приет от колегата си Румен Радев, поясняват от редакцията. „Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Р Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос“, обясниха от София. \r\nМинистърът на външните работи на България Екатерина Захариева също е отменила планираната среща с Георги Иванов.\r\nОт редакцията припомнят,, че президентът на Република Македония е на двудневно посещение в България и трябваше да има срещи с премиера, министъра на външните работи и с председателя на Народното събрание. В рамките на дискусиите се очакваше да бъде обсъдена темата за разрешаване на спора за името на Македония. Но Георги Иванов отказа да приеме решението, договорено от министър-председателите на Гърция и Македония - „Република Северна Македония\".\r\n*** „Заев продаде най-висшите национални интереси. Гръцката общественост видя споразумението, което Зоран Заев прие. Очаквано, тъй като властите в съседна Република Гърция искат да се похвалят за триумфа и защитата на собствените си национални интереси“, се казва в ново изявление на ВМРО-ДПМНЕ, което привежда скопското електронно издание „Курир“.\r\nПартията отбелязва, че същото споразумение бе скрито от гражданите на Република Македония.\r\n„Зоран Заев го криеше, опитвайки се да си купи още един ден за медиите и журналисти под негов контрол, за да убеди публиката, че поражението е победа. Споразумението на Зоран Заев за промяна на конституционното име на Република Македония е капитулация за Македония. Зоран Заев и СДСМ нямат подкрепата на ВМРО-ДПМНЕ, тъй като ВМРО-ДПМНЕ се противопоставя на споразумение, което е вредно и противоречи на македонските интереси. Това споразумение е пряк удар на основите на държавността и подкопава конституционния ред на Република Македония. Цялата общественост видя как Зоран Заев се закле в собствените си деца и предци, че няма да приеме промяната на конституционното име. Сега от позицията на властта Зоран Заев безсрамно променя позицията си и нанася непреценени и необратими щети. Зоран Заев, дори когато се кълне в собствените си деца, лежи евтино“, се казва още в разпространеното изявление. \r\nС това споразумение за капитулация, посочва ВМРО-ДПМНЕ, гражданите и бъдещите поколения са най-големите губещи. Това споразумение е обида и унижение за всички граждани на Република Македония.\r\n„ВМРО-ДПМНЕ няма да приеме промяна на Основния закон, за да бъде изменено конституционното име и ще се противопостави с всички демократични и правни средства на подписването на това споразумение. ВМРО-ДПМНЕ е партия, която работеше, работи и ще продължава да работи за интересите на гражданите на тази страна. ВМРО-ДПМНЕ остава в защита за запазване на националните интереси на Република Македония. ВМРО-ДПМНЕ остава на страната на Република Македония“, категорични са от опозиционната партия.\r\n*** От Елисейския дворец разпространиха изявление, в което увериха, че държавният глава на Франция Еманюел Макрон „не е искал да оскърби“ Италия с коментарите си за мигрантската криза, които предизвикаха дипломатически скандал между Париж и Рим, предава AFP.\r\nМакрон е разговарял по телефона с италианския министър-председател Джузепе Конте, в рамките на който „президентът подчерта, че нито един от неговите коментари не е бил с цел да оскърби Италия и италианския народ\", се казва в изявление от Президентството в Париж.\r\nСлед като Рим заплаши, че ще отмени планираната среща между Макрон и Конте, от Елисейския дворец потвърдиха, че тя все пак ще се състои. \r\nГрадусът на напрежението между Рим и Париж се покачи през последните дни. В сряда новият министър на вътрешните работи на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище. В реч пред Сената Салвини заяви, че Франция е приела само 640 от повече от 9 000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище. \r\nПо-рано Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда. Лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.\r\nВ неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини.\r\n***Мащабен пожар в боровите гори на гръцкия остров Алонисос, на източното гръцко крайбрежие, на около 50 км североизточно от остров Евбея, принуди службата за гражданска отбрана да евакуира около 70 туристи от хотел в района на Марпуда в нощта срещу четвъртък, пише електронното издание на гръцкия вестник Kathimerini.\r\nСедемнадесет пожарникари на четири пожарни, два хеликоптера Canadair и един Super Puma се борят с пожара в района на Геракина лака, в южната част на острова.\r\nЗа щастие, вятъра не духа по посока на Спорадските острови, където се намира Алонисос, но боровете са станали причина за бързото разпространяване на огнената стихия.\r\nНа път към острова са още огнеборци и шест пожарни.\r\nВ интервю пред държавната телевизия EPT, кметът на остров Алонисос Петрос Вафинис заяви, че става дума за палеж. Към момента са изгорели 50-60 хектара.\r\n***Бившият югославски и македонски дипломат Ристо Никовски бе гост на програмата „Само истина“ на най-големия частен телевизионен канал в Македония „Канал 5“, където изтъкна, че договорът между Македония и Гърция, който, най-вероятно, ще бъде подписан през почивните дни край езерото Преспа – на границата между двете страни – представлява капитулация на Република Македония. Според неговото мнение, този ход на премиера Зоран Заев е неприемлив и представлява предателство на собствения народ и държава, пише приближеното към бившето ръководство на ВМРО-ДПМНЕ скопско електронно издание „Курир“.\r\n„Всичко, което искаше другата страна е прието и това е директна и абсолютна наша капитулация, защото от самото начало преди 30 години, когато започна този процес, ние можехме да приемем тези искания. Това е предателство на всички досегашни премиери и президенти, които бяха наясно, че това, което се прави сега, е неприемливо. Това е катастрофа за Македония и сега ни се представя като някакъв голям успех и постижение“, заяви Никовски.\r\nТой добави, че Гърция не признава съществуването на народа на неговата страна като македонци и ако някой си мисли, че с този договор те ги признават и приемат като македонци, това, според него, е самозалъгване, пише „Курир“.\r\n„Защо ни е да искаме от гърците да признават, че сме македонци и да се въртим и да се мятаме, че ние сме македонци. Ние сме македонци и не зависим от гърците“, подчерта Никовски.\r\nБившият дипломат пита кой е дал право на Заев и неговият екип да преговаря и да прави отстъпки за това да се приеме отказ от това, че македонците са наследници на античните македонци. Според неговото мнение, това могат да го кажат само историците, но не и Зоран Заев. Той изкоментира и изявата на Заев пред българската телевизия БНТ преди два месеца, когото, по отношение на спора за името, премиерът е заявил, че е много важно решението, което ще се приеме, да не обезличи и обезчести македонците у дома. Но, както заяви Никовски, с този договор между Заев и Ципрас, Македония е обезчестена и обезличена у дома, защото думата Македония се размива.\r\n„Този договор е унизителен за Македония. Премиерът преди два месеца каза пред българската телевизия БНТ, че е много важно да не бъдем обезличени у дома, да не бъдем обезчестени. С този договор сме и обезличени, и обезчестени. МАНУ (Македонската академия на науките и изкуствата), МТВ (Македонска радио и телевизия) няма да бъде вече МТВ, Македонски железници няма да бъдат македонски железници, националният ни отбор няма да играе с името Македония. Думата Македония се изтрива“, обясни Никовски.\r\n*** По данни на гръцкия вестник „Ефимерида\", официалната церемония по подписване на договора между Гърция и Македония ще се състои в Преспа в събота, 16 юни, отбелязва скопското електронно издание МКД.\r\nСъгласно разпространената информация, вече са изпратени покани до генералния секретар на ООН Антониу Гутериш, до специалния посредник в спора за името – Матю Нимиц, и до Върховния представител на Европейския съюз по въпросите на външните работи и политиката на сигурност Федерика Могерини. \r\nПредвидено е договорът да бъде подписан от министрите на външните работи на Македония и Гърция – Никола Димитров и Никос Коцияс, но в Преспа ще пристигнат и двамата премиери Зоран Заев и Алексис Ципрас. Подписването може да бъде отложено и за неделя, 17 юни – в зависимост от това как преминат срещите на Ципрас с лидерите на политическите партии в Гърция и обсъждането на договора в парламента, насрочено за петък, 15 юни.\r\n*** Министър-председателят на Гърция Алексис Ципрас изрази увереност, че няма да има проблеми в парламента при утвърждаването на договора за разрешаване на спора за името на Македония, предада Радио „Свободна Европа“ в македонската си редакция. \r\nСъгласно думите му, депутатите ще ратифицират договора с „голямо мнозинство“, без оглед на това, че коалиционният партньор на СИРИЗА – дясната партия „Независими гърци“, вече обяви, че ще отхвърли споразумението заради включването на термина „Македония“ в решението.\r\nСлед постигането на пробива в преговорите за разрешаване на десетилетния спор предстои гръцкият парламент да ратифицира договора, а в Македония – да бъдат внесени промени в Конституцията.", "date": "2018.06.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/06/14/2533926/tihomir-asenov-prevozvach-na-kasite-na-vsichki-firmi-ot-sdruzhenieto-na-avtobusnite-prevozvachi-se-preduprezhdavat-klientite-che-avtobusite-shte-tragvat-sas-zakasnenie.html", "text": "На касите на всички фирми от Сдружението на автобусните превозвачи се предупреждават клиентите, че във времето от 14 до 15.30 часа автобусите ще тръгват със закъснение. Това каза за Радио „Фокус – Пловдив превозвачът Тихомир Асенов. Поводът за това са ефективните стачни действия на сдруженията на превозвачите, които ще се проведат днес. „Протестираме срещу внесения законопроект на Българската автомобилна камара, защото автобусните превозвачи ще останат изолирани и непредставени в камарата. Освен това, на всички стана ясно, че това е един скандален и лобистки закон, целящ да облагодетелства няколко човека и да им даде власт да се саморазправят с бизнеса на неудобните. Никъде в Европа няма случай, в който конкурент да контролира и да допуска до професията си конкурента си. И не на последно място, вместо да облекчи това ще натовари с допълнителни разходи и без това полуфалиралите  пътнически превозвачи. През годините на прехода сме виждали какви ли не неща, но доживяхме да видим и как се приватизира и цяло министерство на транспорта“, каза Тихомир Асенов. По думите му, ако законопроектът не бъде изтеглен 25 юни отново ще се проведат ефективни стачни действия, които ще се изразяват в протестно шествие.\r\nВесела КРЪСТЕВА", "date": "2018.06.14", "title": "Тихомир Асенов, превозвач: На касите на всички фирми от Сдружението на автобусните превозвачи се предупреждават клиентите, че автобусите ще тръгват със закъснение"}
{"url": "http://www.focus-news.net/news/2018/06/14/2533932/magdalena-miltenova-branshovi-sayuz-za-stopanska-initsiativa-v-transporta-avtobusni-i-tovarni-prevozvachi-izlizat-zaedno-na-protest-na-25-yuni-sreshtu-zakona-za-sazdavane-na-balgarska-avtomobilna-kamara.html", "text": "Автобусни и товарни превозвачи излизат заедно на протест на 25 юни срещу Закона за създаване на Българска автомобилна камара. Това каза за Агенция \"Фокус\" председателят на Браншови съюз за стопанска инициатива в транспорта Магдалена Милтенова. \r\nТя обясни, че днешното изказване на председателят на ПГ на ГЕРБ Цветан Цветанов, че законопроектът няма да бъде изтеглен, а само ще се премахне задължителното членство в камарата, е \"взривило\" превозвачите.\r\n\"Вече за 25-и имаме 740 автобуса заявени за протест. Колегите с камионите, които са против този законопроект също ще внесат искане за протести, което означава, че излизаме заедно на протест - камиони и автобуси срещу законопроекта\", обясни Милтенова. Тя обясни, че до Столична община е изпратено искане за провеждането на протеста. \"На 25-и от 10.00 часа до 11.00 час автобусите да се съберат на площада пред храм-паметник \"Александър Невски\". От там  покрай Народното събрание, по протежението на бул. \"Цар Освободител\" и бул. \"Цариградско шосе\" ще се разположат автобусите. След това ще преминат от Народното събрание, през президентството и ще отидат до Централна автогара\", обяви Милтенова и допълни, че целият протест е предвиден в периода 11.00-13.00 часа.\r\n\"Ние сме склонни към диалог. Помолихме да се изтегли законопроектът и да се даде срок до 15 юли, в който да се внесат предложенията за самостоятелни камари- автомобилна и товарна, което на нас ни е отказано. Ние не разбираме защо и законотворците, и политиците настояват камарата да бъде обща и какви интереси стоят зад това\", коментира Милтенова. \r\nТя заяви, че протестите няма как да се обвързват с БСП и в случая не може да се говори за подобни инсинуации, защото не става въпрос за политика, а за реални проблеми на бранша.\r\nПо думите ѝ законът е изначално опорочен и затова е необходимо той да бъде оттеглен, а не редактиран.  \r\nТя добави, че единствено две сдружения, подкрепени от една работодателска организация искат въпросните законодателни промени. \"Три работодателски организации и останалите организации в транспорта са против\", каза още тя.", "date": "2018.06.14", "title": "Магдалена Милтенова, Браншови съюз за стопанска инициатива в транспорта: Автобусни и товарни превозвачи излизат заедно на протест на 25 юни срещу Закона за създаване на Българска автомобилна камара"}
{"url": "http://www.focus-news.net/news/2018/06/14/2533941/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-dunav-most-i-gkpp-dunav-most-2.html", "text": "Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На ГКПП „Кулата“ трафикът е интензивен на вход и на изход за леки и товарни автомобили. На ГКПП „Маказа“ трафикът е интензивен на изход за леки автомобили. На българо-румънската граница на ГКПП „Дунав мост 2“ и ГКПП „Дунав мост“ трафикът е интензивен за товарни автомобили на вход и на изход. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.06.14", "title": "ГД „Гранична полиция“: Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/14/2533935/moderna-vazlova-stantsiya-na-stoynost-200-000-leva-predstavi-chez-razpredelenie-balgariya-v-apriltsi.html", "text": "„ЧЕЗ разпределение България“ представи модерна възлова станция в Априлци, предаде репортер на Агенция „Фокус“. Инвестицията за съоръжението е на стойност 200 000 лева. То е оборудвано с най-съвременната апаратура и ще подобри сигурността на електрозахранването в региона. Станцията многократно ще намали времето за локализиране и отстраняване на аварии, като същевременно се очаква да се минимизира броят на засегнатите от прекъсвания потребители. Това е третото подобно съоръжение на територията на страната, след като подобни станция бяха изградени от „ЧЕЗ Разпределение“ в Бистрица и в район „Панчарево“ в столицата. Пред журналисти по време на откриването на съоръжението главният оперативен директор на „ЧЕЗ разпределение България“ Виктор Станчев отбеляза, че модерната техника позволява изключването само на определени части от електропроводите, където има повреда, докато всички останали клиенти остават незасегнати. Петър Холавски, главен изпълнителен директор на дружеството обясни от своя страна, че инвестициите в област Ловеч за изминалата година са около 3,7 млн. лева, като по-голямата част от тях са използвани за реконструкция и обновяване на мрежата. \r\nВесела АЛЕКСАНДРОВА", "date": "2018.06.14", "title": "Модерна възлова станция на стойност 200 000 лева представи „ЧЕЗ Разпределение България“ в Априлци"}
{"url": "http://www.focus-news.net/news/2018/06/14/2533942/kyustendil-obshtina-dupnitsa-organizira-kontsert-na-tenora-georgi-petrov-v-dramatichen-teatar-nevena-kokanova.html", "text": "Общината организира концерт на Георги Петров от „Тримата тенори”. Това съобщи за Радио „Фокус” – Кюстендил Таня Петрова, директор Дирекция „Хуманитарни дейности“ в Община Дупница. Концертът ще се състои от 19.00 часа в залата на Драматичен театър „Невена Коканова”. Той е включен в юнския културен календар на Община Дупница. Тенорът Георги Петров е от Дупница и ще изпълни, специално за жителите и гостите на града, всичко за любовта в песен, красиво и романтично. „След изключително силните му, многобройни, самостоятелни концерти и участия у нас и в чужбина, имаме удоволствието да посрещнем Георги Петров в Дупница”, каза Таня Петрова. По думите ѝ гостите в залата ще имат удоволствието да чуят прекрасни изпълнения, феерия от най-емблематичните италиански, руски и български песни.\r\nВенцеслав ИЛЧЕВ", "date": "2018.06.14", "title": "Кюстендил: Община Дупница организира концерт на тенора Георги Петров в Драматичен театър „Невена Коканова”"}
{"url": "http://www.focus-news.net/news/2018/06/14/2533943/plamen-georgiev-kpkonpi-213-signala-za-protivodeystvie-na-koruptsiyata-sa-podadeni-v-komisiyata-ot-yanuari-dosega-poveche-ot-13-ot-tyah-sa-otraboteni.html", "text": "По линия на противодействие на корупцията  вече имаме 213 сигнала, които са постъпили в комисията от януари до сега, от които вече имаме 68 решения т.е. повече от 1/3 вече са отработени. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на отчет за дейността на новия антикорупционен орган, предаде репортер на Агенция \"Фокус\". \"Три бяха реализциите досега - това са сигналите, по които се установиха данни за престъпна дейност. В останалата част от сигналите не е установено наличие на данни за извършени престъпления\", заяви Георгиев. \r\nТой обясни, че освен постъпилите сигнали в комисията работят по множество проверки, които са възложени от прокуратурата. \"Винаги, когато се касае за корупция по високите етажи на властта, прокуратурата ни възлага на нас да извършваме тези проверки вече, защото ние сме компетентните органи\", добави той.", "date": "2018.06.14", "title": "Пламен Георгиев, КПКОНПИ: 213 сигнала за противодействие на корупцията са подадени в Комисията от януари досега, повече от 1/3 от тях са отработени"}
{"url": "http://www.focus-news.net/news/2018/06/14/2533939/kathimerinigartsiya-visokomernoto-otnoshenie-na-prezidenta-georgi-ivanov-mozhe-da-dovede-do-neochakvani-problemi-po-ratifitsiraneto-na-dogovora.html", "text": "Високомерното отношение на президента Георги Иванов може да доведе до неочаквани проблеми по ратифицирането на договора, пише гръцкият вестник \"Кathimerini\" по повод скандала разиграл се между президента и премиера на Македония в резиденция \"Водно\" при представянето на постигнатото споразумение с Гърция.\r\nИзданието цитира думите на македонския президент, според който \"гражданите на Македония най-сетне имат възможност да напишат сами нова глава в историята на страната и никой не може да им попречи да вземат правилното решение за своето бъдеще\" и посочва, че Иванов е категоричен, че няма да подпише подобен договор, който вреди на Македония.\r\nВестникът отбелязва, че македонският президент не е съгласен и с отказа на страната да се грижи за т.нар. македонско малцинство в Гърция, като заявява че по този начин се отказва правото му на патриотизъм.", "date": "2018.06.14", "title": "\"Кathimerini\"(Гърция): Високомерното отношение на президента Георги Иванов може да доведе до неочаквани проблеми по ратифицирането на договора"}
{"url": "http://www.focus-news.net/news/2018/06/14/2533946/pazardzhik-v-peshtera-shte-funktsionira-sotsialno-predpriyatie-za-osiguryavane-na-zaetost-sotsialna-i-profesionalna-integratsiya-na-litsa-ot-riskovi-grupi.html", "text": "Община Пещера подписа с Министерство на труда и социалната политика, Управляващ орган на Оперативна програма „Развитие на човешките ресурси” Административен договор за предоставяне на безвъзмездна финансова помощ за изпълнение на проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“. Това съобщи за Радио „Фокус“ – Пазарджик Стоян Йовчев, експерт в общинската администрация. Целта на процедура е да се улесни достъпа до заетост и да се осигури подкрепа за социалното включване на уязвими групи чрез създаване на подходящи условия за тяхната професионална интеграция в сферата на социалната икономика.  В  проекта е предвидено реализирането на дейности за психологическо подпомагане, мотивиране, социална и професионална интеграция на лица от уязвимите групи, с цел  насърчаване участието им на пазара на труда и създаване на умения за успешно справяне на работното място и/или адаптиране към работните условия при включването им в заетост. В рамките на проекта ще се създаде общинско социално предприятие. Общата стойност на безвъзмездната финансова помощ е в размер на 376 488,57 лв. Проектните дейности ще се изпълняват 17 месеца.\r\nТрадиционни форми на социално предприятие в България са нестопански организации, които осъществяват стопанска дейност и използват приходите за подкрепа на социалната мисия на организацията. Друг модел на социално предприятие са нестопански организации, които осигуряват заетост на хора в неравностойно положение /хора с увреждания, малцинства и др/ или предоставят обучение и развитие на трудови умения. Третият доста популярен модел в България са нестопански организации, които предоставят социални услуги и получават заплащане за услугите от потребителите на услуги или от държавата/местната власт. Въпреки липсата на сериозна практика в това отношение, нестопанските организации и социалните предприятия се очертават като основен партньор на държавата и общините при разработване и предоставяне на повече социални услуги в домашна среда, за сметка на ограничаване на хората в институции.", "date": "2018.06.14", "title": "Пазарджик: В Пещера ще функционира Социално предприятие за осигуряване на заетост, социална и професионална интеграция на лица от рискови групи"}
{"url": "http://www.focus-news.net/news/2018/06/14/2533944/ministar-nikolina-angelkova-ruskata-federatsiya-i-ukrayna-sednaha-na-edna-masa-vav-varna-i-podkrepiha-obsht-kruizen-turizam-v-chernomorskiya-region.html", "text": "Днес на една маса във Варна седнаха представители и на Руската федерация, и на Украйна, и на Турция и всички подкрепят развиването на круизния туризъм в Черно море, за да се посещават места, в които няма конфликтни точки. Това заяви министърът на туризма Николина Ангелкова след провелата се днес в града среща на министрите с ресор туризъм от Организацията за Черноморско икономическо сътрудничество (ОЧИС), предаде репортер на Радио „Фокус” – Варна. Според министър Ангелкова постигнатото на днешната среща е много голям напредък, защото от началото на конфликта между Украйна и Русия е било много трудно двете страни да седнат на една маса. „Знаете, че държавите-членки на Организацията за Черноморско икономическо сътрудничество имат различни виждания по темата за крушзния туризъм, а понякога и различни геополитически процеси влияят върху вземането на отделни решения. По отношение на круизния туризъм предстои среща в Турция, тъй като страната ще поеме координирането на работната група „Туризъм” към Организацията за Черноморско икономическо сътрудничество (ОЧИС). На нея ще бъдат оформени общите маршрути”, каза министър Ангелкова. По думите ѝ от тук нататък предстои техническата работа, за да могат да се изчистят детайлите по маршрута. След това организацията ще покани и туроператорите, които оперират с круизни кораби. Най-напред България ще се включи в общ Черноморски винено-кулинарен маршрут. Той е наречен „Черноморската кухня и вино в Черноморския регион”, каза още министър Ангелкова. Тя добави, че след вчерашната среща на работната група, е прието решение този маршрут да бъде надграден с паметници на културата, включени в списъка с обекти на Юнеско. Идеята е да се избегне широкият диспут по темата, защото всяка една държава разполага с изключително разнообразно културно-историческо наследство.\r\nДиана СТОЕВА", "date": "2018.06.14", "title": "Министър Николина Ангелкова: Руската федерация и Украйна седнаха на една маса във Варна и подкрепиха общ круизен туризъм в Черноморския регион"}
{"url": "http://www.focus-news.net/news/2018/06/14/2533947/ombudsmanat-maya-manolova-institutsiyata-izglezhda-svrah-aktivna-i-trudno-se-prosledyavat-raznoposochnite-temi-na-rabota-tova-e-neizbezhno-zashtoto-takav-e-dnevniyat-red-na-balgarite.html", "text": "Институцията изглежда свръх активна и трудно се проследяват разнопосочните теми на работа - това е неизбежно, защото такъв е дневният ред на българите. Това каза омбудсманът на Република България Мая Манолова от парламентарната трибуна в доклада за дейността си през 2017 г., предаде репортер на Агенция „Фокус“. „Това са проблемите на българския народ, а вие като народни представители сте наясно с това. Предизвикателството пред нас освен да обърнем необходимото внимание на всеки гражданин с неговия проблем беше не просто и не само да озвучаваме проблемите, но и да ги решаваме. Не само да критикуваме, но и да постигаме резултати. Това стана възможно благодарение на взаимодействието с институциите“, отчете Манолова. По думите ѝ докладът за 2017 г. са дните и нощите на нея и нейния екип. „Използвам случая преди всичко останало да им благодаря. Да благодаря на хората, с които работя, за готовността да се раздават и да бъдат на разположение на проблемите на българските граждани буквално 7 дни в седмицата“, заяви Манолова.  „Аз съм избрана от вас, вие сте избрани от българския народ, така че това е мястото и вероятно това е времето да отчета пред българските граждани свършеното от мен през изминалата година“, обърна се омбудсманът към народните представители. \r\nДеница КИТАНОВА", "date": "2018.06.14", "title": "Омбудсманът Мая Манолова: Институцията изглежда свръх активна и трудно се проследяват разнопосочните теми на работа - това е неизбежно, защото такъв е дневният ред на българите"}
{"url": "http://www.focus-news.net/news/2018/06/14/2533950/evropeyskata-komisiya-predstavya-obshta-metodika-za-testvane-na-kachestvoto-na-hranite-v-es.html", "text": "Съвместният изследователски център (JRC) на Европейската комисия в областта на науката и знанието е разработил обща методика, която позволява на националните органи за защита на потребителите да тестват и да сравняват състава и характеристиките на хранителни продукти, продавани със сходни опаковки в целия Съюз. Това съобщиха от пресцентъра на Представителството на ЕК в България. Методиката ще бъде представена днес по време на заседание на Форума на високо равнище за подобряване на функционирането на веригата на доставки на храни. \r\nТази методика допълва действията, обявени в инициативата на Комисията за нов търговски механизъм за потребителите. \r\nВсички хранителни продукти, продавани в ЕС, трябва да отговарят на строги правила за безопасност. Националните органи, отговорни за безопасността на храните и защитата на потребителите, трябва да гарантират, че предлаганите на единния пазар хранителни продукти отговарят на съответното законодателство на ЕС. \r\nМетодиката за тестване се основава на ключови принципи като прозрачност, сравнимост, подобен подбор, вземане на проби и тестване на продуктите. Тя ще помага на националните органи да определят дали хранителните продукти се предлагат на пазара в съответствие с правото на ЕС. \r\nПод координацията на Съвместния изследователски център лабораториите в редица държави — членки на ЕС, ще приложат сега тази методика в рамките на паневропейска кампания за тестване с цел събиране на данни относно обхвата на проблема с разликите в качеството, като първите резултати следва да са налице до края на 2018 г.", "date": "2018.06.14", "title": "Европейската комисия представя обща методика за тестване на качеството на храните в ЕС"}
{"url": "http://www.focus-news.net/news/2018/06/14/2533949/ministerstvoto-na-turizma-sledi-situatsiyata-s-ruskite-detsa-chiyto-avtobus-katastrofira-kray-primorsko.html", "text": "Министерството на туризма следи случая с руски деца, чийто автобус катастрофира на пътя между Китен и Приморско, при страничен сблъсък с лек автомобил. Това съобщиха от пресцентъра на Министерство на туризма. В автобуса, претърпял пътното произшествие, са пътували 40 деца от Русия. Всички са добре, пострадали няма и след инцидента са продължили пътуването си. Те са у нас на детски лагер, настанени в база в Китен, а днес са тръгнали на еднодневна екскурзия до Бургас. \r\nПосещението на децата в България се организира от фирма „Балкан експрес“ ЕООД. Дружеството има регистрация за туроператор от 2005 г. и е вписано в Националния туристически регистър. Фирмата има действаща застраховка със ЗД ЕВРОИНС АД, като стойността ѝ е 25 хил. лв., а срокът на валидност март 2019 г. \r\nМинистерството на туризма поддържа връзка с управителя на туроператора, както и с компетентните органи и институции и получава своевременна информация за ситуацията. При необходимост ведомството ще окаже нужната подкрепа за успешното решаване на възникналата ситуация.  \r\nДетски и ученически туристически пътувания задължително се организират от регистриран туроператор или туристически агент, вписан в Националния туристически регистър.", "date": "2018.06.14", "title": "Министерството на туризма следи ситуацията с руските деца, чийто автобус катастрофира край Приморско"}
{"url": "http://www.focus-news.net/news/2018/06/14/2533951/d-r-mariyana-vitanova-mobal-d-r-stefan-cherkezov-veliko-tarnovo-dneshniyat-den-e-za-edno-golyamo-blagodarya-kam-vsichki-koito-pomognaha-kato-dariha-krav.html", "text": "Голямо благодаря към всички, които отделиха от времето си, дойдоха и помогнаха като дариха кръв отправя ръководството на Отделението по трансфузионна хематология при МОБАЛ „Д-р Стефан Черкезов“ - Велико Търново. Поводът е Световния ден на доброволния и безвъзмезден кръводарител – 14 юни, каза за Радио „Фокус“ – Велико Търново д-р Марияна Витанова, началник на болничната структура. Тя припомни, че на днешната дата през 1900 година е роден Карл Лайндщайнер, който открива кръвната група. Това дава възможност кръвопреливането да се превърне в безопасен лечебен метод. „Благодаря на всички, които отделиха от времето си, дойдоха и помогнаха. Благодаря на тези, които дойдоха, защото техен близък се нуждаеше от кръв и особено на тези, които дойдоха просто защото има хора, които се нуждаят, дори да не ги познават. Винаги има хора се колебаят и се съмняват, но на тези, които нямат медицински противопоказания, мога да кажа само - заповядайте! Елате и вижте и сами ще решите“, призова още д-р Витанова. \r\nТя припомни, че с едно кръводаряване, което отнема един час, може да се помогне на трима възрастни и две бебета. Освен това покани всеки, който желае, да се отзове и да дари кръв, стига за няма медицински противопоказания на за това, защото в такъв случай кръводаряването няма да бъде осъществено, тъй като се застрашава живота както на дарителите, така и на рецепиентите.\r\nД-р Витанова подчерта, че кръводаряването е напълно безопасно и дори полезно за кръводарителите. Тя припомни, че всички консумативи, които се използват, са еднократни и стерилни. По думите й, няма никаква опасност от предаване на инфекция, по време на самото кръводаряване. „Кръводарител може да бъде всеки, навършил 18 години, който е здрав и е над 50 кг. Нашата първа грижа е кръводарителят и целта е обемът кръв, който вземаме, да бъде безопасен за кръводарителя. Хората, които са с някакви остро заболяване и приемат медикаменти, след като оздравеят и се възстановят могат да дойдат при нас“, посочи още д-р Витанова. Тя допълни, че тези, които са на постоянно лечение и приемат постоянно медикаменти, ще бъдат върнати, защото това би създало риск и за пациента, и за кръводарителя.\r\nЛуиза ТРАНЧЕВА", "date": "2018.06.14", "title": "Д-р Марияна Витанова, МОБАЛ „Д-р Стефан Черкезов“ - Велико Търново: Днешният ден е за едно голямо благодаря към всички, които помогнаха като дариха кръв"}
{"url": "http://www.focus-news.net/news/2018/06/14/2533956/s-nagradi-i-avtentichni-pesni-beshe-otbelyazana-10-godishninata-na-zhivi-choveshki-sakrovishta-balgariya.html", "text": "\"Десет години не е много голям период от време, но е достатъчен за равносметка от положеното начало. Бих казал, че това беше един наситен със събития период, в който всички се учехме как да подкрепяме общностите за опазване на значимите за тях нематериални културни ценности и как да използваме този дял от културното наследство за социален и икономически растеж\". Това каза зам.-министърът на културата Румен Димитров в началото на официална церемония, с която в галерия „Средец” на Министерството на културата бе отбелязана десетата годишнина от въвеждането на Националната система „Живи човешки съкровища – България“, съобщиха от пресцентъра на Министерство на културата. В резултат на активността на самите общности, музеите и читалищата, беше изградена Националната представителна листа на нематериалното културно наследство. До момента в нея са вписани тридесет елемента, а четири от тях са вече приети и в Представителната листа на ЮНЕСКО на нематериалното културно наследство на човечеството. Зам.-министър Димитров припомни и първото участие на страната ни в подготовката на мултинационална кандидатура за мартеницата, заедно с Румъния, Молдова и Р. Македония. През 2017 елементът „мартеница” бе вписан в Представителния списък на елементите на нематериалното културно наследство на човечеството. \r\nСлед благодарностите към всички експерти, допринесли за съхраняването и предаването на ценни традиционни знания и умения, започна и церемонията по награждаването на музеите и читалищата с вписан елемент в Националната представителна листа на нематериалното културно наследство. Те получиха грамота на Министерството на културата за принос в опазването и популяризирането на нематериалното културно наследство и Европейската година на културното наследство.\r\nУчастниците в събитието бяха поздравени със специални изпълнения от „Бистришките баби” -  шедьовър на устното и нематериалното културно наследство и от Група за автентично пеене, представяща двугласно пеене от гр. Неделино, вписано в Националната представителна листа на нематериалното културно наследство през 2008 г. Двугласното пеене от Неделино е и следващата кандидатура на страната ни за Представителната листа на ЮНЕСКО на нематериалното културно наследство на човечеството.\r\nНа церемонията присъстваха представители на институциите с вписан елемент в Националната представителна листа на нематериалното културно наследство, областни управители, членове на Националния съвет по нематериално културно наследство, представители на Института за етнология и фолклористика с Етнографски музей към Българска академия на науките, Съюза на народните читалища, представители на Националната комисия за ЮНЕСКО, на Регионалния център за опазване на нематериалното културно наследство в страните от Югоизточна Европа под егидата на ЮНЕСКО и др. Поздравителни адреси бяха изпратили областните управители на Русе и София.\r\nНационалната система „Живи човешки съкровища – България” беше въведена през 2008 г. и нейното попълване през изминалите пет издания беше осъществено с активното участие на местните общности, подкрепени от музеите и читалищата в страната. В резултат на попълването на системата беше изградена и  Националната представителна листа на нематериалното културно наследство. \r\nСъбитието е част от Европейската година на културното наследство и от Културната програма на Българското председателство на Съвета на ЕС.\r\nОтличени културни институти с Грамота за принос в опазването и популяризирането на нематериалното културно наследство и Европейската година на културното наследство – 2018:\r\n- НЧ „Св. Цар Борис I” в с.  Бистрица;\r\n- Регионален исторически музей – Бургас;\r\n- НЧ „Никола Й. Вапцаров”, с. Хърлец, община Козлодуй, област Враца;\r\n- НЧ „Гео Милев”, гр. Момин проход, община Костенец, област София;\r\n- НЧ „Светлина”, гр. Неделино, област Смолян;\r\n- НЧ „Напредък – Юпер 1915”, с. Юпер, община Кубрат, област Разград;\r\n- Регионален исторически музей – Русе;\r\n- НЧ „Св. Св. Кирил и Методий”, гр. Баня, община Карлово, област Пловдив;\r\n- НЧ „Св. Св. Кирил и Методий – 1926”, с. Сатовча, община Сатовча, област Благоевград;\r\n- НЧ „Просвета – 1927”, с. Добърско, община Разлог, област Благоевград;\r\n-  НЧ „Развитие – 1926”, с. Антимово, община Видин, област Видин;\r\n- НЧ „Братство – 1869”, гр. Кюстендил, област Кюстендил;\r\n- НЧ ”Петър Богдан – 1909”, гр. Чипровци, област Монтана;\r\n-  Регионален исторически музей –Перник;\r\n- НЧ „Възраждане-1940”, с. Старо село, общ. Тутракан, област Силистра;\r\n-  НЧ „Стефан Караджа 1928”, с. Бисерци, общ Кубрат, област Разград;\r\n- НЧ „Отец Паисий 1890” – с. Лесичово, общ. Лесичово, област Пазарджик;\r\n- НЧ „Пробуда-1958” – гр. Шумен, област Шумен;\r\n-  НЧ „Йордан Йовков 1870”, гр. Добрич, област Добрич;\r\n- НЧ „Просвета – 1906”, с. Козичино, общ. Поморие, област Бургас;\r\n- НЧ „Христо Ботев - 1927” – с. Кипра, общ. Девня, област Варна;\r\n- НЧ „Пробуда-1927” – с. Бозвелийско, общ. Провадия, област Варна;\r\n- НЧ „Просвета – 1928”, с. Гъмзово, общ. Брегово, област Видин;\r\n- НЧ „Св. Св. Кирил и Методий -1919”- с. Дорково, общ. Ракитово, област Пазарджик;\r\n- РИМ „Стою Шишков” – Смолян;\r\n- НЧ „Родопска просвета -1923”, гр. Девин, общ. Девин, област Смолян;\r\n- НЧ „Просвета – 1881”, с. Костенец, общ. Костенец, Софийска област;    \r\n- НЧ „Отец Паисий – 1956”, с. Пет могили, общ. Никола Козлево, област Шумен.", "date": "2018.06.14", "title": "С награди и автентични песни беше отбелязана 10-годишнината на „Живи човешки съкровища – България“"}
{"url": "http://www.focus-news.net/news/2018/06/14/2533948/prezidentat-rumen-radev-kogato-prizovavash-drugiya-da-vodi-dialog-ne-tryabva-ti-samiyat-da-byagash-ot-nego.html", "text": "Когато призоваваш другия да води диалог, не трябва ти самият да бягаш от него. Това каза на пресконференция президентът Румен Радев след срещата си с държавния глава на Македония Георге Иванов във връзка с отказа на премиера Бойко Борисов да се срещне с македонския президент, предаде репортер на Агенция „Фокус“.\r\n„Надявам се нашите приоритети за Западните Балкани да не се сведат само до прегръдките и да не абдикираме от проблемите. Според мен България трябва да търси интензивни контакти и диалог не само с правителството на Македония, но да търси диалог и с президента, опозицията и т.н. Само така ще имаме констурктивни и приятелски отношения“, посочи Радев.\r\nЦветилена СИМЕОНОВА", "date": "2018.06.14", "title": "Президентът Румен Радев: Когато призоваваш другия да води диалог, не трябва ти самият да бягаш от него"}
{"url": "http://www.focus-news.net/news/2018/06/14/2533957/kaloyan-pargov-bsp-sofiya-dimitar-blagoev-ne-spira-veche-162-godini-da-otvarya-ochite-ni-za-neravenstvata-nepravdite-i-da-ni-dava-sili-za-poveche-spravedlivost.html", "text": "Димитър Благоев не спира вече 162 години да отваря очите ни за неравенствата, неправдите и да ни дава сили за повече справедливост. Това каза в интервю в дневния блок „Добър ден, София“ на Радио „Фокус“ председателят на групата на БСП в Столичния общински съвет и лидер на столичните социалисти Калоян Паргов. Той добави, че днес се навършват 162 години от рождението на този голям българин, основател на организираното социалистическо движение в България. Тази година БСП ще навърши 127 години, каза още той. Паргов уточни, че на 2-ри август през 1891 г. Благоев и група интелектуалци на връх Бузлуджа е положил основите на социалистическото движение у нас.\r\n„Трябва да припомним, че Димитър Благоев е най верният български последовател на Маркс, който се качва на политическата сцена на следосвобожденска България с ясната идея за историческата мисия, която му предстои, а именно създаването на българската социалдемократическа партия преди 127 години. Честванията и тържествата по случай рождения ден на Благоев започнаха на 9-ти юни в къщата му в Банкя и днес в къщата му на ул. „Лайош Кошут“, която към днешна дата е музей“, каза той. Калоян Паргов добави, че социалистите в Благоевград, Стара Загора Казанлък също ще почетат паметта на българския политик и философ Димитър Благоев.", "date": "2018.06.14", "title": "Калоян Паргов, БСП - София: Димитър Благоев не спира вече 162 години да отваря очите ни за неравенствата, неправдите и да ни дава сили за повече справедливост"}
{"url": "http://www.focus-news.net/news/2018/06/14/2533945/kathimerini-lyavotsentristkoto-dvizhenie-za-promyana-e-razdeleno-sled-kato-liderat-fofi-genimata-othvarli-dogovora-mezhdu-atina-i-skopie.html", "text": "Лидерът на лявоцентристката партийна коалиция „Движение за промяна“ и ПАСОК Фофи Генимата заяви в четвъртък, че няма да подкрепи договора, постигнат между премиерите на Гърция и БЮРМ (Бивша югославска република Македония) за името на последната във вторник, пише електронното издание на гръцкия вестник Kathimerini.\r\nГенимата обоснова решението си с това, че споразумението не предлага „цялостно решение“ на десетилетния спор, въпреки позитивните си елементи.\r\n„Представеното от правителството споразумение е стъпка напред, но не представлява цялостно решение“, заяви лидерът на ПАСОК чрез съобщение след партийната конференция на „Движение за промяна“, завършило късно в сряда.\r\n„Има позитивни части, които съответстват на основите, представени от „Движение за промяна“ за разрешаване на спора. Прилагането му обаче не зависи от Гърция, а основно от действията на съседната страна“, добави Генимата.\r\nВъпреки това, според информация на „Катимерини“, изтъкнати членове на партията като бившия премиер Йоргос Папандреу, лидерът на „То Потами“ Ставрос Теодоракис, кмета на Атина Йоргос Каминис, лидера на „Демократическото ляво“ Танасис Теочаропулос и депутатът от ПАСОК Никос Андрулакис са заявили, че подкрепят договора.\r\nГенимата посочи още, че би гласувала по различен начин на срещата, ако в промените на Конституцията на БЮРМ в официалния документ е било включено адаптиране на етническата идентичност и езика на страната към новото име, като освен това добави, че Гърция трябва да изпрати писмо до НАТО за започване на присъединителни процедури с Македония едва, след като процесът е завършен, за да избегне да бъде поставена пред свършен факт.Агенция „Фокус“ припомня: \r\nПревод и редакция:", "date": "2018.06.14", "title": "Kathimerini: Лявоцентристкото „Движение за промяна“ е разделено, след като лидерът Фофи Генимата отхвърли договора между Атина и Скопие"}
{"url": "http://www.focus-news.net/news/2018/06/14/2533954/telma-makedoniya-georgi-ivanov-izgonen-ot-boyko-borisov-i-ekaterina-zaharieva.html", "text": "Българският премиер Бойко Борисов и министърът на външните работи на страната Екатерина Захариева отказаха срещите си с президента на Македония Георги Иванов, предвидени за петък. Според българските медии, Борисов е информирал Захариева да не приема македонския държавен глава, предава скопският телевизионен канал „Телма“.\r\nПричина за отказването на двете срещи, обяснява македонската медия, е арогантното отношение на Иванов в течение на вчерашния ден, когато бе обявено постигнатото решение на проблема с името между Македония и Гърция. Темата на разговор на срещата трябваше да бъде постигнатият договор с Атина, но от българското правителство казват, че не искат да се бъркат във вътрешните работи на съседната страна.\r\n„Телма“ пише, че днес Иванов се е срещнал само със своя български колега Румен Радев. Българските медии оценяват, че отказът на срещата от българския премиер представлява изключителен скандал. Както обясняват те, не само Атина, но и от ЕС са разочаровани от отношението на македонския президент, който, според българските медии, по много лош начин саботира процеса на постигане на договор, както и на евроатлантическата интеграция на Македония.\r\nПревод и редакция:", "date": "2018.06.14", "title": "„Телма“ (Македония): Георги Иванов изгонен от Бойко Борисов и Екатерина Захариева"}
{"url": "http://www.focus-news.net/news/2018/06/14/2533959/plamen-georgiev-kpkonpi-vnesli-sme-v-sada-752-iskaniya-za-otnemane-na-nezakonno-pridobito-imushtestvo-za-3012-mlrd-lv.html", "text": "По линия на отнемане на незаконно придобитото имущество от началото на годината комисията има влезели в сила решения за 7 217 941 лв. в полза на комисията. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на отчет за дейността на новия антикорупционен орган, предаде репортер на Агенция \"Фокус\".\"752 искания за отнемане на 3, 012 млрд. лв. сме внесли в съда. Това са производствата, които в момента вече се водят\", добави Георгиев.", "date": "2018.06.14", "title": "Пламен Георгиев, КПКОНПИ: Внесли сме в съда 752 искания за отнемане на незаконно придобито имущество за 3,012 млрд. лв."}
{"url": "http://www.focus-news.net/news/2018/06/14/2533953/blagoevgrad-spokoyna-e-obstanovkata-v-oblastta-vapreki-valezhite-ot-dazhd.html", "text": "Спокойна е обстановката в област Благоевград, въпреки валежите от дъжд. Това съобщи за Радио „Фокус“ – Пирин областният управител на Благоевград Бисер Михайлов. Той заяви, че няма подадени нови сигнали за проблеми в региона, заради валежите. Нивата на реките и язовирите са под постоянно наблюдение, като няма данни някъде те да превишават допустимите стойности и прагове.\r\nЛивия НИНОВА", "date": "2018.06.14", "title": "Благоевград: Спокойна е обстановката в областта, въпреки валежите от дъжд"}
{"url": "http://www.focus-news.net/news/2018/06/14/2533955/ombudsmanat-maya-manolova-ot-posledna-nadezhda-institutsiyata-na-ombudsmana-se-prevarna-v-parva-pomosht-na-balgarskite-grazhdani.html", "text": "От последна надежда институцията на омбудсмана се превърна в първа помощ на българските граждани. Това каза омбудсманът на Република България Мая Манолова от парламентарната трибуна в доклада за дейността си през 2017 г., предаде репортер на Агенция „Фокус“. Според Манолова екипът на омбудсмана е екип за бързо реагиране, който е готов да се появи незабавно на място, да пресрещне проблемите, да се върне, колкото пъти е необходимо, докато възтържествува справедливостта и докато правата на гражданите бъдат адекватно защитени.  Манолова обърна внимание, че ако до преди две години жалбите са пристигали с копие до омбудсмана, сега започват с обръщение именно към омбудсмана. „Това обаче нас не ни радва, а по-скоро ни тревожи, защото освен показател за нарастващото доверие и неизбежно огромните очаквания на гражданите, е доказателство и за нещо друго. За тежките проблеми, които имат българските граждани днес в България и за състоянието на правата на човека днес в България. Всъщност докладът и числата, с които започваме, са достатъчна характеристика за динамиката в работа на институцията. Косвен и за проблемите на българския народ“, каза Манолова. Тя отчете, че през 2017 г. 34 908 души са потърсили помощ и съдействие от омбудсмана, като 22 369 са посетили приемните в столицата и извън нея. По думите ѝ 12 635 от тях са оформени като жалби и сигнали, по които тя и нейният екип са работили конкретно. „Това е с близо 30% повече в сравнение с 2016 г. Ние сме в хипотеза да се състезаваме сами със себе си. Близо два пъти повече от броя на постъпилите жалби и сигнали и очакванията към институцията в сравнение с 2015 г. През 2017 омбудсманът е посетил 97 населени места по различни проблеми“, допълни Манолова. Омбудсманът благодари на всеки народен представител, който се е включил в законодателните предложения, които са в интерес на българските граждани. \r\nДеница КИТАНОВА", "date": "2018.06.14", "title": "Омбудсманът Мая Манолова: От последна надежда институцията на омбудсмана се превърна в първа помощ на българските граждани"}
{"url": "http://www.focus-news.net/news/2018/06/14/2533964/haskovo-3-000-kasa-tsigari-bez-banderol-sa-konfiskuvani-ot-dvama-patnitsi-v-spryan-za-proverka-na-am-maritsa-turski-avtobus.html", "text": "Цигари и тютюн без бандерол иззели полицаи от Димитровград и Харманли. Това съобщиха от пресцентъра на МВР. 3000 къса цигари са конфискувани от двама пътници в спрян за проверка на АМ „Марица“ турски автобус. Нарязан тютюн с тегло 1,380 кг униформените открили в жилище в Димитровград. Тютюневите изделия са предадени с протоколи от собствениците. Съставени актове по Закона за акцизите и данъчните складове.", "date": "2018.06.14", "title": "Хасково: 3 000 къса цигари без бандерол са конфискувани от двама пътници в спрян за проверка на АМ „Марица“ турски автобус"}
{"url": "http://www.focus-news.net/news/2018/06/14/2533963/veliko-tarnovo-prozhektsiite-ot-finalnata-vecher-na-sofiya-film-fest-shte-se-provedat-v-zalata-na-obshtinata-v-sluchay-na-loshi-meteorologichni-usloviya-na-15-yuni.html", "text": "Прожекциите от финалната вечер на „София Филм Фест“ ще се проведат в залата на Общината в случай на лоши метеорологични условия. Това съобщиха от пресцентъра на Община Велико Търново. Фестивал на лятното кино стартира във Велико Търново в началото на седмицата. Атрактивното събитие, провеждащо се всяка вечер в Летния театър, е организирано от екипа на „София Филм Фест“ и Общината и се реализира с подкрепата на Национален филмов център и верига киносалони Europa Cinemas. Община Велико Търново осигури резервен вариант за финала на фестивала, който е планиран за 15 юни вечерта. Ако времето е лошо и дъждовно, прожекцията на филма „Квадратът“ (Швеция, Германия) ще бъде излъчена в голямата зала на кметството от 18.30 часа. При подходящи метеорологични условия продукцията ще бъде излъчена според предварителната програма – в 21.00 часа в Летния театър.", "date": "2018.06.14", "title": "Велико Търново: Прожекциите от финалната вечер на „София Филм Фест“ ще се проведат в залата на Общината в случай на лоши метеорологични условия на 15 юни"}
{"url": "http://www.focus-news.net/news/2018/06/14/2533961/ruse-81-godishen-peshehodets-e-zaginal-pri-intsident-na-bul-balgariya-v-grada.html", "text": "Възрастен пешеходец е загинал при инцидент, станал тази сутрин на бул. „България“ в Русе. Това съобщиха от пресцентъра на МВР. Сигналът за пътнотранспортното произшествие постъпил на тел. 112 в 7.48 часа. Незабавно към мястото били насочени служители на пътна полиция. Според първоначалната информация, лек автомобил „Опел“, управляван от 26-годишен водач, движещ се по северното платно на булеварда в посока изход към София е блъснал пресичащ пешеходец на 81 г., който е загинал на място. На местопроизшествието е извършен оглед от дежурна оперативна група на МВР и съдебен лекар. Причините и обстоятелствата, при които е възникнало произшествието, се изясняват.", "date": "2018.06.14", "title": "Русе: 81-годишен пешеходец е загинал при инцидент на бул. „България“ в града"}
{"url": "http://www.focus-news.net/news/2018/06/14/2533952/prezidentat-na-makedoniya-george-ivanov-premierat-borisov-si-nosi-otgovornostta-za-otkaza-ot-sreshta-no-taka-ne-realizira-osnovnata-tsel-na-evropredsedatelstvoto-si.html", "text": "Премиерът Бойко Борисов си носи отговорността за отказа от среща, но така не реализира основната цел на европредседателството си. Това каза на пресконференция президентът на Република Македония Георге Иванов след среща с българския държавен глава Румен Радев, предаде репортер на Агенция „Фокус“.\r\n„Бойко Борисов е премиер на страна, която председателства ЕС, и постоянно говори за диалог. Но с този негов жест той заема страна и не реализира основната цел на председателството си“, коментира Иванов.\r\nЦветилена СИМЕОНОВА", "date": "2018.06.14", "title": "Президентът на Македония Георге Иванов: Премиерът Борисов си носи отговорността за отказа от среща, но така не реализира основната цел на европредседателството си"}
{"url": "http://www.focus-news.net/news/2018/06/14/2533965/pleven-nad-3-000-kasa-tsigari-i-blizo-30-kg-tyutyun-bez-aktsizen-banderol-sa-izzeli-politseyski-sluzhiteli-v-ramkite-na-spetsializirana-operatsiya.html", "text": "Над 3 000 къса цигари и близо 30 кг тютюн без акцизен бандерол са иззели полицейски служители в рамките на специализирана операция за противодействие на контрабандата, съхранението и незаконното разпространение на акцизни стоки. Това съобщиха от пресцентъра на МВР. Контрабандни 172 кутии цигари били открити в търговски обект в Кнежа, чийто собственикът не притежавал разрешение за търговия с тютюневи изделия. По случая е образувана преписка за престъпление по чл. 234, ал. 1 от НК. Уведомена е прокуратурата, работата продължава. Междувременно, в района на улица \"Княз Александър Батенберг\" в Плевен, служители на Второ РУ открили 15 плика, съдържащи общо 15 кг жълто-кафява тревиста маса, наподобяваща по цвят и мирис на тютюн. Други 12 плика с 12 кг тютюн били намерени до търговска маса. Съставени са констативни протоколи, тютюнът ще бъде предаден за експертизи.", "date": "2018.06.14", "title": "Плевен: Над 3 000 къса цигари и близо 30 кг тютюн без акцизен бандерол са иззели полицейски служители в рамките на специализирана операция"}
{"url": "http://www.focus-news.net/news/2018/06/14/2533968/pleven-boepripasi-sa-otkriti-v-metalna-kasa-v-kashta-obitavana-ot-53-godishen-mazh.html", "text": "При извършена проверка в къща, обитавана от 53-годишен мъж, полицейски служители открили боеприпаси в метална каса. Това съобщиха от пресцентъра на МВР. Намерени са над 90 боеприпаса с различен калибър, както и законно притежаван пистолет.  Боеприпасите са иззети с протокол за изземване. Съставен е констативен протокол и е уведомена прокуратурата. Образувана е преписка за престъпление по чл. 339, ал. 1 от НК. Работата по случая продължава.", "date": "2018.06.14", "title": "Плевен: Боеприпаси са открити в метална каса в къща, обитавана от 53-годишен мъж"}
{"url": "http://www.focus-news.net/news/2018/06/14/2533970/ruse-zadarzhan-e-vodach-na-lek-avtomobil-blasnal-paten-politsay.html", "text": "Задържан е водач на лек автомобил, блъснал пътен полицай. Това съобщиха от пресцентъра на МВР. Инцидентът е станал вчера сутринта, когато екип на сектор „Пътна полиция“ бил изпратен да извърши проверка на сигнал за неправилно паркирани моторни превозни средства в района на подземен паркинг. Служителят е откаран за преглед в болнично заведение, оказана му е медицинска помощ и освободен за домашно лечение. На 53-годишният мъж, който бил зад волана на лек автомобил „Алфа Ромео“, е наложена полицейска мярка за срок до 24 часа. По случая е образувано досъдебно производство за престъпление по чл. 342, ал. 1, пр. 3 от НК.", "date": "2018.06.14", "title": "Русе: Задържан е водач на лек автомобил, блъснал пътен полицай"}
{"url": "http://www.focus-news.net/news/2018/06/14/2533960/prezidentat-rumen-radev-balgariya-se-nuzhdae-ot-tvardi-garantsii-che-dogovorat-za-dobrosasedstvo-shte-ostane-v-sila-i-kogato-nasreshta-imame-republika-severna-makedoniya.html", "text": "България се нуждае от твърди гаранции, че договорът за добросъседство ще остане в сила и когато насреща имаме Република Северна Македония. Това каза на пресконференция президентът Румен Радев след срещата си с държавния глава на Македония Георге Иванов, предаде репортер на Агенция „Фокус“.\r\n„Договорът между Македония и Гърция налага промяна в името на Македония, което за нас означава тя да продължи да спазва своя ангажимент за тълкуване на Конституцията, така че тя да не се превърне в намеса на свои съседи. В договора с Гърция има формулировка, че той няма да бъде насочен към трети страни, което е твърде обща формулировка. Ако сравним двата договора, ще видим, че договора с Гърция изключва поправки и отмяна, а договорът с България допуска прекратяване. Това поставя България в ситуации да търси допълнителни гаранции. Категорично трябва да се изключи всякаква намеса и подкрепа на Македония за организации на наша територия, които имат характер срещу нашата Конституция. Очаквам българското правителство и МВнР да впишат тези договорни ангажименти в глава 35 от бъдещата договорна рамка на преговорите на Македония в членство в ЕС“, каза още Радев и посочи, че това означава ясни процедури на мониторинг и съблюдение на изпълнение на условията.\r\nЦветилена СИМЕОНОВА", "date": "2018.06.14", "title": "Президентът Румен Радев: България се нуждае от твърди гаранции, че договорът за добросъседство ще остане в сила и когато насреща имаме Република Северна Македония"}
{"url": "http://www.focus-news.net/news/2018/06/14/2533958/ombudsmanat-maya-manolova-za-parvi-pat-prez-2017-g-broyat-na-zhalbite-ot-detsa-narasna-predi-vstapvaneto-mi-v-dlazhnost-te-ne-sa-razpoznavali-institutsiyata-kato-svoy-zashtitnik.html", "text": "За първи път през 2017 г. броят на жалбите  от деца нарасна -  преди встъпването ми в длъжност те не са разпознавали институцията като свой защитник. Това каза омбудсманът на Република България Мая Манолова от парламентарната трибуна в доклада за дейността си през 2017 г., предаде репортер на Агенция „Фокус“. Тя поясни, че има 20 жалби, които са подали към институцията. По думите ѝ встъпвайки в длъжност, се е сблъскала с проблема, че в институцията не е имало нито една жалба, подадена от дете. „Това означаваше, че децата не ни разпознават като защитник на техните права“, допълни омбудсманът. Манолова коментира, че броят на жалбите, които се отнасят до правата на децата, е значително увеличен. „Това е и в резултат на кампанията за популяризиране на омбудсмана като защитник на правата на децата, която организирахме с моя екип. Реално се срещнахме с повече от 3000 ученика в 10 училища, в различни градове“, заяви Манолова. \r\nДеница КИТАНОВА", "date": "2018.06.14", "title": "Омбудсманът Мая Манолова: За първи път през 2017 г. броят на жалбите от деца нарасна - преди встъпването ми в длъжност те не са разпознавали институцията като свой защитник"}
{"url": "http://www.focus-news.net/news/2018/06/14/2533962/ombudsmanat-maya-manolova-moyat-ekip-razraboti-zakonoproekt-za-lichnata-pomosht-za-koyto-protestirat-maykite-na-detsa-s-uvrezhdaniya.html", "text": "Моят екип разработи законопроект за личната помощ, за който протестират майките на деца с увреждания. Това каза омбудсмана на Република България Мая Манолова от парламентарната трибуна в доклада за дейността си през 2017 г., предаде репортер на Агенция „Фокус“. Манолова посочи, че това е проект, който няма да реши проблемите на всички хора с увреждания, но проблемът с асистентската грижа най-вече на децата и възрастните с най-тежки увреждания, може да бъде решен чрез тези правила. „Основните моменти, които предлагаме за промяна са два – да се промени подходът и личната помощ, асистентските услуги да се предоставят след конкретен анализ и нуждите на всеки човек и да се прекрати проектният принцип в асистенските грижи, който обрича семействата на децата с увреждания на пълна несигурност“, допълни Манолова. \r\nДеница КИТАНОВА", "date": "2018.06.14", "title": "Омбудсманът Мая Манолова: Моят екип разработи законопроект за личната помощ, за който протестират майките на деца с увреждания"}
{"url": "http://www.focus-news.net/news/2018/06/14/2533969/prezidentat-rumen-radev-priemame-rezultatite-ot-pregovorite-za-imeto-mezhdu-gartsiya-i-makedoniya-no-osnovniyat-zalog-v-spazvaneto-na-dogovora-za-dobrosasedstvo.html", "text": "Президентът на Македония трябва да бъде водач в диалога между институциите в страната, който в момента е скъсан. Това каза на пресконференция президентът Румен Радев след срещата си с държавния глава на Македония Георге Иванов, предаде репортер на Агенция „Фокус“. Радев посочи, че с президента Иванов са имали тежък разговор. „България е силно обезпокоена от ескалацията и скъсването на диалога между институциите в този критичен за Македония момент. Призовах президента Иванов да бъде не само участник, но и водач в този диалог между институциите, защото това е важно условие за постигане на обявените стратегически приоритети на държавата -  членство в ЕС и в НАТО. Обсъдихме и актуалният въпрос за смяната на името. Приветстваме усилията за намиране на решение на този казус, защото това е важна стъпка по пътя на евроатлантическа и европейска интеграция на Македония, която ние подкрепяме. Осъзнаваме и че това е сложен и продължителен процес, който поражда вълнение и в Македония, и в Гърция. Но той е важен като казус, защото засяга интересите и на други държави като България. И затова има регионално и европейско измерение. И когато се постави днес въпросът за нашето отношение към предложения компромисен вариант, трябва да бъде ясно, че от признаването на Македония от 1992 г. до днес нито едно българско правителство не формулира конкретни условия и претенции към името“, коментира Радев и посочи, че в резултат на това този казус не присъства нито в политическата декларация от 1999 г., нито в договора за добросъседство от 2017 г. \r\n„В същото време Македония, която се предлага да носи името Северна Македония, се намира на запад от Пирин и югозапад от София. Налице са географски реалности и историческа обремененост, които ни задължават в тази ситуация да бъдем изключително внимателни и да следим и да преценяваме не само изхода от преговорите между Македония и Гърция, но и изпълнението на договорните ангажименти в нашите двустранни отношения, които трябва да придобият необратим характер. България е държавата, която най-силно подкрепя евроатлантическата и европейската перспектива на Македония, така че приемаме резултатите от преговорите за името, доколкото те премахват важни пречки за интеграционния процес. Но трябва да е ясно, че основният залог за нашата подкрепа е стриктното спазване на чл. 11 от договора за добросъседство, според който двете държави се задължават да нямат неприятелски действия една спрямо друга, да не използват териториите си за организации, които водят сепаратистки дейности и да неутрализират недобронамерена пропаганда, насочена към омраза и насилие. Стриктното спазване на този договор е необходимо условие за безпроблемния път на Македония към Европа. Затова е много важно съвместните комисии да имат условия за ефективна работа, да преодолеят наложените с години идеологически предразсъдъци и всички тези позитивни промени от договора да бъдат необратими“, каза още Радев.\r\nЦветилена СИМЕОНОВА", "date": "2018.06.14", "title": "Президентът Румен Радев: Приемаме резултатите от преговорите за името между Гърция и Македония, но основният залог в спазването на договора за добросъседство"}
{"url": "http://www.focus-news.net/news/2018/06/14/2533967/a1-on-makedoniya-kakvi-sa-pozitsiite-na-gratskite-partii-za-dogovora-za-imeto-na-makedoniyai.html", "text": "Скопското електронно издание A1 On  публикува материал, в който представя позициите на гръцките партии за договора за името на Македония, който бе постигнат между Атина и Скопие по-рано тази седмица. \r\nВключването на македонския език и македонска националност в договора между двете съседни държави са основните забележки на гръцките опозиционни партии към споразумението. Като цяло коментарите от опозиционните партии в Гърция са отрицателни- или поне това може да бъде заключението от изявленията, направени до този момент. Ето защо е малко вероятно политическите сили в южния съсед на Македония да подкрепят сделката. Това, което е абсолютно сигурно, е, че утрешният дебат в гръцкия парламент, в рамките на който всички партии ще свалят картите си, ще бъде разгорещен. \r\nОт опозиционните гръцки партии „Съюз на центристите“ и „Златна зора“, както и коалиционният партньор в правителството на Алексис Ципрас, „Независими гърци“, не са съгласни със съставно име, което съдържа терминът „Македония“, следователно биха гласували против споразумението.\r\nПравителственият говорител и министър без портфейл, Димитрис Цанакопулос изрази надежда, че когато Македония изпълни всички предвидени в документа ангажименти и  договорът бъде внесен за обсъждене, ще бъде приет от широкото парламентарно мнозинство.\r\n„До този момент това, което виждам е, че „То Потами“, „Движение за социалдемокрация“ (ЕДЕК) и „Демократичната левица“, правят положителни изявления по отношение на договора“, отбеляза Цанакопулос. Ето какви са позициите на гръцките партии за постигнатото споразумение между Македония и Гърция.„Нова демокрация“\r\nОсновната опозиционна партия в Гърция „Нова демокрация“ не само не е съгласна с постигнатото споразумение, но и е категорична, че правителството няма политическа легитимност да подпише договора с оглед на това, че младшият партньор на СИРИЗА – „Независими гърци“ не подкрепя постигната сделка. \r\nПартията, водена от Кириакос Мицотакус многократно обвини правителството на Алексис Ципрас във воденето на тайна дипломация и определи договора като „лош“ и „проблематичен“, защото „противоречи на мнението на мнозинството от гръцкия народ и защото отстъпва македонски език и македонска националност\", нещо, което за гръцката консервативна партия е „неприемливо\".\r\nКакто вече стана ясно, „Нова демокрация обмисля внасянето на предложение за гласуване на вот на недоверие срещу кабинета на Ципрас. „Независими гърци“\r\nВъпреки че е част от коалиционното правителство в Атина, „Независими гърци“ имат диаметрално противоположна позиция от тази на СИРИЗА по отношение на постигнатото споразумение, и точно както „Златна зора“ и „Съюз на центристите“ не приема новото име на северния гръцки съсед да съдържа термина „Македония. \r\nСлед като текстът на постигнатото споразумение бе направено публично достояние чрез медиите, „Независими гърци“ не е разпространила ново изявление по въпроса. \r\nЛидерът на партията и министърът на отбраната на Гърция Панос Каменос заяви на пресконференцията във вторник, че няма да подкрепи споразумение, съдържащо име с термина „Македония“ . Той настоя държавният глава Прокопис Павлопулос да организира лидерска среща, на която да се договори връщането към принципа за решение на името, който да не съдържа термина „Македония“.\r\nПо-късно министър-председателят Алексис Ципрас сподели пред медии, че Каменос лично го е информирал, че партията няма да промени позицията си, но и няма да подкрепи действия, които биха довели до свалянето на кабинета в Атина. „Движение за промяна“\r\nКоалицията „Движение за промяна“, съставена от ПАСОК, „Демократична левица“, „То Потами“ („Реката“) и „Движение за социалдемокрация“ и др., проведе консултации до късните часове на сряда. \r\nПредседателят на ПАСОК Фофи Генимата определи договора като „лош“, но лидерите на „То Потами“ Ставрос Теодоракис и на „Движение за социалдемокрация“ Йоргос Папандреу имат по-скоро позитивно отношение към договора, макар – съгласно думите им – той да има „сиви точки“.\r\nЛидерът на лявоцентристката партийна коалиция „Движение за промяна“ и ПАСОК Фофи Генимата заяви в четвъртък, че няма да подкрепи договора за името, постигнат между премиерите на Гърция и Македония. Генимата обоснова решението си с това, че споразумението не предлага „цялостно решение“ на десетилетния спор, въпреки позитивните елементи, които съдържа. Комунистическа партия на Гърция\r\nКомунистическата партия на Гърция не подкрепя договора и обвинява гръцкото правителство, че дава „писмо с препоръки“ за интеграцията на Македония в НАТО и признава „македонски гражданин“ и „македонски език“. \r\nВ телефонен разговор, проведен след обявяването на постигането на споразумението, генералният секретар на партията Димитрис Куцубас подчерта пред Алексис Ципрас, че с условията, заложени в текста, договорът „ще виси във въздуха“. Съгласно думите на Куцубас, в документа „остава семето на иредентизма с приемането на македонски гражданин и македонски език“.„Съюз на центристите“ \r\nМалката гръцка партия „Съюз на центристите“, която на последните избори в страната за първи път влезе в парламента, се противопостави на съставно име, включващо термина „Македония“. Председателят на партията Василис Левендис коментира, че правителството е допуснало голяма грешка, „давайки името Македония, без да преговаря“.„Златна зора“\r\nОт крайнодясната „Златна зора“ са категорични, че договорът е неприемлив и представлява предателство. Поради тази причина партията вече обяви, че ще организира протести в Солун през почивните дни. \r\nСпоред лидера на партията Никос Михалаолакос „никой няма право да се отказва от името Македония, което е не само едно име, а душата на народа\". „Не“ на предателството, долу ръцете от Македония\" е лозунгът, под който на 16 юни в 19 часа в Солун „Златна зора\" ще протестира срещу „продажбата на Македония\".Тереза Герова", "date": "2018.06.14", "title": "A1 On (Македония): Какви са позициите на гръцките партии за договора за името на Македония?"}
{"url": "http://www.focus-news.net/news/2018/06/14/2533973/veliko-tarnovo-obrazuvano-e-dosadebno-proizvodstvo-sreshtu-41-godishen-sluzhitel-na-benzinostantsiya-montiral-ustroystvo-na-kolonka-za-gorivo-chrez-koeto-sumite-ne-bili-otchitani-v-kasata.html", "text": "Велико Търново. 41-годишен мъж от Велико Търново е обвинен в присвояване на служебни пари. Това съобщиха от пресцентъра на МВР. В хода на проведеното разследване е установено, че в периода от месец април до 12 юни М.К., в качеството си на служител в бензиностанция в областния град, е монтирал допълнително отчитащо устройство на колонката за гориво, чрез което продадените количества гориво и съответните суми не били отчитани в касата на бензиностанцията, а М.К. присвоявал парите. Продължават процесуално-следствените действия, с оглед уточняване на присвоената сума. Срещу него е образувано досъдебно производство за престъпление по чл. 201 от НК. След доклад на материалите в прокуратурата той е привлечен като обвиняем, наложена му е мярка за неотклонение „подписка“.", "date": "2018.06.14", "title": "Велико Търново: Образувано е досъдебно производство срещу 41-годишен служител на бензиностанция, монтирал устройство на колонка за гориво, чрез което сумите не били отчитани в касата"}
{"url": "http://www.focus-news.net/news/2018/06/14/2533966/sas-113-glasa-parlamentat-odobri-doklada-za-deynostta-na-ombudsmana-maya-manolova-za-2017-g.html", "text": "Със 113 гласа парламентът одобри доклада за дейността на омбудсмана Мая Манолова за 2017 г., предаде репортер на Агенция „Фокус“. „За“ доклада гласуваха 113 народни представители, без „против“ и с 1 „въздържал се“. В своя доклад омбудсманът описва годината с думата битки. През 2017 г. 37 908 граждани са потърсили институцията за съдействие, а приетите граждани са 22 369. Броят на жалбите и сигналите към институцията са 12 635. Представяйки доклада си, Мая Манолова заяви пред парламента, че от последна надежда институцията на омбудсмана се е превърнала в първа помощ на българските граждани. По думите ѝ институцията изглежда свръх активна и трудно се проследяват разнопосочните теми на работа - това е неизбежно, защото такъв е дневният ред на българите. Мая Манолова заяви, че за първи път през 2017 г. броят на жалбите от деца нарасна. Тя обърна внимание, че преди встъпването ѝ в длъжност те не са разпознавали институцията като свой защитник. \r\nДеница КИТАНОВА", "date": "2018.06.14", "title": "Със 113 гласа парламентът одобри  доклада за дейността на омбудсмана Мая Манолова за 2017 г."}
{"url": "http://www.focus-news.net/news/2018/06/14/2533974/karel-kral-chez-mashtabnata-ni-investitsionna-programa-prez-poslednite-godini-e-doprinesla-za-podobryavane-na-kachestvoto-na-elektrozahranvane-v-mnogo-regioni.html", "text": "Мащабната инвестиционна програма през последните години е допринесла за подобряване на качеството на електрозахранване в много региони и това се усеща не само в нашите статистики, но и от разговорите с местните власти и клиентите. Това каза пред журналисти Карел Крал, регионален мениджър на ЧЕЗ за България, по време на представянето на модерна възлова станция в Априлци, предаде репортер на Агенция „Фокус“. „Вчера проведохме среща в Плевен с местните власти - с областния управител, кметовете и  представители на общините, като част от нашата редовна програма да обиколим всички региони и да се срещнем с техни представители. Защото за нас е много важно да имаме директна комуникация с тях и да чуем какви са проблемите, къде може да подобрим комуникацията, къде можем да подобрим качеството на захранване“, отбеляза Крал. „Чуваме много добри думи за нашите хора, които се справят много добре с повредите, причинени от метеорологичните условия. Срещите се променят с годините, откакто съм в България и чувам все повече добри думи за нашите хора“, допълни той. „Тази възлова станция е част от инвестиционната програма, която планираме да продължаваме да изпълняваме“, каза още Карел Крал. \r\nВесела АЛЕКСАНДРОВА", "date": "2018.06.14", "title": "Карел Крал, ЧЕЗ: Мащабната ни инвестиционна програма през последните години е допринесла за подобряване на качеството на електрозахранване в много региони"}
{"url": "http://www.focus-news.net/news/2018/06/14/2533971/prezidentat-na-makedoniya-george-ivanov-ne-priemam-kvalifikatsii-che-precha-za-stabilnostta-v-regiona.html", "text": "Не приемам квалификации, че преча за стабилността в региона. Това каза на пресконференция президентът на Република Македония Георге Иванов в отговор на въпрос защо е изгонил премиера Заев от президентството, предаде репортер на Агенция „Фокус“.\r\n\"Аз никого не изгоних от моя кабинет. За първи път в този ден се запознах с документа и нямаше какво да говоря за него на тази среща. За това тя продължи много кратко. Не приемам квалификации, че преча за стабилността в региона. Знае се кой блокира Македония и отнема нейното бъдеще. Знае се кой пречи на правото на просперитет на един народ. Заклел съм се, че ще уважавам Конституцията и не мога да приема акт, който ѝ противоречи. Това е мое лично решение за действията на един премиер, който не е разбрал негативните последствия от един договор\", коментира още Иванов.\r\nДържавният глава посочи, че след срещата, е казал на народа, че реализирането на македонските цели не може да бъде алиби за реализирането на вредни за Македония договори. „Вярвам, че отговорните органи ще разберат сериозността на състоянието и ще реагират правилно. Надявам се и че каквото и да стане с договора, нашите добри отношения ще продължат“, коментира Иванов.\r\nЦветилена СИМЕОНОВА", "date": "2018.06.14", "title": "Президентът на Македония Георге Иванов: Не приемам квалификации, че преча за стабилността в региона"}
{"url": "http://www.focus-news.net/news/2018/06/14/2533976/sreshta-na-generalnite-direktori-po-okolna-sreda-na-es-se-provede-v-sofiya.html", "text": "Заместник-министърът на околната среда и водите Атанаска Николова откри Неформалната среща на Генералните директори по околна среда на държавите-членки на Европейския съюз. Това съобщиха от пресцентъра на министерството. Форумът се провежда в рамките на Българското председателство на Съвета на ЕС. На срещата присъстваха и представители на Европейската комисия и на Европейската агенция по околна среда. \r\nПо време на заседанието бе обсъдена текущата инициатива за Преглед на изпълнението на политиките за околната среда. Темата е част от големия въпрос за по-доброто регулиране, който Българското председателство избра като ключов приоритет. Беше отбелязан напредъкът, постигнат в рамките на Първия пакет по прегледа. „За пръв път бе обобщено текущото състояние на прилагането на политиките и законодателството в областта на околната среда в рамките на целия Съюз. В момента тече подготовката на втория цикъл по Прегледа, като се очаква докладите да покрият нови теми, останали извън обхвата на първия цикъл, в т.ч. емисии от промишлеността, климатични промени и химикали. От съществена важност е, че в тях ще бъде отбелязан и напредъкът на държавите членки след първите доклади“, посочи Николова. \r\nУчастниците в срещата обсъдиха и предложението на Европейската комисия за Многогодишна финансова рамка на ЕС за периода 2021-2027 г. Те се обединиха около становището, че постигането на устойчив растеж и високо качество на живот на гражданите са немислими без целенасочени усилия, подкрепени от адекватни финансови ресурси, за опазване на околната среда, биологичното разнообразие и природните ресурси. Бяха посочени предизвикателствата, които следва да намерят адекватен отговор в следващата финансова рамка, а именно подпомагането на мрежата Натура 2000, подобряването на състоянието на видовете местообитания и адаптирането на правилата и процедурите, по които се разходват и отчитат съществуващите финансови механизми, спрямо спецификата на дейностите по консервация. „Наш дълг е да осигурим необходимите мерки и адекватните финансови средства за защитата и опазването на природните богатства, като бъдем последователни в усилията си, следвайки принципите за солидарност и споделена отговорност. В същото време, въпросът за залагането на средства в бюджета на ЕС за определена политика е неразривно свързан с тяхното осигуряване и в този смисъл е необходимо провеждането на задълбочен дебат и по отношение на начина, по който те следва да бъдат мобилизирани“, заяви зам.-министър Николова.", "date": "2018.06.14", "title": "Среща на Генералните директори по околна среда на ЕС се проведе в София"}
{"url": "http://www.focus-news.net/news/2018/06/14/2533977/inzh-nikolina-georgieva-zashtitenite-vidove-v-rila-ne-samo-ne-izchezvat-no-se-uvelichavat-ustanovi-eksperten-monitoring.html", "text": "Защитените, разнообразни и редки видове в Рила не само не изчезват, но и се увеличават, въпреки че в България все още се разхождат бракониери с пушки. Това заяви в предаването „Екологичен резонанс“ на Радио „Фокус“ инж. Николина Георгиева, гл. експерт „Флора“ при Дирекция „Национален парк Рила”. „Доброто опазване на природната красота е установил мониторинг, който редовно правят специалистите на Парк „Рила“, уточни Георгиева. „Ботаническият маршрут, както и екопътеките минават край внушителни и добре опазени видове като бяла мура, смърч, черна и червена боровинка, червен омайник, витошко лале, златиста кандилка, дългоцветна иглика\", добави тя. В гората има богат живот и изключително многообразие от дребни бозайници и птици като сокерица, пъстър кълвач. „Нaй-виcoĸият вoдoпaд в Pилa плaнинa – Cĸaĸaвицa, е изключително атрактивен през май и юни, когато се топят ледовете\", обясни още инж. Георгиева. „А туристическите пътеки в този сезон са благодатни както за деца, така и за възрастни, като качването и слизането нагоре при умерен ход е общо около 5 часа\", обясни гл. експерт Николина Георгиева.", "date": "2018.06.14", "title": "Инж. Николина Георгиева: Защитените видове в Рила не само не изчезват, но се увеличават, установи експертен мониторинг"}
{"url": "http://www.focus-news.net/news/2018/06/14/2533975/blagoevgrad-vremenno-dvizhenieto-se-osashtestvyava-v-edna-lenta-po-glaven-pat-e-79-v-uchastaka-mezhdu-tunel-kriviya-i-kresnensko-hanche-poradi-patnotransportno-proizshestvie.html", "text": "Временно движението се осъществява в една лента по главен път E-79 Симитли – Кресна в участъка между тунел \"Кривия\" и Кресненско ханче поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.14", "title": "Благоевград: Временно движението се осъществява в една лента по главен път E-79 в участъка между тунел \"Кривия\" и Кресненско ханче поради пътнотранспортно произшествие"}
{"url": "http://www.focus-news.net/news/2018/06/14/2533979/veliko-tarnovo-lek-avtomobil-e-izgoryal-v-selo-zhelezartsi-sled-kaso-saedinenie.html", "text": "Лек автомобил „УАЗ 452“ е изгорял при пожар в стражишкото село Железарци. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за инцидента е получен вчера, малко след 08.30 часа. Причина за възникването на пожара е късо съединение. Унищожено е цялото превозно средство. Пожарът е изгасен от екип на Районната служба в Стражица с един противопожарен автомобил и трима пожарникари.\r\nЛуиза ТРАНЧЕВА", "date": "2018.06.14", "title": "Велико Търново: Лек автомобил е изгорял в село Железарци след късо съединение"}
{"url": "http://www.focus-news.net/news/2018/06/14/2533980/nuep-ot-nas-zavisi-da-spasim-zamarsenata-si-planeta-i-da-ya-opazim-v-imeto-na-zhivota.html", "text": "„Осъзнаваме, че нямаме бъдеще без чист въздух и без чудото на водата. Знаем, че от нас зависи да спасим замърсената си планета и да я опазим в името на живота“. С тези думи в МОСВ започна днес награждаването на отличените в конкурса „Светът в една капка“, организиран и проведен от Националния ученически екопарламент (НУЕП) със съдействието на Министерството на околната среда и водите, съобщиха от пресцентъра на Министерството. Подкрепата ни дава сили и увереност да продължим, споделиха младите хора. „Всеки конкурс ни доближава до идеята, че сме отговорни за бъдещето – това доказват силните призиви в есетата, разказите и стихотворенията. Много идеи за надникване в тайнството на водата са демонстрирани в научните експерименти, взели участие в надпреварата“, посочиха участниците. \r\n„Виждайки толкова мотивирани млади хора ние сме спокойни за бъдещето на нашата околна среда. Радвам се, че активистите на Националния ученически екопарламент са днес в МОСВ“, приветства призьорите в конкурса зам.-министърът на околната среда и водите Красимир Живков. Бъдещето, мили млади хора е във вас, мисията е една – да формирате екологично съзнание и култура за разрешаване на проблемите на околната среда. Обща е и целта ни – да опазим нашата прекрасна природа за устойчиво развитие на страната. Радвам се, че работите в екип и с хъс, каза зам.-министър Живков. Заедно с директора на дирекция „Управление на водите Илияна Тодорова той раздаде грамотите на отличените в конкурса „Светът в една капка“.", "date": "2018.06.14", "title": "НУЕП: От нас зависи да спасим замърсената си планета и да я опазим в името на живота"}
{"url": "http://www.focus-news.net/news/2018/06/14/2533972/fokus-makedoniya-dogovorat-mezhdu-atina-i-skopie-zabranyava-upotrebata-na-slantseto-ot-vergina-i-obvarzva-makedoniya-da-go-otstrani-ot-vsichki-publichni-mesta.html", "text": "Според постигнатия договор с Гърция, Македония се е обвързала да не използва повече символа на старото си знаме – Слънцето от Вергина, както и да го отстрани от всички публични места и публична употреба, предава скопското електронно издание „Фокус“.\r\n„Втората страна не може повече да използва по какъвто и да е начин и във всички негови форми символа, използван на нейното старо национално знаме. В срок от шест месеца от влизане в сила на този Договор, Втората страна ще извърши отстраняване на символа... от всички публични места и публични употреби на нейната територия. Археологическите артефакти не спадат в обсега на тази разпоредба“, пише в член 8 от договора.\r\nВ срок от шест месеца от влизане в сила на договора, македонското правителство се задължава да промени статута на паметниците, публичните сгради и инфраструктурата, така че, както се казва, доколкото се отнасят до античната история на Гърция „би се гарантирало почитането на посоченото наследство“.\r\nДвете правителства са се договорили за специално третиране, когато става въпрос за исторически символи.\r\n„Доколкото, която и да е от страните вярва, че един или повече символи, които представляват част от нейното историческо или културно наследство се използват от другата страна, тя ще извести другата страна за такова предполагаемо използване, а тя ще предприеме съответните корективни мерки за ефикасно решаване на въпроса и осигуряване на зачитане на споменатото наследство“\r\nПревод и редакция:", "date": "2018.06.14", "title": "„Фокус“ (Македония): Договорът между Атина и Скопие забранява употребата на Слънцето от Вергина и обвързва Македония да го отстрани от всички публични места"}
{"url": "http://www.focus-news.net/news/2018/06/14/2533983/gabrovo-dvizhenieto-po-pat--609-dryanovo-gostilitsa-se-osashtestvyava-v-ednata-lenta-poradi-patnotransportno-proizshestvie.html", "text": "Движението по път III-609 Дряново - Гостилица се осъществява в едната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.14", "title": "Габрово: Движението по път III-609 Дряново - Гостилица се осъществява в едната лента поради пътнотранспортно произшествие"}
{"url": "http://www.focus-news.net/news/2018/06/14/2533985/afp-v-ungariya-osadiha-osnovniya-zapodozryan-za-smartta-na-71-migranti-v-avstriya-na-25-godini-zatvor.html", "text": "Съдът в Унгария издаде присъда за 25 г. лишаване от свобода на основния заподозрян за трагедията от 2015 г., когато 71 мигранти се задушиха в камион на магистрала в Австрия, предава AFP.\r\nЖертвите – 59 мъже, 11 жени и четири деца, включително бебе, бяха от Сирия, Ирак и Афганистан, едни от хилядите, загинали в опит да достигнат Германия.  Тереза Герова", "date": "2018.06.14", "title": "AFP: В Унгария осъдиха основния заподозрян за смъртта на 71 мигранти в Австрия на 25 години затвор"}
{"url": "http://www.focus-news.net/news/2018/06/14/2533982/varna-parche-mazilka-e-padnalo-v-edna-ot-staite-v-detska-gradina-mir-tri-detsa-sa-leko-postradali.html", "text": "Парче мазилка е паднало в една от стаите в детска градина „Мир“ във Варна, предаде репортер на Радио „Фокус“ – Варна. Инцидентът е станал в следобедните часове на вчерашния ден в стая на втория етаж на детското заведение. Три от децата, които са били в стаята, са леко пострадали. Те са на възраст 5-6 години и  веднага след инцидента са били прегледани от медицинската сестра, оказана им е помощ. Децата са с леки охлузвания по лицето и ръцете. Останалите деца от групата, които са били в стаята, са изведени от детската градина и днес са преместени в други сгради. Пострадалите деца днес също са били заведени от родителите си на занятия. В залата в момента се извършват ремонтни дейности.\r\nОбновената централна сграда на детска градина \"Мир\" беше открита след основен ремонт през май миналата година. След реконструкцията на стойност 1 047 000 лв. в сградата се обучават две групи с общо 60 деца.\r\nМарияна ВАЛЕНТИНОВА", "date": "2018.06.14", "title": "Варна: Парче мазилка е паднало в една от стаите в детска градина „Мир“, три деца са леко пострадали"}
{"url": "http://www.focus-news.net/news/2018/06/14/2533978/prezidentat-na-makedoniya-george-ivanov-priemaneto-na-makedoniya-v-es-i-nato-ne-tryabva-da-se-osnovava-na-promyana-na-konstitutsiyata.html", "text": "Приемането на Македония в ЕС и НАТО не трябва да се основава на промяна на Конституцията. Това каза на пресконференция президентът на Република Македония Георге Иванов след среща с българския държавен глава Румен Радев, предаде репортер на Агенция „Фокус“.\r\nИванов посочи, че пътят на Македония към ЕС е бил прекратен и сега Македония е блокирана и от ЕС, и от НАТО. „Имаме вече 7 положителни препоръки, но продължаваме да стоим на място, докато нашите съседи от региона вървят напред. Всички председатели на Македония винаги са търсили решение за присъединяване към ЕС и НАТО, но то не трябва да сменя Конституцията на Македония“, каза още президентът.\r\nИванов посочи, че посещението му в България се осъществява в много труден момент за Македония, но по думите му точно в такъв момент се разпознават истинските приятели. „С подписването на договора за добросъседство имаме нов дух между двете страни. Това е позитивен пример за другите страни то Балканите. Благодарни сме на България, че като Председател на Съвета на ЕС върна региона на листата на ЕС, която ни беше изоставила - беше окупирана със самата себе си и много малко внимание посвещаваше на земите от този регион, които не са членки на ЕС“, посочи държавният глава. „Благодаря за тази среща на президента Румен Радев за храбростта и за това, че показа лидерство, което трябва да следят и другите от региона“, каза Иванов.\r\nЦветилена СИМЕОНОВА", "date": "2018.06.14", "title": "Президентът на Македония Георге Иванов: Приемането на Македония в ЕС и НАТО не трябва да се основава на промяна на Конституцията"}
{"url": "http://www.focus-news.net/news/2018/06/14/2533987/sofiyski-gradski-sad-prizna-za-vinovni-trima-podsadimi-poboy-i-opit-za-ubiystvo.html", "text": "Втори състав на Софийски градски съд с председател съдия Димитрина Ангелова призна за виновни тримата подсъдими с инциали Д.М., М.М. и И.Т. за това, че в съучастие направили опит умишлено да умъртвят лице с инициали Г. Д. чрез нанасяне на множество удари с ръце и крака в главата, като деянието останало недовършено по независещи от тях причини. Това съобщиха от пресцентъра на Съда. Д.М. получи присъда от 16 години затвор, М. М. – 15 години, а И.Т., който в момента е обявен за международно издирване – 18 години. Освен това тримата са осъдени да заплатят солидарно и сумата от 200 000 лв. обезщетение за причинените от деянието им неимуществени вреди, както и всички съдебни разноски по делото.\r\nПреценявайки вида на наложените наказания и техния размер, надвишаващ 10 години, и необорената от доказателствата по делото налична реална опасност да се укрият, съдът измени мерките за неотклонение на Д.М. и М.М. от „Парична гаранция“ в размер на 8 000 лв. в „Задържане под стража“. Двамата бяха задържани незабавно в съдебната зала.\r\nОпределението подлежи на обжалване и протест в 7-дневен срок от днес пред Софийски апелативен съд.", "date": "2018.06.14", "title": "Софийски градски съд призна за виновни трима подсъдими побой и опит за убийство"}
{"url": "http://www.focus-news.net/news/2018/06/14/2533988/daniela-daritkova-komisiya-po-zdraveopazvane-v-ns-tryabva-da-se-izgradi-edinna-natsionalna-zdravno-informatsionna-sistema-koyato-da-kasae-tseliyat-sektor-zdraveopazvane.html", "text": "Трябва да се изгради единна национална здравно-информационна система, която да касае целият сектор „здравеопазване“ и да дава възможност своевременно да се зачитат всички елементи и всяко движение на пациента в системата. Това каза по време на дебат на тема „Здравеопазването в ЕС“ в Медицинския университет в Пловдив д-р Даниела Дариткова, председател на Комисията по здравеопазване към 44-то Народно събрание (НС), предаде репортер на Радио „Фокус“ – Пловдив. „За мен е много важно да има еднакъв достъп за всички българки пациенти до здравеопазване и в същото време е важно да има и контрол. Моето убеждение е, че този контрол можем да се постигне само чрез изграждането на единна информационна система. Това е средството, чрез което ние може да управляваме добре средствата на Националната здравна осигурителна каса и да гарантираме еднакъв достъп на всички български пациенти“, каза Даниела Давидкова. \r\nТя коментира, че темата за здравето е изключително важна, защото това гарантира сигурност и икономически растеж. Давидкова посочи, че е много важно да се запази принципа на субсидарност при вземане на решенията. Много важно е да  се запази кохезионната политика, която да постави и да даде възможност на България да се изравни социално с останалите европейски страни. „Един от приоритетите, който си поставихме в сектор „здравеопазване“ във връзка с българското председателство е качеството на храните и за това България категорично ще настоява всякакви варианти на различни стандарти за европейските страни да бъдат преодолени на базата на една обща европейска сигурност в тази посока“, каза Даниела Дариткова. Тя коментира, че нещата ще се случат значително бързо, тъй като в рамките на председателството изключително активно се е поставила темата за качеството на храните.\r\nСпоред д-р Дариткова инвестициите в системата здравеопазване трябва да се разглеждат като инвестиции в сигурен растеж в бъдещето и сигурността, както на България, така и на целия ЕС. „Единият от приоритетите ни е кадровото обезпечение в системата. Липсата на кадри в България се очертава да продължи и през следващите години. За това приветствам усилията на всеки един медицински университет, който подготвя кадри и ние трябва да търсим тези политики, които да осигурят на тези кадри да останат в България, за да могат да гарантират сигурност на здравната система“, каза Даниела Дариткова. Тя коментира, че предизвикателствата в това отношение са много и всички те трябва да се разглеждат в глобален план. По думите й благодарение на европейското сътрудничество ще се намерят решения на общите предизвикателства, за да можа да се гарантира здравната сигурност на всички европейски страни.\r\nВесела КРЪСТЕВА", "date": "2018.06.14", "title": "Даниела Дариткова, Комисия по здравеопазване в НС: Трябва да се изгради единна национална здравно-информационна система, която да касае целият сектор „здравеопазване“"}
{"url": "http://www.focus-news.net/news/2018/06/14/2533984/stranite-ot-ochis-se-sporazumyaha-vav-varna-da-uchastvat-na-dalechni-turisticheski-pazari-s-obsht-brand-cherno-more.html", "text": "Страните от Организацията за Черноморско икономическо сътрудничество (ОЧИС) ще разработят общ бранд „Черно море“, за да участват заедно на далечни туристически пазари. Това обяви след срещата на министрите с ресор туризъм от Организацията за Черноморско икономическо сътрудничество във Варна министър Николина Ангелкова, предаде репортер на Радио „Фокус“ – Варна. По думите й общата марка касае маркетинга и рекламата на региона. \r\n„Видяхме, че има смисъл да участваме в общи инициативи за далечни пазари по примера на бранд „Дунав“, който разработваме в рамките на Дунавската стратегия и е на своя финал“, коментира министър Ангелкова. По думите й създаването на единна марка „Черно море“ вероятно ще  отнеме повече време предвид многостранния характер. Според информация на министъра Черноморският регион приема повече от 119 милиона туристи годишно. „Смятам тази организация за изключително полезна и добра платформа за сътрудничество между отделните държави в Организацията за Черноморско икономическо сътрудничество“, каза още министър Ангелкова. Тя заяви също, че оттук нататък следващият председател на групата за туризъм в ОЧИС Турция предстои да изработи план за следващите две години за започване на работа по новия бранд.\r\nДиана СТОЕВА", "date": "2018.06.14", "title": "Страните от ОЧИС се споразумяха във Варна да участват на далечни туристически пазари с общ бранд „Черно море“"}
{"url": "http://www.focus-news.net/news/2018/06/14/2533989/apelativniyat-spetsializiran-nakazatelen-sad-ostavi-v-aresta-biznesmen-obvinen-za-rakovodene-na-prestapna-grupa-za-danachni-izmami.html", "text": "Апелативният специализиран наказателен съд потвърди мярката за неотклонение „Задържане под стража“, наложена от първата съдебна инстанция на съсобственик на голямо млекопреработвателно предприятие. Това съобщиха от пресцентъра на Апелативна специализирана прокуратура. Той бе обвинен от Специализираната прокуратура като ръководител на организирана престъпна група, извършила данъчни измами за около 900 000 лева.\r\nАпелативните съдии потвърдиха наличието на обосновано предположение, че бизнесменът е ръководил организирана престъпна група за данъчни престъпления, както и, че ако мярката му бъде изменена в по-лека, има опасност той да повлияе на свидетели, чиито разпити по досъдебното производство предстоят.\r\nОт своя страна, Специализираният наказателен съд наложи поисканите от Специализираната прокуратура запори на банкови сметки и движими вещи, както и възбрана на недвижимите имоти на обвинения бизнесмен, с цел да се обезпечи евентуалната им конфискация, предвидена като наказание за извършени данъчни престъпления.", "date": "2018.06.14", "title": "Апелативният специализиран наказателен съд остави в ареста бизнесмен, обвинен за ръководене на престъпна група за данъчни измами"}
{"url": "http://www.focus-news.net/news/2018/06/14/2533992/apostol-apostolov-kmet-na-simitli-nereglamentirano-smetishte-v-selo-brezhani-ima-no-to-se-pravi-ot-mestnite-zhiteli-a-ne-ot-obshtinata.html", "text": "Нерегламентирано сметище в село Брежани има, но то се прави от местните жители, а не от Общината. Това каза за предаването „Екологичен резонанс“ на Радио „Фокус“ кметът на Симитли Апостол Апостолов по повод бунта на жителите на селото заради незаконното сметище. По думите му Общината има сметопочистваща фирма, която извозва в сметището в Разлог, което е лицензирано. Кметът каза още, че ще бъдат заведени дела заради оронване престижа на Общината, която години наред гради добър имидж. „С факти и документи може да докажем, че количествата, които се депонират като отпадъци в нашата община, се изхвърлят на сметището в Разлог“, добави Апостол Апостолов. Той каза още, че таксата за сметта е увеличена, защото боклукът се извозва до Разлог и трябва да се покрият разходите. По думите му над 10 години се събира разделно, но поради манталитета на жителите, това е само около 50% от общото сметосъбиране. Апостолов каза, че се правят екоинициативи - чистят нерегламентираните сметища, правят се беседи в училищата. В момента има проект за рекултивация на старото сметище в Симитли.", "date": "2018.06.14", "title": "Апостол Апостолов, кмет на Симитли: Нерегламентирано сметище в село Брежани има, но то се прави от местните жители, а не от общината"}
{"url": "http://www.focus-news.net/news/2018/06/14/2533995/plamen-georgiev-kpkonpi-novata-komisiya-e-obrazuvala-45-proizvodstva-po-signali-za-konflikt-na-interesi.html", "text": "Новата комисия е образувала 45 производства по сигнали за конфликт на интереси. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на отчет за дейността на новия антикорупционен орган, предаде репортер на Агенция \"Фокус\".\r\n\"Приети са 42 решения, установен конфликт на интереси има в 7 случая. Не е установен конфликт на интереси в 18 производства, има и 17 прекратени производства. Прекратяват се производствата, когато изобщо сигналът не отговаря на изискванията\", обясни Георгиев.\r\nТой отчете, че по линия на превенцията на корупцията 23 от направените от Комисията предложения за корекции в законодателната инициатива са възприети.\r\nПламен Георгиев обясни, че Комисията започва две инициативи - за създаване на един единен антикорупционен сайт, в който всяко едно лице ще може да подава сигнал за корупция и за провеждане на антикорупционни обучения в училищата.", "date": "2018.06.14", "title": "Пламен Георгиев, КПКОНПИ: Новата комисия е образувала 45 производства по сигнали за конфликт на интереси"}
{"url": "http://www.focus-news.net/news/2018/06/14/2533981/prezidentat-rumen-radev-vazhno-e-balgariya-i-makedoniya-da-pokazhat-na-grazhdanite-si-che-ima-nov-duh-v-otnosheniyata-koyto-se-osnovava-na-priyatelstvo.html", "text": "Важно е България и Македония да покажат на гражданите си, че има нов дух в отношенията, който се основава на приятелство. Това каза на пресконференция президентът Румен Радев след срещата си с държавния глава на Македония Георге Иванов, предаде репортер на Агенция „Фокус“.\r\n„Тази визита е израз на подкрепата на България за европейска перспектива на Македония. Има огромни възможности пред нас както за организиране на съвместното честване на личности и събития от нашето общо минало, така и за проекти в областта на науката, образованието, туризма и т.н. По-важно е двете държави да покажат на гражданите си, че има нов дух в нашите отношения, който се основава на диалогичност, доверие, сътрудничество и приятелство“, посочи държавният глава.\r\nРумен Радев обясни, че има три важни фактора в тази връзка. „Първо, да се осигурят условия за активна работа на съвместната междуправителствена комисия. Второ, да се усили сътрудничеството на нашите министерства. И, на трето място, да стимулираме бизнеса и туризма, които след договора се съживиха. За всички тези неща институциите и в Македония и в България трябва да работят с пълни сили, отговорно и настойчиво“, каза още Радев.\r\nЦветилена СИМЕОНОВА", "date": "2018.06.14", "title": "Президентът Румен Радев: Важно е България и Македония да покажат на гражданите си, че има нов дух в отношенията, който се основава на приятелство"}
{"url": "http://www.focus-news.net/news/2018/06/14/2533991/ministar-kiril-ananiev-shte-uchastva-v-zasedanieto-na-parlamentarnata-komisiya-po-zdraveopazvaneto.html", "text": "Министърът на здравеопазването Кирил Ананиев ще участва в заседанието на парламентарната Комисия по здравеопазването, за да информира народните представители за действията, предприети по повод тиражираните информации за ограничаване достъпа до лъчелечение на онкоболни пациенти. Това съобщиха от пресцентъра на Министерството на здравеопазването.", "date": "2018.06.14", "title": "Министър Кирил Ананиев ще участва в заседанието на парламентарната Комисия по здравеопазването"}
{"url": "http://www.focus-news.net/news/2018/06/14/2533996/blizo-3-000-starinni-moneti-sa-zadarzhani-pri-proverka-na-tovaren-avtomobil-na-mitnicheski-punkt-kapitan-andreevo.html", "text": "Голямо количество старинни монети задържаха митнически служители при проверка на товарен автомобил с турска регистрация, управляван от турски гражданин. Това съобщиха от пресцентъра на Агенция \"Митници\". На 12 юни 2018 г. камионът влиза в България от Турция през Митнически пункт \"Капитан Андреево\" и е селектиран за рентгенова проверка. При последвалия физически контрол, митническите служители откриват под шофьорската кабина, в сандък за инструменти увити в черен плат пластмасови бутилки, пълни със старинни изделия. Според извършената първоначална експертиза, откритите старинни материали са антични монети от II - I век преди Христа. По случая се води досъдебно производство от разследващ митнически инспектор от Митница \"Бургас\", под надзора на Окръжна прокуратура - Хасково.", "date": "2018.06.14", "title": "Близо 3 000 старинни монети са задържани при проверка на товарен автомобил на Митнически пункт \"Капитан Андреево\""}
{"url": "http://www.focus-news.net/news/2018/06/14/2533999/kmetat-na-sofiya-yordanka-fandakova-se-sreshtna-s-kmeta-na-tel-aviv-ron-huldai.html", "text": "Кметът на София Йорданка Фандъкова се срещна с кмета на Тел Авив г-н Рон Хулдаи. На срещата присъстваха Н. Пр. посланикът на Израел в България г-жа Ирит Лилиан, Н. Пр. Димитър Михайлов – посланик на България в държавата Израел и заместник-кметът на София Ирина Савина. \r\n„От години София и Тел Авив са приятелски градове и можем да черпим опит един от друг\", каза кметът на Тел Авив Рон Хулдай. \r\nКметовете разговаряха за сътрудничество в IT сектора, както и строителството на метрото, управлението на водите и третирането на отпадъците. \r\nВ момента Тел Авив строи метро, като първият лъч, се очаква да бъде пуснат през 2021 г. Г-н Хулдай прие поканата на кметът Фандъкова да посети София, както и експерти от Тел Авив да се запознаят със строителството на софийското метро, което през последните години се разширява с нови над 20 км и в момента се изгражда трета линия. \r\nТел Авив и София ще си сътрудничат в работата по насърчаване на IT сектора и създаването на стартъпи. През последните години секторът на IT технологиите е един от най-бързо развиващите се индустрии. „София се нареди сред топ 3 на европейските градове по стартиращи компании в IT сектора, което привлича много млади хора\", каза кметът Фандъкова. Тел Авив развива уъркшопи за предприемачи, отваря свои данни. Общината, както и София, прави хакатони. В тях участват много млади предприемачи, които обменят идеи, създават апликации и предлагат иновативни решения. Тел Авив работи и за създаването на зони за безплатен интернет. Кметът Фандъкова посочи, че Столична община създаде Общинска агенция за инвестиции, която има специален екип за работа със стартиращи компании. „Обявихме Програма за финансиране на иновативни стартиращи предприятия. Кметовете разговаряха двата града да си сътрудничат и споделят опит в областта на иновациите и IT сектора. \r\nСофия ще почерпи опит от Тел Авив в използването и рециклирането на отпадни води. Над 80% от водата в домакинствата в Тел Авив се рециклира и се използва за напояване. През последните години развиваме зелената система на София и изграждаме системи за напояване, които ни помагат да поддържаме зелените паркове до късна есен\", посочи кметът на София. \r\nФандъкова заяви, че заедно с еврейска общност, която е в София, и с посланика на Израел в България, обединяваме усилия в насърчаване на толерантността. София има много традиции в това отношение и работим съвместно с Организацията на евреите в България „Шалом“, с председател д-р Александър Оскар. \r\nПо късно кметът на София Йорданка Фандъкова и зам.-кметът Ирина Савина посетиха мястото, където в Тел Авив ще бъде поставен паметник, близнак, на открития в София паметник на спасението, който е посветен на еврейска общност, спасена в годините на Втората световна война. \r\nКметът на София Йорданка Фандъкова посети Израел в рамките на делегацията водена от министър-председателя на България Бойко Борисов.", "date": "2018.06.14", "title": "Кметът на София Йорданка Фандъкова се срещна с кмета на Тел Авив Рон Хулдаи"}
{"url": "http://www.focus-news.net/news/2018/06/14/2533990/mayk-pompeo-darzhaven-sekretar-na-sasht-vse-oshte-sashtestvuvat-riskove-da-ne-postignem-denuklearizatsiyata-na-severna-koreya.html", "text": "Държавният секретар на САЩ Майк Помпео предупреди, че все още „има рискове“, че денуклеаризацията на Северна Корея няма да се осъществи, предава AFP.\r\nИнформирайки китайския външен министър Ван И за резултатите от срещата на върха в Сингапур между държавния глава на САЩ и севернокорейския лидер Ким Чен-ун, Помпео заяви, че „все още има рискове да не постигнем“ ядрено разоръжаване на региона и предупреди, че предстои да бъде свършена още много работа. \r\nЛидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп.\r\nВ текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани. Тереза Герова", "date": "2018.06.14", "title": "Майк Помпео, държавен секретар на САЩ: Все още съществуват рискове да не постигнем денуклеаризацията на Северна Корея"}
{"url": "http://www.focus-news.net/news/2018/06/14/2533986/a1on-makedoniya-makedonskiyat-vanshen-ministar-ochakva-nachaloto-na-pregovori-s-es-i-pokana-za-nato-sled-sporazumenieto-s-gartsiya.html", "text": "Македонският министър на външните работи Никола Димитров заяви, че е много  важно страната му да получи политическо решение от Европейския съвет в края на юни за започване на преговори за членство в НАТО, тъй като само така компромисът, който  е постигнат в преговорите с Гърция ще бъде победа и за двете страни, предава скопският телевизионен канал „A1oN“.\r\n„Македония изживява исторически седмици и месеци. На добър път сме да затворим един спор, който ни заключваше в чакалнята, където прекарахме доста много години“, заяви македонският външен министър на пресконференция след срещата си със своя германски колега Хайко Маас.\r\n„Македония се бори за същата Европа, в която живеете днес. Искаме да нямаме спорове със съседите си, да имаме отговорни политици, свободни медии. Ние сме поколение, което трябва да си свърши работата, не други сили да затворят македонския въпрос, да няма вече въпроси кои сме, да няма въпросителни защо говорим за македонски език и да отворим перспективата за следващите поколения“, допълни той.\r\nМинистърът, който след посещението си в Берлин се връща в Скопие на заседание на правителството, на която ще се обсъжда споразумението с Гърция за спора с името, подчертава, че след затварянето на този въпрос Македония няма да има открити въпроси с нито един съсед. Димитров подчерта, че отговорност на правителството е да създаде възможност и да предложи на гражданите да се произнесат за договора на референдум през есента. Виктор Турмаков", "date": "2018.06.14", "title": "„A1oN“ (Македония): Македонският външен министър очаква началото на преговори с ЕС и покана за НАТО след споразумението с Гърция"}
{"url": "http://www.focus-news.net/news/2018/06/14/2533993/ministar-nikolina-angelkova-tazi-godina-stranata-ni-ochakva-rast-ot-5-na-chuzhdestrannite-turisti.html", "text": "Тази година страната ни очаква ръст от 5 % на чуждестранните туристи в сравнение с 2016 г. Това съобщи във Варна министърът на туризма Николина Ангелкова, предаде репортер на Радио „Фокус“ – Варна. По думите й през изминалото лято от юни до септември България е посетена от 5,5 млн. чужди туристи. През този сезон се очакват гости основно от Германия, Чехия, Полша, Великобритания, Израел, Франция и Холандия. Министър Ангелкова посочи, че в момента 4- и 5-звездните хотели по Черноморието са запазени на 100 процента за месеците юли и август. Николина Ангелкова коментира, че това в известна степен ограничава ръста на туристи, защото търсенето е основно към хотели с повече звезди. Министърът на туризма добави, че управляваното от нея ведомство изключително много насърчава инвестициите в подобряването на материалната база и повишаването на категорията на обектите от 3 на 4 или от 2 на 3 звезди.\r\nДиана СТОЕВА", "date": "2018.06.14", "title": "Министър Николина Ангелкова: Тази година страната ни очаква ръст от 5 % на чуждестранните туристи"}
{"url": "http://www.focus-news.net/news/2018/06/14/2534000/elena-stefanova-direktor-na-detska-gradina-mir-varna-postradalite-pri-intsidenta-detsa-sa-s-leki-ohluzvaniya-po-litseto-i-ratsete.html", "text": "Пострадалите при инцидента в детска градина „Мир“ във Варна деца са с леки охлузвания по главата, ръцете и краката. Това заяви пред медии директорът на детското заведение Елена Стефанова, предаде репортер на Радио „Фокус“ – Варна. „Директор съм на детската градина от 26 години, а от 37 години работя в системата. През всички тези години съм носила отговорност за децата и до момента в детската градина не сме имали такъв инцидент“, заяви Елена Стефанова. Тя разказа, че около 15.45 часа вчера присъстващите в канцеларията на детското заведение са чули силен трясък като падане на гардероб, след което заедно с лекарката и медицинската сестра са слезли на втория етаж, където се е случил инцидентът. \r\n„Децата бяха уплашени. Видяхме, че е паднала част от мазилката на тавана. Веднага децата бяха измити и обгрижени. Лекарката и сестрата почистиха охлузванията на ръчичката на едното момиченце, момченцето имаше охлузвания по нослето, а другото момиченце нямаше видими следи от падналата от тавана мазилка, но обясни, че я боли главичката“, добави Елена Стефанова. По време на инцидента в стаята е имало 18 деца, като с тях са били учителката и лелята. Инцидентът е станал в момент, когато учителката е чела приказка на децата, тя самата също се е изплашила. „Съпричастни сме към родителите и към децата и правим всичко възможно да предотвратим подобни инциденти, нямаше никакви индикации за подобен случай. В момента детската градина работи, но сградата, в която се случи инцидента, е затворена. Децата са настанени във филиала“, добави Елена Стефанова.\r\nМарияна ВАЛЕНТИНОВА", "date": "2018.06.14", "title": "Елена Стефанова, директор на детска градина „Мир“ – Варна: Пострадалите при инцидента деца са с леки охлузвания по лицето и ръцете"}
{"url": "http://www.focus-news.net/news/2018/06/14/2534002/blagoevgrad-lek-avtomobil-se-e-udaril-v-skat-na-glaven-pat-e-79-v-uchastaka-mezhdu-tunel-kriviya-i-kresnensko-hanche-nyama-danni-shofyorat-na-avtomobila-da-e-postradal-tezhko.html", "text": "Лек автомобил се е ударил в скат на главен път E-79, в участъка между тунел „Кривия“ и Кресненско ханче. Това съобщиха за Радио „Фокус“ – Пирин от Областно пътно управление – Благоевград. Към момента на мястото на инцидента са изпратени екипи на „Пътна полиция“, които регулират трафика. Движението в участъка се извършва в една лента до приключване на дейностите по изясняване на обстоятелствата за възникването на пътния инцидент. По първоначални данни причината за инцидента е мокрият и хлъзгав път, на който автомобилът се е завъртял. Няма данни шофьорът на автомобила да е пострадал тежко.\r\nЛивия НИНОВА", "date": "2018.06.14", "title": "Благоевград: Лек автомобил се е ударил в скат на главен път E-79, в участъка между тунел „Кривия“ и Кресненско ханче, няма данни шофьорът на автомобила да е пострадал тежко"}
{"url": "http://www.focus-news.net/news/2018/06/14/2533998/petar-holavski-chez-razpredelenie-balgariya-okolo-95-mln-lv-shte-badat-investirani-v-zapadna-balgariya-prez-tazi-godina.html", "text": "През изминалата година инвестирахме в Западна България мащабни средства – около 130 млн. лева. С мащабни инвестиции продължаваме и през тази година. Ще инвестираме около 95 милиона лева, които, надяваме се, ще допринесат за подобряване на качеството и резултатите.  Това каза Петър Холавски, главен изпълнителен директор на „ЧЕЗ Разпределение България“, по време на представянето на модерна възлова станция в Априлци, предаде репортер на Агенция „Фокус“. Петър Холавски набеляза някои от стратегическите за дружеството проекти, които се изпълняват или предстои да бъдат изпълнени. „Продължаваме с подмяна на обектите със стратегическо значение в София. Тази година ще подменяме старите кабелите в столичния квартал „Драгалевци“, които са с дължина 3 км“, обясни той, като уточни, че инвестицията там ще бъде около 3,6 млн. лв., чрез които се очаква да се постигне по-сигурно захранване на 120 000 клиенти в 12 столични района. „В резултат на тази инвестиция ще бъде намален и рискът от възникване на аварии и срока за отстраняването им“, посочи още Петър Холавски. По думите му вторият голям проект в София е реконструкцията на подстанция „Фестивална“, която също цели подобряване на захранването. \r\n„Друг стратегически проект е монтирането на дистанционнообслужвани електромери. Проект, който завършихме преди 1 месец и вече дава много добри резултати. Продължаваме с инсталацията им“, отбеляза още Холавски. По думите му чрез дистанционно отчитащите електромери може да се следи онлайн какво се случва по мрежата и качеството на захранването, както и да се реагира мигновено, когато се установи нередност. „Това, че можем да следим товара по мрежата, води до намаляване на кражбите, защото веднага можем да разбираме къде изчезва енергията и къде се краде и да реагираме. Това ще доведе до повишаване на качеството към редовните клиенти, които си плащат“, отбеляза той. Като важен проект Петър Холавски посочи и програмата, съфинансирана от ЕК за защита на птиците, по която се инвестират 2,6 млн. евро. „Вземаме такива мерки, за да стане мрежата безопасна за птиците, което също допринася да няма толкова аварии“, уточни той. \r\nВесела АЛЕКСАНДРОВА", "date": "2018.06.14", "title": "Петър Холавски, „ЧЕЗ Разпределение България“: Около 95 млн. лв. ще бъдат инвестирани в Западна България през тази година"}
{"url": "http://www.focus-news.net/news/2018/06/14/2534005/predsedatelyat-na-pg-na-gerb-tsvetan-tsvetanov-se-sreshtna-s-predstaviteli-na-kamarata-na-stroitelite-v-balgariya.html", "text": "Председателят на ПГ на ГЕРБ и заместник-председател на партията Цветан Цветанов се срещна днес в Народното събрание с представители на Камарата на строителите в България. Това съобщиха от пресцентъра на ПП ГЕРБ. В разговора участваха и народните представители от ГЕРБ Данаил Кирилов, Ивелина Василева, Станислав Иванов и Петя Аврамова.\r\nВ рамките на срещата Цветан Цветанов призова представителите на Камарата на строителите в България да бъдат активни и да участват в законотворческия процес със своите предложения. „Така ние впоследствие ще приемем добре прецизирани закони, които ще бъдат устойчиви и няма да се налагат чести изменения в тях“, уточни председателят на ПГ на ГЕРБ.\r\nЦветан Цветанов коментира и промените, които управляващото мнозинство в парламента прие в Закона за обществените поръчки. „Искаме да спрем умишления саботаж на определени проекти, защото така се лишаваме от възможността да се възползваме от европейската солидарност“, подчерта зам.-председателят на ГЕРБ. \r\nЦветанов изрази мнение, че трябва да се сложи край на практиката при търгове да се избира изпълнителят, предложил най-ниска цена, без да се дава сметка, че това оказва пряко влияние върху качеството на изпълнението. Той увери представителите на Камарата на строителите в България, че ПГ на ГЕРБ винаги е с протегната ръка към тях, когато имат нужда от помощ.\r\nНа свой ред от Камарата на строителите в България благодариха на Цветан Цветанов и на ПГ на ГЕРБ за личната им ангажираност с казусите от техния бранш и изразиха надежда, че това няма да е последната среща между тях.", "date": "2018.06.14", "title": "Председателят на ПГ на ГЕРБ Цветан Цветанов се срещна с представители на Камарата на строителите в България"}
{"url": "http://www.focus-news.net/news/2018/06/14/2534003/reuters-nova-demokratsiya-potvardi-che-oshte-dnes-shte-vnese-vot-na-nedoverie-sreshtu-pravitelstvoto-na-aleksis-tsipras.html", "text": "Основната опозиционна партия в Гърция - „Нова демокрация“, ще внесе вот на недоверие срещу правителството на премиера Алексис Ципрас заради споразумението за името на Македония, което Атина и Скопие обявиха по-рано тази седмица, предава Reuters.\r\nСъответната информация потвърди лидерът на партията Кириакос Мицотакис. Председателят на парламента Никос Вуцис поясни, че вотът ще бъде внесен в 17:00 часа местно време в четвъртък, веднага след приключването на гласуването за реформите от спасителния план за Гърция.\r\nУправляващата коалиция на Ципрас има 154 места в 300-членния парламент в Атина. Вотът на недоверие ще бъде първи за настоящия министър-председател на Гърция, който пое властта през 2015 г. Ципрас срещна недоволството на голяма част от гражданите на страната заради налагането на политиката на строги икономии, но споразумението за името на Македония, което бе постигнато след месеци на дипломатически усилия, провокира силни реакции на опозицията. \r\n„Това е акт на отговорност, насочен към използването на всяка възможност за предотвратяване на сделката\", подчерта Мицотакис пред депутатите, обявявайки решението на партията за внасяне на вот на недоверия към кабинета на Ципрас. \r\nМладшият коалиционен партньор на правителството на Ципрас – партията „Независими гърци“, обяви, че няма да подкрепи споразумението за името, но и че няма да предприема действия за свалянето на управляващия кабинет.Тереза Герова", "date": "2018.06.14", "title": "Reuters: „Нова демокрация“ потвърди, че още днес ще внесе вот на недоверие срещу правителството на Алексис Ципрас"}
{"url": "http://www.focus-news.net/news/2018/06/14/2534006/smolyan-zatrudneno-e-dvizhenieto-po-ulitsite-na-grada-zaradi-prolivniya-dazhd.html", "text": "Затруднено е движението по улиците на Смолян заради проливния дъжд, предаде репортер на Радио „Фокус“ – Смолян. Валежите, придружени с гръмотевици продължават около час и половина, като за около 10 – 15 минути валя и градушка. Улиците са се превърнали в реки, на места шахтите са запушени и от тях излиза вода. Заради обилния валеж, по някои от улиците има наноси от камъни и пясък.\r\nНели ГЕРГЬОВСКА", "date": "2018.06.14", "title": "Смолян: Затруднено е движението по улиците на града заради проливния дъжд"}
{"url": "http://www.focus-news.net/news/2018/06/14/2534004/press24-makedoniya-balgarskiyat-prezident-razkritikuva-povedenieto-na-boyko-borisov.html", "text": "Българският президент Румен Радев заяви, че страната му трябва да търси интензивни контакти и диалог не само с правителството на Република Македония, но и с всички нейни останали институции, както с президента, парламента, а също така и с опозицията. Според него това е „начинът наистина да имаме конструктивни, добросъседски и приятелски отношения“. Така той коментира отмяната на срещата между македонския президент Георге Иванов и българския премиер Бойко Борисов, предава скопската електронна медия  Press24.\r\n„Мисля, че когато приканваш другите да водят диалог, не трябва да бягаш от него. Надявам се, че нашите приоритети за Западните Балкани няма да бъдат ограничени до просто прегръщане. Трябва да докажем лидерство и отговорност в трудните моменти“, заяви Румен Радев на съвместна пресконференция с Иванов.\r\nПрезидентът Иванов оцени решението на Борисов като такова, което не допринася за конструктивността и сътрудничеството.\r\n „Това е негово решение и негова отговорност. Защото той не е само премиер на България, но и на страна, която държи ротационното председателство на ЕС. Европейския съюз навсякъде насърчава диалог, конструктивност, откритост и сътрудничество, така че с този негов жест той само заема страна и не упражнява това, което е и целта на членство и председателство на ЕС“,  заяви македонският президент. Виктор Турмаков", "date": "2018.06.14", "title": "Press24 (Македония): Българският президент разкритикува поведението на Бойко Борисов"}
{"url": "http://www.focus-news.net/news/2018/06/14/2534010/ministar-boil-banov-vodim-razgovori-s-direktora-na-natsionalnata-hudozhestvenata-galeriya-za-chervenata-kashta-i-tarsim-reshenie-v-koeto-da-se-izpalni-volyata-na-daritelya-za-postoyanna-ekspozitsiya-tam.html", "text": "Водим разговори с директора на Националната художествената галерия за Червената къща и търсим решение, в което да се изпълни волята на дарителя за постоянна експозиция там. Това каза министърът на културата Боил Банов в отговор на въпрос на народния представител от ПГ на „БСП за България“ Александър Симов във връзка с подписа за Червената къща на ул. „Любен Каравелов“ 15 в София да бъде музей, предаде репортер на Агенция „Фокус“. „Има едно сериозно решение, с което да не се загуби това достижение на съвременната култура“, каза Банов и добави, че ще се намери правилното решение. „Не мога в момента да ви споделя, въпреки че в главата сме ги изработили. Не за друго, а защото има допълнителни утежняващи обстоятелства“, каза министър Банов. Той допълни, че след 90-те години наследниците са си върнали една сериозна част от къщата и сега всяко решение, което се предприеме, трябва да бъде обсъждано и с настоящите собственици на една голяма част от сградата.\r\nДеница КИТАНОВА", "date": "2018.06.14", "title": "Министър Боил Банов: Водим разговори с директора на Националната художествената галерия за Червената къща и търсим решение, в което да се изпълни волята на дарителя за постоянна експозиция там"}
{"url": "http://www.focus-news.net/news/2018/06/14/2533994/telma-makedoniya-aleksis-tsipras-zayavi-che-predstoi-reshenie-za-grazhdanstvoto-a-ne-za-identichnostta.html", "text": "Гръцкият министър-председател Алексис Ципрас заяви, че в договора с Македония ще има решение за гражданството, а не за идентичността, „защото не можем да забраним правото на съседите да се самоопределят като македонци“, предава македонският телевизионен канал  „Телма“.\r\n„Това споразумение, което правим, не е да подценяваме правото на самоопределение. Не можем да им забраним да се самоопределят като македонци“, заяви гръцкият премиер.\r\nПо отношение на договора, Ципрас заяви, че Гърция не иска да унижи съседите и допълни, че постигнатото споразумение е създало важен импулс за да се преодолеят и победят „търговците с патриотизъм“, който присъстват и от двете страни. Ципрас използва фразата „търговци с патриотизъм“ няколко пъти, като коментира, че опозицията в двете страни има идентични позиции. Според него, заявленията на опозицията по въпроса са „точно едно и също нещо“, включващи думи като „национална отстъпка“ и „национално унижение“. Виктор Турмаков", "date": "2018.06.14", "title": "„Телма“ (Македония): Алексис Ципрас заяви, че „предстои решение за гражданството, а не за идентичността“"}
{"url": "http://www.focus-news.net/news/2018/06/14/2533997/makfaks-makedoniya-georgi-ivanov-boyko-borisov-otstapva-i-ne-osaznava-tselta-na-evropeyskoto-predsedatelstvo.html", "text": "Президентът на Македония Георги Иванов заяви, че българският министър-председател Бойко Борисов се е оттеглил и „не разбира основната цел на своето председателство в ЕС“, предава македонската електронна медия  „Макфакс“.\r\n„Това е негово решение и негова отговорност. Борисов е не само премиер на България, но и на страната, която държи ротационното председателство на ЕС. Европейския съюз навсякъде насърчава диалог, конструктивност, откритост и сътрудничество, така че с този негов жест само заема страна и не упражнява това, което е целта на членство и председателство на ЕС“, заяви македонският президент след срещата си със своя български колега Румен Радев.\r\nПо-рано Борисов и българският външен министър Екатерина Захариева отмениха срещите си с македонския президент, като посочиха, че не искат да се намесват във вътрешните работи на съседната им страна. Виктор Турмаков", "date": "2018.06.14", "title": "„Макфакс“ (Македония): Георги Иванов: Бойко Борисов отстъпва и не осъзнава целта на европейското председателство"}
{"url": "http://www.focus-news.net/news/2018/06/14/2534008/angelos-sirigos-ekspert-po-mezhdunarodno-pravo-makedonskata-sdelka-ima-tri-plyusa-i-edin-golyam-minus.html", "text": "Ангелос Сиригос, който е доцент по международно право и външна политика в Атинския университет „Пантейон“, излезе с коментар за готвеното споразумение между страната му и Гърция пред гръцкото рускоезично издание  Русские Афины . Мнението е представено без редакторска намеса.\r\nВ сделката за името между Гърция и Македония (авторът пише „БЮРМ“ – бел.ред.) има три положителни момента, но също така и един сериозен недостатък, който може да се окаже полезен.\r\nПървият плюс е фактът, че Гърция няма нужда да ратифицира споразумението, докато бившата югославска република не изпълни всички уговорени в споразумението процедури, в това число и да проведе публичен референдум.\r\nНа второ място споразумението ще сложи край на смехотворните усилия на съседната страна за претендира върху наследството на древна Македония.\r\nНа трето място, от тук следва, че всичко, което може да се разглежда като иредентизъм ще бъде изтрито от конституцията на Македония.\r\nНедостатък в споразумението е, че той не е осигурил напълно универсалното (erga omnes) използване на новото име.\r\nСпоред чл.7 от споразумението, както е в момента то, останалият свят ще бъде свободен да нарича жителите на Македония „македонци“, дори и ако ние в Гърция ги наричаме „граждани на Северна Македония“\r\nТочно по този начин започна и публичното заявление на министър-председателя на Македония Зоран Заев за това споразумение. Виктор Турмаков", "date": "2018.06.14", "title": "Ангелос Сиригос, експерт по международно право: „Македонската сделка“ има три плюса и един голям минус"}
{"url": "http://www.focus-news.net/news/2018/06/14/2534007/kaloyan-pargov-bsp-tryabva-da-se-tarsyat-garantsii-che-geografsko-ponyatieto-severna-makedoniya-nyama-da-izleze-izvan-granitsite-na-segashna-makedoniya.html", "text": "Трябва да се търсят гаранции, че географско понятието „Северна Македония“ няма да излезе извън границите на сегашна Македония, каза за предаването „Добър ден, София“ на Радио „Фокус“ председателят на групата на БСП в Столичния общински съвет и лидер на БСП - София Калоян Паргов. Според него за България е най-важно да се подобряват отношенията със съседните страни, въпреки спорните исторически моменти, и да се върви напред към общо балканско бъдеще – федеративно или като страни членки на ЕС. „Темата за името на Македония не е проблем само на Гърция и Македония. Тя може да бъде проблем и въпрос, който да се търси широка обществена и политическа подкрепа и от останалите балкански държави, включително и геополитически центрове, като Русия“, коментира Калоян Паргов. Той допълни, че очаква да чуе и по-конкретна позиция на Сърбия, защото и тя има ключово отношение по Македонския въпрос.", "date": "2018.06.14", "title": "Калоян Паргов, БСП: Трябва да се търсят гаранции, че географско понятието „Северна Македония“ няма да излезе извън границите на сегашна Македония"}
{"url": "http://www.focus-news.net/news/2018/06/14/2534001/dobrich-prevozvachite-v-grada-izbraha-da-protestirat-bez-da-se-pravi-zakasnenie-v-razpisanieto.html", "text": "Превозвачите в добруджанския град избраха да протестират без да се прави закъснение от разписанието. Тези, които подкрепят националното недоволство днес, са поставили листовки на предното стъкло на автобуси и микробуси с надпис: „Протест против законопроект Българска автомобилна камара“, предаде кореспондент на Радио „Фокус” – Варна. От Автогара – Добрич маршрутките се движат по разписание, за да не се причинява неудобство на пътниците в горещите следобедни часове между 14.00 и 15.30 часа. Някои от превозвачите отказват коментар по темата за готвените законови промени, които ще засегнат бранша, други споделиха, че не са запознати с темата, трети заявиха, че подкрепят протеста, защото смятат, че това е единственият път да бъдат „чути“ техните искания и позиции, Мнозина изразиха резерви по отношение на благоприятен за бранша изход от проблемите с мотивите, че никой в България не е дорасъл за европейски модели на ред и дисциплина – от институции до самите хора. \r\nЖулиета НИКОЛОВА", "date": "2018.06.14", "title": "Добрич: Превозвачите в града избраха да протестират без да се прави закъснение в разписанието"}
{"url": "http://www.focus-news.net/news/2018/06/14/2534014/liliya-hristova-obshtina-varna-obstoyno-vatreshno-razsledvane-shte-bade-napraveno-vav-vrazka-s-intsidenta-v-detska-gradina-mir-pri-koyto-postradaha-tri-detsa.html", "text": "Обстойно вътрешно разследване ще бъде направено във връзка с инцидента в детска градина „Мир“ във Варна, при който леко пострадаха три деца. Това каза пред медии Лилия Христова, директор на Дирекция „Образование и младежки дейности“ към Община Варна, предаде репортер на Радио „Фокус“ – Варна. Тя отбеляза, че в годините подобен инцидент във Варна се случва за първи път. Лилия Христова добави, че пострадалите деца днес са на детска градина, което означава, че са в добро здравословно състояние. „Това е изключително неприятен инцидент. Възложител на строежа е директорът на детската градина. Ще направим обстойно вътрешно разследване дали е имало други сигнали, които не са стигнали до нас, за да се получи този инцидент. Ако има данни, че директорът за нещо не ни е информирал, ще бъде санкциониран по всички законови параграфи. За мен е важно и една драскотина да няма по децата, без значение какви са причините за случилото се“, заяви Лилия Христова. Тя каза още, че пострадалите деца, които са с охлузвания по главата и ръцете, са били заведени от родителите си в болнично заведение, като днес те са на занятия. „Когато има информация навреме, всичко може да бъде отстранено навреме. Обходих сградата, няма пукнатини и нещо, което да ме притеснява, но аз не съм строител или архитект, а ръководя образователна дирекция“, каза още Лилия Христова. Тя заяви категорично, че контролът на такива обекти ще бъде засилен.\r\nМарияна ВАЛЕНТИНОВА", "date": "2018.06.14", "title": "Лилия Христова, Община Варна:  Обстойно вътрешно разследване ще бъде направено във връзка с инцидента в детска градина „Мир“, при който пострадаха три деца"}
{"url": "http://www.focus-news.net/news/2018/06/14/2534013/gabrovo-zhena-e-postradala-pri-katastrofa-mezhdu-lek-i-tovaren-avtomobil-na-patya-dryanovo-gostilitsa.html", "text": "Жена е пострадала при катастрофа между лек и товарен автомобил на пътя Дряново – Гостилица. Това съобщиха за Радио „Фокус“ – Велико Търново Първолета Драгнева, говорител на ОДМВР – Габрово. Пътният инцидент е станал в 12.40 часа между лек автомобил „Хюндай“ и товарен автомобил „Нисан“, насрещно движещи се. В лекия автомобил са пътували мъж и жена. Жената е с оплаквания за болка в областта на гръдния кош. Откарана е в болницата за установяване на здравословното ѝ състояние. На място има екип на „Пътна полиция“, който регулира движението. Трафикът в участъка не е интензивен и движението се осъществява спокойно.\r\nНадежда КРЪСТЕВА", "date": "2018.06.14", "title": "Габрово: Жена е пострадала при катастрофа между лек и товарен автомобил на пътя Дряново – Гостилица"}
{"url": "http://www.focus-news.net/news/2018/06/14/2534015/regnum-gratskata-opozitsiya-planira-vot-na-nedoverie-sreshtu-ministar-predsedatelya.html", "text": "Опозиционната гръцка партия „Нова Демокрация“ излезе с инициатива да обяви вот на недоверие срещу министър-председателя на страната Алексис Ципрас във връзка с това как е разрешил въпроса с името на Македония, предава  Regnum.\r\nПо-рано Ципрас и неговият македонския колега Зоран Заев постигнаха споразумение за името на Македония, която сега се планира да се преименува на Северна Македония. Въпросното събитие открива възможност за Скопие да влезе есента в ЕС и НАТО. Въпреки това  и в двете страни решението на въпроса е посрещнато крайно негативно от страна на опозицията.\r\n„Актът на отговорност е опит да се изпробва всяка възможност за предотвратяването на тази сделка“, подчертава председателят на „Нова Демокрация“ Кирякос Мицотакис.\r\nСпоред него партията ще проведе вот на недоверие към Ципрас, след като парламентът на страната гласува по въпроса за предоставянето на помощ от ЕС.   Виктор Турмаков", "date": "2018.06.14", "title": "Regnum: Гръцката опозиция планира вот на недоверие срещу министър-председателя"}
{"url": "http://www.focus-news.net/news/2018/06/14/2534017/veliko-tarnovo-10-godishen-yubiley-otpraznuva-kulturen-klub-na-pensionera-dunavski-valni-v-selo-vardim-obshtina-svishtov.html", "text": "По случай 10-годишнината от създаването на Културен клуб на пенсионера „Дунавски вълни“, в село Вардим, община Свищов, се проведе тържество, на което се събраха всички членове, за да отпразнуват кръглата годишнина, съобщиха от пресцентъра на Общината. На събитието присъстваха кметът на Свищов Генчо Генчев, секретарят на Общината Любомира Петрова, кметът на село Вардим Сенка Добрева, председателят на общинските клубове на пенсионера Мария Радулова, както и представителите на останалите пенсионерски клубове в община Свищов. Скъпите гости бяха посрещани по стара българска традиция със стръкче здравец, питка и сол, а певческите състави в музикално-културната програма създадоха невероятно настроение за празника. Генчо Генчев поздрави членовете на клуб „Дунавски вълни“ с десет годишния юбилей, като им пожела много здраве, успехи в културните изяви и разбирателство помежду им. Кметът на Свищов поднесе поздрави от името на председателят на Общински съвет – Свищов д-р Кристиян Кирилов и общинското ръководство. Подаръкът, който връчи кметът беше в плик, с желанието финансово да подкрепи някои от бъдещите изяви на клуба. Финансова подкрепа оказа и кметът на село Вардим Сенка Добрева, която изненада юбилярите и с красива празнична торта, специално изработена за тях.", "date": "2018.06.14", "title": "Велико Търново: 10-годишен юбилей отпразнува Културен клуб на пенсионера „Дунавски вълни“ в село Вардим, община Свищов"}
{"url": "http://www.focus-news.net/news/2018/06/14/2534012/ministar-nikolina-angelkova-kmetovete-i-turisticheskiyat-bransh-tryabva-sami-da-opredelyat-statuta-na-kurortite.html", "text": "Кметовете на общини заедно с представителите на местния туристически бранш трябва да могат сами да определят това, което е най-важно за развитието на всеки един национален курорт. Това заяви във Варна министърът на туризма Николина Ангелкова, предаде репортер на Радио „Фокус“ – Варна. По думите й неслучайно статутът на курортите се обсъжда в продължение на две години, за да може да се намери подходящата формула. \r\n„Това, което министерството предложи в Закона за туризма, е да се определи статутът на националните курорти, като специална наредба се определят дейностите по ключовите елементи, свързани с инфраструктурата, сметоизвозването, озеленяването, шума, рекламата и архитектурната визия“, каза министърът на туризма и допълни: „Местната власт си познава най-добре курортите. Ние не ги задължаваме всеки курорт да бъде разделен на зони. Даваме възможност да има баланс и кметовете да решат как да регулират тези отношения. Изключително важно е Министерството на туризма да защитава и интересите на бранш“. \r\nАнгелкова даде за пример община Балчик и това, че кметът може да прецени дали курортът „Албена“ да влезе в една единствена зона и да бъде предназначен само за семеен туризъм без шум след 22 часа. „Даваме възможност на местните власти с общинската наредба да приемат за курортите съответно зониране и санкции. Примерно в „Слънчев бряг“ или в „Златни пясъци“ могат да решат да има две или три зони, в зависимост от възможността това да се случи. Така всеки турист може да прецени дали иска да бъде в зоната за отдих или в така наречената „парти зона“, обясни още министър Ангелкова. Тя посочи, че проектът е в процес на обсъждане, но дава възможност за баланс и развиване на всички видове туризъм. Той е подкрепен от всички големи туроператори, от Националния борд по туризъм и от кметовете на общини, на територията на които има национални курорти. Министър Ангелкова каза също, че в проекта, който е качен на сайта на министерството, са разписани съответните административни санкции за местните власти при неправилно разходване на средствата, събирани от туристически данъци и концесии.\r\nДиана СТОЕВА", "date": "2018.06.14", "title": "Министър Николина Ангелкова: Кметовете и туристическият бранш трябва сами да определят статута на курортите"}
{"url": "http://www.focus-news.net/news/2018/06/14/2534020/kalin-rachev-obshtinsko-predpriyatie-ustoychivi-deynosti-i-proekti-dobrich-zhelanieto-na-kmetskiya-ekip-i-na-nas-kato-rakovodstvo-e-da-podobrim-infrastrukturata-na-parkingite-v-grada.html", "text": "Желанието на кметския екип и на нас като ръководство е да подобрим инфраструктурата на паркингите в града. Това заяви Калин Рачев, директор на Общинското предприятие (ОП) „Устойчиви дейности и проекти“, предаде кореспондентът на Радио „Фокус”. Рачев отбеляза, че от дълги години проблем е било събирането на вода още на входа на паркинга до площад „Свобода“. Причината – липса на шахти като на практика не се осъществява отводняване. Така след всеки по-интензивен дъжд се събира вода и няма начин за нейното отвеждане. Съгласувано е с директора на ОП „Комуналстрой“ в долната част на този паркинг да бъде направен линеен отводнител. Калин Рачев съобщи също, че ще бъдат монтирани по-нагъсто указателни табели за „Синя зона“ в централна градска част. \r\n„Принципът на „Синя зона“ не е да има някакъв човек с жълта жилетка, който да стои до всяка една кола и примерно ако двадесет спрени коли през 5 метра, да има двадесет човека да ги чакат да платят. Принципът е самотаксуване. Навсякъде по света принципът на „Синя зона“ е самотаксуване. За тази цел вече работи и SMS номер. От момента на пускане на системата за SMS таксуване до месец май според финансовите разчети имаме няколко стотин процента повишение“, каза Калин Рачев. Ако в началото на месец са били събирани около 250 лв., сега сумата вече е около 800 лв. Обмисля се вариант именно на паркинга на площад „Свобода“ да бъде поставена автоматизирана система за самотаксуване. Същото би могло да бъде приложено и на паркинга пред сградата на Стоматологията, допълни Рачев. \r\nТози опит е съгласуван с общини, сходни като големина с Добрич. Бе даден пример с Община Ямбол, където навсякъде има автоматизирана система за самотаксуване. Калин Рачев отбеляза, че когато се работи с лице, което таксува за ползване на паркинг, това отнема време, затова когато гражданите бързат, най-добрият вариант е чрез SMS и самотаксуване. Директорът на ОП „Устойчиви дейности и проекти“ посочи, че има проблем с намиране на кадри за „Синя зона“. Два месеца е публикувана обява за касиери, но желаещи въобще няма. От Общината предполагат, че това се дължи и на негативното отношение към касиерите от страна на граждани. \r\nЖулиета НИКОЛОВА", "date": "2018.06.14", "title": "Калин Рачев, Общинско предприятие „Устойчиви дейности и проекти“ - Добрич: Желанието на кметския екип и на нас като ръководство е да подобрим инфраструктурата на паркингите в града"}
{"url": "http://www.focus-news.net/news/2018/06/14/2534016/kyustendil-predpriemat-se-avariyni-deynosti-za-ukrepvane-na-skata-pri-27-mi-km-na-patya-za-rilskiya-manastir.html", "text": "Предприемат се аварийни дейности за укрепване на ската при 27-ми км на път ІІІ-107 Пастра - Рилски манастир. Причина за срутването на скалната маса снощи са дъждове, които паднаха в района, продължаващи и през деня, както и започналите срутищни процеси от интензивното снеготопене и обилните валежи през март и април т. г., довели до значително преовлажняване на терени с голям наклон в близост до пътя. Това съобщиха от пресцентъра на Агенция \"Пътна инфраструктура\". Геолози са извършили оглед на участъка и е изготвено геотехническо становище. В него са препоръчани дейности за стабилизиране на участъците. Те предвиждат в краткосрочен план да бъдат предприети аварийни работи за възстановяване на движението по целия габарит на пътното платно, премахване на скални блокове и дървета от откосите, временно обмрежване на откосите и разчистване на пътното платно.\r\nПътуването по третокласния път е безопасно. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.", "date": "2018.06.14", "title": "Кюстендил: Предприемат се аварийни дейности за укрепване на ската при 27-ми км на пътя за Рилския манастир"}
{"url": "http://www.focus-news.net/news/2018/06/14/2534021/startirana-e-obshtestvena-porachka-za-stroitelen-nadzor-pri-rehabilitatsiyata-na-27-km-ot-pat-iii-866-smolyan-shiroka-laka.html", "text": "Агенция „Пътна инфраструктура“ стартира обществена поръчка за избор на изпълнител на строителния надзор при рехабилитацията на 27,2 км от път III-866 Смолян - Стойките - Широка лъка. Проектът лот 24 Път III-866 Смолян - Стойките - Широка лъка, от км 8+225.53 до км 11+557.32 и от км 26+600 до км 50+484.86 ще се финансира по ОП „Региони в растеж“ 2014-2020 г. Кандидатите могат да подават офертите си до 17.30 ч. на 19 юли 2018 г. Прогнозната стойност на обществената поръчка е 600 хил. лв. без ДДС. Това съобщиха от пресцентъра на Агенция \"Пътна инфраструктура\". \r\nСъс средства по ОП „Региони в растеж“ 2014-2020 г. ще бъдат основно ремонтирани 63 километра от третокласния път III-866 Смолян – Кричим. В лот 24 е рехабилитацията на 3,3 км от пътя в чертите на град Смолян и близо 24-километровата отсечка от Стойките до кръстовището с път III-197 Девин – Борино. Обществената поръчка за избор на изпълнители на строителните дейности бе стартирана през октомври м. г. и в момента тръжната комисия разглежда постъпилите оферти. Ремонтът на останалите близо 36 километра в участъка от Кричим до Михалково са включени в лот 22 и лот 23 от ОПРР. \r\nРехабилитацията на отсечката в лот 22 - път III-866 Михалково - Граница ОПУ Смолян от км 66+857 до км 88+050 в област Смолян, ще бъде изпълнена от „ИСА 2000“ ЕООД, а на лот 23 - път III-866 Граница ОПУ Пловдив - Кричим от км 88+050 до км 103+341 в областите Пловдив и Смолян, от „Автомагистрали Черно море“ АД. Предстои до края на юни т. г. да бъдат подписани договорите с избраните изпълнители и ремонтните дейности да", "date": "2018.06.14", "title": "Стартирана е обществена поръчка за строителен надзор при рехабилитацията на 27 км от път III-866 Смолян - Широка лъка"}
{"url": "http://www.focus-news.net/news/2018/06/14/2534019/parlamentarnata-zdravna-komisiya-podkrepi-predsrochnoto-otstranyavane-na-upravitelya-na-nzok-prof-kamen-plochev.html", "text": "Парламентарната здравна комисия подкрепи предсрочното отстраняване на управителя на НЗОК проф. Камен Плочев, предаде репортер на Aгенция „Фокус“. 11 от членовете на комисията гласуваха „За“, а 7 бяха „Против“.Агенция „Фокус“ припомня: В края на май Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. Миналата седмица Надзорният съвет на Касата реши да изпрати писмото на Плочев до парламента и да остави на народните представители да решат дали той да бъде освободен. Писмото е изпратено в комисията по здравеопазване на 12 юни 2018 г. от председателя на Надзорния съвет на НЗОК. \r\nНародните представители избраха проф. д-р Камен Плочев за управител на НЗОК през юли 2017г. 205 депутати гласуваха „за“, а 1 се въздържа. Проф. Плочев беше единственият кандидат за поста. Кандидатурата му беше предложена от ПГ на ГЕРБ и „Обединени патриоти“. Изборът му се случи след като през юни 2017г. предишният управител на НЗОК д-р Глинка Комитов депозира в деловодството на Парламента оставката си, без да посочи мотивите си. През февруари 2018 година проф. Камен Плочев заяви, че му е била отправена заплаха да подаде оставка. „Кой ми е поставил заплахата и кой му е казал да ми я каже, позволете ми да го спестя“, коментира тогава проф. Плочев. Малко по-късно той излезе в болничен. \r\nПроф. Плочев има 38 години професионален опит в системата на здравеопазването, част от които в сферата на управлението. Той е завършил висшето си образование в Медицинска академия - София. Има присъдена научна степен \"Доктор на науките\" по научна специалност \"Инфекциозни болести\" от ВМА, а през 2012 г. му е присъдена академична длъжност \"Професор\". Има следдипломна квалификация по \"Здравен мениджмънт\". Владее английски и руски езици.\r\nЦветилена СИМЕОНОВА", "date": "2018.06.14", "title": "Парламентарната здравна комисия подкрепи предсрочното отстраняване на управителя на НЗОК проф. Камен Плочев"}
{"url": "http://www.focus-news.net/news/2018/06/14/2534024/ministar-krasen-kralev-v-moskva-balgarskoto-evropredsedatelstvo-varna-v-dnevniya-red-na-es-problema-s-urezhdaneto-na-machove.html", "text": "Министърът на младежта и спорта Красен Кралев участва в работна среща по повод борбата с манипулирането на спортните състезания, органзирана от Разширеното частично споразумение за спорт (ЕPAS) на Съвета на Европа и Министерството на спорта на Руската федерация. Това съобщиха от пресцентъра на министерството. Събитието се проведе в Москва, непосредствено преди официалното откриване на Световното първенство по футбол в руската столица. В срещата участваха министърът на спорта на Руската федерация Павел Колобков, Министърът на спорта на Австрия Ханс-Кристиян Щрахе, Министърът на спорта на Бразилия Леандро де Силва, Държавният секретар по младеж и спорт на Португалия Жао Паоло Ребело, Министърът на спорта на Сърбия Ваня Удовичич, представители на Министерствата на спорта на Maроко, Еритрея и Катар и др., както и Зоран Веровник от Управителния съвет на EPAS и директорът по почтеността и институционалното право към ФИФА Оливър Яберг.\r\nМинистър Кралев изтъкна, че като председател на Съвета на ЕС през първата половина на 2018 година България постави на дневен ред различни актуални теми в сектор „Спорт“ със сериозен акцент върху проблема с манипулациите на спортни състезания. “Гордея се, че заедно с моя екип по време на нашето председателство успяхме да върнем в дневния ред на ЕС проблема с уреждането на мачове – тема, която бе в застой в последните години”, изтъкна той. Българският спортен министър представи събитията по време на Българското председателство, свързани с темата. Кралев обобщи, че държавите-членки са се обединили около убеждението, че Конвенцията от Маколин за манипулирането на спортни състезания трябва да влезе в сила възможно най-скоро. По думите му, пътят към това е постигане на консенсус на политическо ниво в ЕС.\r\nПо време на работната среща в Москва българският спортен министър направи и презентация във връзка с проекта КCOOS+ (Keep crime out of sport – борба срещу манипулацията на спортни състезания 2018-2020). България е на път да се присъедини и да получи подпомагане по проекта KCOOS +, който се основава на Конвенцията на Съвета на Европа за манипулиране на спортни състезания. Този проект предоставя техническа помощ на национално ниво за идентифициране и прилагане на ефективни и координирани мерки за борба с манипулирането на спортни състезания въз основа на принципите на Конвенцията. “Българската страна е благодарна на Съвета на Европа за поканата за присъединяване към проекта KCOOS + и вярва, че тази инициатива може да подобри сътрудничеството и комуникацията между участващите държави и техните заинтересовани организации и да изгради сътрудничество с други проекти и партньори”, посочи Красен Кралев.\r\nМинистър Кралев покани руския министър на спорта Павел Колобков да посети България през месец септември, когато страната ни е домакин на Световните първенства по художествена гимнастика, гребане и волейбол. Министър Колобков прие поканата и коментира, че ще направи всичко възможно да  присъства на престижните състезания в България.", "date": "2018.06.14", "title": "Министър Красен Кралев в Москва: Българското европредседателство върна в дневния ред на ЕС проблема с уреждането на мачове"}
{"url": "http://www.focus-news.net/news/2018/06/14/2534009/smolyan-avtobusni-prevozvachi-v-grada-protestiraha-simvolichno.html", "text": "Автобусни превозвачи в Смолян протестираха символично срещу законопроекта за създаване на Българска транспортна камара, предаде репортер на Радио „Фокус“ – Смолян. Протестът започна в 14.00 часа и ще продължи до 15.30 часа. „През това време касата на автогарата в града работи, дава се информация на пътуващите и се продават билети“, каза Гина Дичева – експерт-логистика. Тя поясни, че последният автобус в 14.00 часа е отпътувал по направление за Пловдив. Очаква се преминаващ автобус по същото направление от Рудозем за Пловдив да премине през автогарата в Смолян. В 15.00 часа ще тръгне автобус за Девин, като шофьорът е заявил, че въпреки протестът, ще потегли с пътниците, тъй като метеорологичните условия са лоши, вали дъжд и няма как хората да чакат още половин час до 15.30 часа, поясни Дичева.\r\nТя отбеляза, че днес протестират тъй като са против законопроекта за създаване на Българска транспортна камара, а искат да се запазят досегашните условия на работа на автобусните превозвачи. „Ако не бъде оттеглен законопроектът, протестите ще продължат на 25 юни“, каза още Дичева.\r\nНели ГЕРГЬОВСКА", "date": "2018.06.14", "title": "Смолян: Автобусни превозвачи в града протестираха символично"}
{"url": "http://www.focus-news.net/news/2018/06/14/2534027/pg-na-obedineni-patrioti-vnese-v-narodnoto-sabranie-nov-zakon-za-balgarskiya-ezik.html", "text": "Народните представители от ПГ „Обединени патриоти“ внесоха в деловодството на Народното събрание днес проект на изцяло нов Закон за българския език. С него се гарантира защитата на националната идентичност и правилната употреба на съвременния български книжовен език. Това съобщиха от пресцентъра на НФСБ.\r\n„Има един официален език в държавата и това е българският. С този закон ние налагаме неговото повсеместно използване“, коментира народният представител от НФСБ в групата на „Обединени патриоти“ Борис Ячев. \r\n„Законопроектът въвежда редица ограничения за администрацията, включително и за служители от частния сектор, като тези на мобилните оператори, например, да използват в работата си кирилицата и българският език. В това отношение добър пример са вече някои мобилни оператори, които започнаха да изпращат съобщенията си на кирилица, така че те да бъдат четивни и ясни за всеки един български гражданин. В редица европейски и балкански държави това отдавна е факт“, заяви Борис Ячев. \r\nПо думите му, освен пожелателния характер в този законопроект, вносителите са предвидили и санкции за администрацията, включително санкции за чиновници, които на работното си място, в работно време, в общуване с граждани, клиенти и служители използват език, различен от българския. „Знаете, не е тайна, че има редица смесени райони, в които част от администрацията – и държавната и най-вече местната, говорят на език, различен от българския – т.н майчин език, който не е официалният език у нас и гражданите не са задължени да го знаят“, посочи Борис Ячев.", "date": "2018.06.14", "title": "ПГ на „Обединени патриоти“ внесе в Народното събрание нов Закон за българския език"}
{"url": "http://www.focus-news.net/news/2018/06/14/2534011/pazardzhik-protestat-na-prevozvachite-zatvori-izhodite-na-avtogarata-v-grada.html", "text": "Автобуси са затворили изходите на Автогара \"Пазарджик\", като част от протеста на превозвачите срещу проекта за закон за Българската автомобилна камара, предаде репортер на Радио „Фокус“ – Пазарджик. Входовете на автогарата са свободни, за да могат пристигащи от по-далечни дестинации автобуси да влязат. Преустановено е издаването на билети на касите на от 14.00 до 15.30 часа. От Автогарата информираха, че общо 10 автобусни курса няма да пътуват в часовия пояс, в който се провежда протестът. В чакалнята на автогарата няма напрежение. Пътниците се осведомяват или на място, или по телефона за причините за спирането на автобусите и проявяват разбиране като изчакват следващите курсове. На автогарата в Пазарджик две от фирмите-обществени превозвачи протестират ефективно като спират курсовете си от 14.00 до 15.30 часа, но има и автобусни фирми, които протестират символично, като са поставили на превозните средства българският трибагреник и надпис протест срещу закона за Българската автомобилна камара.\r\nВаня НИКОЛОВА", "date": "2018.06.14", "title": "Пазарджик: Протестът на превозвачите затвори изходите на автогарата в града"}
{"url": "http://www.focus-news.net/news/2018/06/14/2534029/evropeyskata-komisiya-doverieto-v-sayuza-i-optimizmat-za-badeshteto-narastvat-sred-evropeyskite-grazhdani.html", "text": "Според последното проучване „Стандартен Евробарометър“ публикувано днес мнозинството от европейците смятат, че икономическото положение е добро и те са оптимистично настроени за бъдещето. Доверието в Съюза расте, а подкрепата за Икономическия и паричен съюз е на най-високото си равнище. Това съобщиха от Представителството на Европейската комисия в България.\r\n50% от европейските граждани продължават да имат положително мнение за състоянието на европейската икономика — това е най-високият резултат от 2007 г. насам. \r\nДоверието в ЕС нарасна до 42 % и е на най-високото си равнище от есента на 2010 г. насам. България е сред страните членки с най-високо доверие в ЕС (56%). \r\n40 % от европейците имат положителна представа за ЕС, като най-голям е процентът в Ирландия (64 %), България и Португалия (по 56 %). Мнозинството от европейците са също така оптимистично настроени към бъдещето на ЕС (58 %). \r\nСвободното движение на хора, стоки и услуги в рамките на ЕС и мирът между държавите — членки на ЕС се възприемат като двата най-положителни резултата на ЕС, а миграцията и тероризмът са сред основните тревоги на европейците.", "date": "2018.06.14", "title": "Европейската комисия: Доверието в Съюза и оптимизмът за бъдещето нарастват сред европейските граждани"}
{"url": "http://www.focus-news.net/news/2018/06/14/2534028/ministar-kiril-ananiev-direktorat-na-izpalnitelna-agentsiya-meditsinski-odit-prof-zlatitsa-petrova-e-vremenno-otstranena-ot-dlazhnost-dokato-teche-proverka-na-prokuraturata.html", "text": "Директорът на Изпълнителна агенция „Медицински одит“ (ИАМО) проф. Златица Петрова е временно отстранена от длъжност, докато тече проверка на Прокуратурата. Това каза министърът на здравеопазването Кирил Ананиев пред журналисти след заседание на Парламентарната здравна комисия, предаде репортер на Агенция „Фокус“. \r\n„Докато тече проверката на Прокуратурата, управителят на Изпълнителна агенция „Медицински одит“ ще бъде отстранен, за да се видят резултатите. Но мога да уверя, че това няма да влоши работата на ИАМО. Ние работим с Прокуратурата много тясно и ще направим всичко, което е необходимо, за да подпомогнем процеса на разследване“ каза министърът и посочи, че няма постъпили сигнали, че агенцията купува определени случаи. \r\n„Проверявали сме работата на агенцията, но до такива изводи не сме стигнали. Всяка една от структурите на Министерството на здравеопазването се проверява веднъж в годината“, каза министър Ананиев и посочи, че днес предстои да се реши кой ще води ИАМО, докато управителят е временно освободен.\r\nЦветилена СИМЕОНОВА", "date": "2018.06.14", "title": "Министър Кирил Ананиев: Директорът на Изпълнителна агенция „Медицински одит“ проф. Златица Петрова е временно отстранена от длъжност, докато тече проверка на Прокуратурата"}
{"url": "http://www.focus-news.net/news/2018/06/14/2534030/viktor-stanchev-chez-razpredelenie-shte-prodalzhim-s-izgrazhdaneto-i-rekonstruktsiyata-na-upravlyaemi-vazlovi-stantsii.html", "text": "Ще продължим с изграждането и реконструкцията на управляеми възлови станции. Това каза Виктор Станчев, главен оперативен директор на „ЧЕЗ Разпределение“ АД, по време на представянето на модерна възлова станция в Априлци, предаде репортер на Агенция „Фокус“. „Смисълът на подобни станции е да резервираме захранването на голям брой потребители. В случая това е община Априлци и прилежащите махали и селища“, обясни Виктор Станчев, като уточни, че комутационните апарати в станцията могат да се управляват дистанционно и при повреда на един от електропроводите захранването да се осъществява по другия. „Електрозахранването на община Априлци се осъществява от две места – ТЕЦ „Видима“ и подстанция „Троян“, но разстоянието до Троян е над 35 км и когато възникне аварийна ситуация, нещата се случваха доста бавно“, поясни той. „Сега ще можем да управляваме дистанционно мрежата. Паралелно с това в град Априлци сме монтирали дистанционно управляеми комутационни апарати и ще можем лесно да локализираме определени участъци, когато има проблем“, посочи Виктор Станчев, като допълни, че това ще дава и възможност при извършване на планирани ремонти да се изключват само тези участъците, в които се осъществяват те. „По този начин ще намалим броя на клиентите, които остават без напрежение и доставяната услуга ще има по-високо качество“, изтъкна Станчев. По думите му в община Априлци е пуснат в експлоатация и нов трансформаторен пост на стойност 130 000 лева, чрез който се решава проблема с ниското напрежение, от което е имало оплаквания. „Паралелно с това през изминалата година са подменени над 4 км проводници по мрежи с ниско напрежение. Частично са ремонтирани електропроводите, които водят до възловата станция“, отчете още той. „Поставили сме си план през тази година да завършим изцяло реновирането и ремонтите на тези съоръжения, като монтираме изцяло нови силиконови изолатори, които към момента са най-модерните на пазара и с най-високо качество“, допълни Станчев. „Това е пътят и за в бъдеще компанията ще развива подобни технологии, за да можем да повишаваме постепенно качеството за всички места, до които доставяме електрическа енергия“, подчерта той.   \r\nВиктор Станчев уточни, че инвестицията във възловата станция  е малко над 200 000 лева, допълнително 110 000 лева са дадени са 5 комутационни апарата, а над 130 000 лева - за трафопост, който да подобри качеството на електроенергията в кв. „Острец“.  „И като добавим дребните ремонти с подмяната на проводниците, отиваме на над 500 000 лева инвестиция само за миналата година, само за Община Априлци“, посочи той. \r\n„През следващата година сме планирали да монтираме и на други места такива възлови станции“, допълни той, като уточни, че тази в Априлци е третата от този тип, а „ЧЕЗ Разпределение“ има изградени още 50 други, които позволяват дистанционно управление. \r\nВесела АЛЕКСАНДРОВА", "date": "2018.06.14", "title": "Виктор Станчев, „ЧЕЗ Разпределение“: Ще продължим с изграждането и реконструкцията на управляеми възлови станции"}
{"url": "http://www.focus-news.net/news/2018/06/14/2534032/vezhdi-rashidov-gerb-da-namerim-myasto-na-naematelite-na-chervenata-kashta-zashtoto-ne-stava-vapros-za-naem-a-za-higiena-na-duha.html", "text": "Да намерим място на наемателите на Червената къща, защото не става въпрос за наем, а за хигиена на духа. Това каза председателят на Комисията по културата и медиите и народен представител от ПГ на ГЕРБ Вежди Рашидов във връзка с Червената къща на ул. „Любен Каравелов“ 15 в София и подписката за превръщането ѝ в музей, която е подкрепена от 200 души, предаде репортер на  Агенция „Фокус“.\r\n„Да върнем шедьоврите на Андрей Николов в Червената къща“, допълни Рашидов и призова да се научим, когато си отиде голям български творец, да мислим в бъдеще, да се опитваме да им направим музеи, да им оправим домовете.\r\nВъв връзка със сегашните обитатели на Червената къща, Рашидов заяви: „Август месец като изтече договорът, помагате на тези хора да си намерят център за дебат. Не става въпрос за наеми, а за хигиена на духа\", подчерта Вежди Рашидов.\r\nДеница КИТАНОВА", "date": "2018.06.14", "title": "Вежди Рашидов, ГЕРБ: Да намерим място на наемателите на Червената къща, защото не става въпрос за наем, а за хигиена на духа"}
{"url": "http://www.focus-news.net/news/2018/06/14/2534033/vasil-trenev-e-noviyat-izpalnitelen-direktor-na-sofiyska-voda.html", "text": "Васил Тренев е избран за изпълнителен директор на „Софийска вода“, част от Веолия. Той поема поста от Арно Валто де Мулиак. Това съобщиха от пресцентъра на дружеството.\r\n„Ще продължим да утвърждаваме „Софийска вода“ като най-добрия и модерен ВиК оператор в България. Най-важно за нас остава поддържането на безкомпромисно качество на водата, на отлични и професионални услуги и разбира се, запазването на доверието на нашите клиенти. Ще внедряваме още успешни и иновативни практики на Веолия, а екипът ни е мотивиран да работи все така всеотдайно в името на потребителите“, коментира Васил Тренев, новият изпълнителен директор на „Софийска вода“. \r\nПреди да поеме ръководството на „Софийска вода“, Тренев е заемал позицията заместник-изпълнителен директор на компанията в продължение на година и половина. Той има богат професионален опит в сферата на мениджмънта на финансови и търговски организации. Заемал е различни длъжности в Общинска  банка, ОББ, Насърчителна банка – София и др. Завършил е Техническия университет в София и Югозападния университет „Неофит Рилски“ в Благоевград. \r\nАрно Валто, досегашен изпълнителен директор на „Софийска вода“, остава заместник изпълнителен директор на Веолия за България до 16 юли 2018 г. След това той ще се присъедини към Veolia Water Technologies като Директор „Общинско проектиране и строителни дейности“ за Франция, Белгия и Швеция. Veolia Water Technologies е дъщерно дружество на Veolia, специализирано в решения за пречистване на вода и осигуряващо пълната гама от услуги, необходими за проектиране, изграждане, поддръжка и обновяване на съоръжения за пречистване на води и отпадъчни води за промишлени клиенти и публични органи.", "date": "2018.06.14", "title": "Васил Тренев е новият изпълнителен директор на „Софийска вода“"}
{"url": "http://www.focus-news.net/news/2018/06/14/2534034/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първата част на предаването ще разговаряме с Нина Александрова, специалист в отдел „Социално подпомагане“ в Община Дупница. 7-ата поред годишна кампания на Община Дупница за подпомагане на семейства с репродуктивни проблеми стартира. В деловодството на администрацията се приемат заявления за финансиране на „ин витро“ процедури. Двойките ще могат да разчитат на финансова помощ, както и досега в размер на 1 500 лв. Крайният срок за кандидатстване е 17 септември. Критериите, на които трябва да отговарят семействата, са регламентирани в правилник, приет от Общинския съвет.\r\nВъв втората част на предаването Ви срещнем с Владимир Димитров, председател на Автомобилен ретро клуб „Авангард“. Дупница за втора поредна година ще бъде домакин на ретро-парад на автомобили. През миналата година бе дебютното издание, който привлече десетки автомобили. Тази година, събитието ще бъде на 14 юли на пл.Свобода и се очаква да бъде още по-посетено от редки автомобили. Организатори са Община Дупница и Сдружение автомобилен ретро клуб „Авангард“-София. „Интересът през миналата година бе много голям. Тази година очакваме да бъде още по-сериозен заради", "date": "2018.06.14", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/06/14/2534031/kiryakos-mitsotakis-aleksis-tsipras-nyamashe-pravo-da-podpisva-tova-sporazumenie.html", "text": "Председателят на основната гръцка опозиционна партия „Нова Демокрация“ Кирякос Мицотакис заяви, че министър-председателят на страната Алекис Ципрас „няма политическата легитимност, за да подписва споразумението за признаването на им, използващо думата „Македония“, предава гръцкото рускоезично електронно издание  Русские Афины .\r\n„След шест месеца тайна дипломация Ципрас се договори със своя колега Зоран Заев да подпишат междудържавно споразумение, за да решат нерешените въпроси. Той направи това, пренебрегвайки гръцкия народ и неговите чувства. Той игнорира опозицията и парламента. Искам да бъда съвсем ясен: Ципрас няма политическа легитимност, за да задължава страната, подписвайки това споразумение, което няма подкрепа на собственото му правителство. Това няма прецедент в гръцката политика и конституционна история и представлява оскърбление към парламентарната система. Незабавно ще съобщя на президента на Гърция, на институционалния гарант на правителството за това безпрецедентно развитие на събитията“, заяви Мицотакис.\r\n„Що се отнася до естеството на споразумението и това, което ние и досега слушахме от Ципрас , длъжен съм да заяви, че приемането на „македонския език“ и на „македонската етническа принадлежност“ е неприемливо престъпление към нацията. Решението е лоша сделка. Това противоречи на мнението на мнозинството гърци. Някои хора не разбират това, или, което е още по-лошо, не се интересуват да го разберат. Това са същите, които в миналото нямаха възражение съседната страна да се нарича Македония“, заяви опозиционерът. \r\n„Проблемите на Скопие не трябва да се превръщат в проблеми за Гърция. Настоятелно призовавам г-н Ципрас да не подписва това споразумение“, заключи той. Виктор Турмаков", "date": "2018.06.14", "title": "Кирякос Мицотакис: Алексис Ципрас нямаше право да подписва това споразумение"}
{"url": "http://www.focus-news.net/news/2018/06/14/2534026/vezhdi-rashidov-gerb-chervenata-kashta-e-moya-kauza-i-vapros-na-moral-neka-zapazim-pametta-na-balgarskite-tvortsi.html", "text": "Червената къща е моя кауза и въпрос на морал - нека запазим паметта на българските творци. Това каза председателят на Комисията по културата и медиите и народен представител от ПГ на ГЕРБ Вежди Рашидов във връзка с Червената къща на ул. „Любен Каравелов“ 15 в София и подписката за превръщането ѝ в музей, която са подкрепили 200 души, предаде репортер на Агенция „Фокус“. \r\n„Спорове ще има винаги върху собствеността, но моралните спорове са е ли Андрей Николов значима фигура в националната ни култура, е ли това неговият дом или ние можем всяко дарение да си го обсебваме и да си правим всичко\", каза Рашидов. Той поясни, че Андрей Николов е патриархът на българската скулптура. „Тук говоря за моралните устои на националната култура и идентичност. Не говоря само за един човек. Андрей Николов е формирал поколения прекрасни български скулптури“, поясни Рашидов.\r\nПо думите му Андрей Николов е формира не само българската пластична скулптура, а и европейската. \r\nДеница КИТАНОВА", "date": "2018.06.14", "title": "Вежди Рашидов, ГЕРБ: Червената къща е моя кауза и въпрос на морал - нека запазим паметта на българските творци"}
{"url": "http://www.focus-news.net/news/2018/06/14/2534018/kurir-makedoniya-zapochna-natiskat-varhu-prezidenta-na-makedoniya-boyko-borisov-i-ekaterina-zaharieva-otkazaha-da-se-sreshtnat-s-georgi-ivanov.html", "text": "Според скопското електронно издание „Курир“ „започна натискът върху президента на Македония: Бойко Борисов и Екатерина Захариева отказаха да се срещнат с Георги Иванов“. Под това заглавие близкото до кръговете на ВМРО-ДПМНЕ издание съобщава за отказа на българския премиер и първия дипломат на София да проведат планираната за петък среща с държавния глава на Македония.\r\nОт редакцията привеждат официалното съобщение от София: „Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Р Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос“.\r\n„Курир“ припомня, че в сряда вечер президентът на Македония прекъсна срещата си със Зоран Заев и Никола Димитров, отказвайки да изслуша какво ще му кажат за постигнатото споразумение с Гърция. \r\n„Не губете вярата в себе си. Пазете и поддържайте нашия вековен идеал на непокорство. Позицията ми е окончателна и няма да ме разколебаят с натиск, изнудване и заплахи. Аз няма да подкрепя и да подпиша този текст на договора“, подчерта  македонският президент.Тереза Герова", "date": "2018.06.14", "title": "„Курир“ (Македония): Започна натискът върху президента на Македония: Бойко Борисов и Екатерина Захариева отказаха да се срещнат с Георги Иванов"}
{"url": "http://www.focus-news.net/news/2018/06/14/2534035/varna-novi-okacheni-tavani-shte-badat-postaveni-v-detska-gradina-mir-vav-varna-za-smetka-na-firmata-izpalnitel-na-obekta.html", "text": "Нови окачени тавани ще бъдат поставени в детска градина „Мир “ във Варна за сметка на фирмата, изпълнител на обекта. Това каза пред медии Мартин Станев, управител на фирмата, работила по обновяването на централна сграда на детска градина „Мир“, в която парче мазилка падна от тавана, като при инцидента леко пострадаха три деца, предаде репортер на Радио „Фокус“ – Варна. Мартин Станев обясни, че в късния следобед вчера са получили информация от детското заведение, че в една от стаите се е отчупило парче мазилка от тавана. „Реагирахме веднага. На място установихме, че става въпрос за парче около 30-40 сантиметра, което се е отчупило от тавана на втория етаж“, добави Мартин Станев. По думите му обектът е завършен и издаден преди две години, като залата е била обитаема и до този момент не са констатирани проблеми или други инциденти. Над стаята, в която се е отчупила мазилката, има още два етажа. Мартин Станев посочи, че при строителните дейности са спазени всички изисквания и не може да се говори за некачествено изпълнение. Според него вероятната причина за отчупване на парчето е слягане на сградата. „В момента в детската градина се правят окачени тавани, които са на конструкция, за да се гарантира, че няма да има подобни инциденти. Това ни се случва за първи път, не е от некачествени материали. Правим обследване на сградата“, каза Мартин Станев. Той добави, че по сградата е изпълнена по проект, в който е било заложено използването на гипсова мазилка. „Сградата е в гаранция и правим ремонт за наша сметка“, подчерта Мартин Станев.\r\nМарияна ВАЛЕНТИНОВА", "date": "2018.06.14", "title": "Варна:  Нови окачени тавани ще бъдат поставени в детска градина „Мир “ във Варна за сметка на фирмата, изпълнител на обекта"}
{"url": "http://www.focus-news.net/news/2018/06/14/2534038/petar-paunov-kmet-na-obshtina-kyustendil-imash-li-golyamo-sartse-togava-pobirash-vsichko.html", "text": "Имаш ли голямо сърце – тогава побираш всичко. Това каза кметът на Община Кюстендил Петър Паунов по време на дискусия за дигитализацията в образованието, предаде репортер на Радио „Фокус” – Кюстендил. Дискусията се проведе в голямата зала на читалище „Братство”. На нея присъстваха възпитаници на основни училища и гимназии от Кюстендил, зам.-кметът Светослав Василев, директорът на Дирекция „Култура, образование, младежки дейности и спорт” Нели Петкова, както и Стоян Стоянов, експерт „Спортни дейности” към Община Кюстендил. Дискусията има за цел да събере на едно място хората, които създават политиките в областта на образованието на национално и регионално ниво и тези, върху които тези политики се отразяват – младите хора. „Зная две неща, че със сигурност животът трябва да бъде живян модерно, но със сигурност трябва да запазиш стила си. Всеки от вас има собствен стил. Домът ви дава един хоризонт, училището следващ, градът следващ и светът още и още. Трябва да прецените до къде искате да стигнете. Благодарение на съвременните умения вече няма граници”, каза пред присъстващите Петър Паунов. По думите му особено за младите хора не е достатъчно направеното. „Утре всеки един от вас ще застане на това място. Дали като ръководител, дали като човек който ще бъде на висока обществена позиция или на много високо ниво в частния сектор и като родител. Анализите започват от сега”, каза Петър Паунов.\r\nВенцеслав ИЛЧЕВ", "date": "2018.06.14", "title": "Петър Паунов, кмет на Община Кюстендил: Имаш ли голямо сърце – тогава побираш всичко"}
{"url": "http://www.focus-news.net/news/2018/06/14/2534040/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от града и региона. За седма поредна година читалище „Родолюбие“ в Асеновград организира Лятна академия за деца. Заниманията започват на 2 юли и ще сa всеки делничен ден от 9.00 до 12.00 часа до края на месеца. Децата ще имат възможност да изучават английски език, да бъдат ангажирани с приложни изкуства, танци и игри. Повече за Лятната академия за деца ще ни разкаже Дафинка Комитова, секретар на читалище „Родолюбие“ в Асеновград.\r\nТрети традиционен поход „Асеновградски върхове и пътеки“ се проведе в Асеновград на 9 и 10 юни. Броят на участниците е достигнал рекордни стойности, което го превръща в повече от успешен. По темата ще разговаряме с Благовест Динков от сдружение „Устремени“, което организира събитието съвместно с ОП „Туризъм“-Асеновград. Той ще ни информира за това как е преминал похода, ще ни каже дали вече се обсъжда четвъртото му издание през 2019 година, както и за приноса му по отношение опознаване природните богатства на Асеновград и региона.\r\nВ предаването днес ще ви разкажем и за Палеонтологичния музей в града, който е уникален за Балканите. За уникалните експонати в музея и за историята на културната институция ще разговаряме с д-р Недко Недялков, директор на музея.\r\nВ рамките на предаването ще научите повече и за състоянието на пазара на труда в Асеновград, както и за последните данни за равнището на безработица в региона.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.06.14", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/06/14/2534037/novatv-makedoniya-spored-bivshiya-poslanik-na-gartsiya-v-skopie-makedontsite-i-ezikat-im-shte-badat-prieti-kato-realnost.html", "text": "Бившият посланик на Гърция в Македония Дора Гросоманиду даде интервю пред македонското електронно издание “НоваТВ“,  по време на което говори за постигнатото решение за това как ще се приемат македонците и македонския език, за гръцката политическа сцена, за предизвикателствата, пред които е изправен гръцкият министър-председател Алексис  Ципрас и ролята на международната общност. Каква е мнението ви за постигнатото споразумение?  Гросоманиду:  Това е най-доброто нещо, което може да се постигне при тези обстоятелства. Мисля, че това е решение – печалба за всичко. Много съм положително изненадана от успеха. Има ли условия споразумението да бъде прието в гръцкия парламент предвид отношението на силите в него?  Гросоманиду : Договорът няма да бъде приет от парламента преди края на есента, т.е. преди да бъдат изпълнени условията от македонска страна. Мисля, че мнозинството ще бъде осигурено с независими депутати, но и с други. Можем ли да очакваме, че македонците и македонският език да бъдат приети като реалност в Гърция?  Гросоманиду:  Да, макар че в момента има токсична критика по този въпрос. Но накрая смятам, че това ще бъде прието, особено когато се говори за международно споразумение, което трябва да бъде гласувано в парламента, а не от участниците в митингите. Какви са основните предизвикателства пред премиера Ципрас?  Гросоманиду:   Да затвори всички въпроси от четвърта оценка, договорена между институциите, която би трябвало да бъде изход от икономическата криза до края на август, след намаляване на дълга и ратифицирането на горепосочения договор. Смятате ли, че това споразумение е окончателно, предвид мненията на опозиционните лидери, които критикуват споразумението?  Гросоманиду:  Не знам какво друго мисли Мицотакис (Кирякос – председател на основната опозиционна партия „Нова Демокрация), освен да загуби част от електората си. Ето защо той не е толкова ясен на домашната сцена, за разлика от това, което може да каже навън, особено в Европейската народна партия Смятате ли, че международната общност трябва да бъде включена в процеса?  Гросоманиду:  Разбира се. Мисля, че международната общност трябва да бъде силно фокусирана върху този въпрос. Не забравяйте, че по един или друг начин ние сме на Балканите  Виктор Турмаков", "date": "2018.06.14", "title": "„НоваТВ“ (Македония): Според бившия посланик на Гърция в Скопие „македонците и езикът им ще бъдат приети като реалност“"}
{"url": "http://www.focus-news.net/news/2018/06/14/2534041/ministar-boil-banov-svrahzadachata-e-vazstanovyavane-na-muzeya-na-andrey-nikolov-no-tryabva-da-razrabotvame-muzeite-kato-tsentrove-na-debati.html", "text": "Свръхзадачата е възстановяване на музея на Андрей Николов, но трябва да разработваме музеите като центрове на дебати. Това каза министърът на културата Боил Банов във връзка с Червената къща на ул. „Любен Каравелов“ 15 в София, предаде репортер на Агенция „Фокус“. Той обясни, че се водят разговори в посока за превръщане на Червената къща в музей. \"При всички положения ние работим за това да се върне, да се получи реален статут на музей на къщата на Андрей Николов и при всички положения, не само в тази къща, ще разработваме всичките ни музеи и като центрове за дебати, за култура, за литература, за четения, за изкуства\", каза Банов. Той даде пример с Музея на социолистическото изкуство и в Националната художествена галерия. \"Тази политика аз ще я развивам включително в НДК и във всички български музеи\", каза министърът.\r\nДеница КИТАНОВА", "date": "2018.06.14", "title": "Министър Боил Банов: Свръхзадачата е възстановяване на музея на Андрей Николов, но трябва да разработваме музеите като центрове на дебати"}
{"url": "http://www.focus-news.net/news/2018/06/14/2534043/boyko-borisov-otkaza-sreshta-s-prezidenta-na-makedoniya-komentari-v-makedonskite-medii-agentsiya-fokus.html", "text": "„Цял държавен връх ще убеждава Иванов да не създава препятствия пред договора за името“. Под това заглавие скопското електронно издание „Фактор“ съобщи за началото на визитата на македонския президент в България. Представена бе и програмата на посещението му. \r\n„В София Иванов ще се срещне с президента на България Румен Радев, но в програмата на визитата му са включени още разговори с премиера Бойко Борисов, с министъра на външните работи Екатерина Захариева, а също и с председателят на Народното събрание. Македонският президент ще бъде придружаван от съпругата си Мая Иванова, която трябва да посети къщата-музей на Никола Вапцаров“. \r\nМалко по-късно стана ясно, че в София няма да се състои среща Борисов-Иванов.Министър-председателят на България Бойко Борисов отмени срещата с президента на Македония Георги Иванов поради арогантността му, отбелязаха в редакцията на скопското електронно издание „Независен“.\r\nСпоред изданието Борисов е наложил и на министъра на външните работи на България Екатерина Захариева да отмени срещата с държавния глава на Македония. Причината е абсолютно арогантното поведение на Иванов в рамките на вчерашната му среща със Зоран Заев и Никола Димитров, която македонският президент прекъсна само две минути след началото й. Разочарованието от Иванов преобладава и в Европейската комисия, пишат медии от България, които македонското издание цитира.\r\nСкопската електронна медия „Плюс Инфо“  съобщи за скандала в София с материал, публикуван под колоритното заглавие: „Сиктир“ от Борисов за Георги Иванов. От редакцията поясняват, че причината за отмяната на двете срещи е арогантното поведение на Иванов след обявяването на постигнатото решение на въпроса за името на Македония. Информацията за отмяната на срещата бе потвърдена от правителството в София. \r\nПриведено е и официалното съобщение от София за решението на премиера.„Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Република Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос“.„Фактор“ написа: Борисов „затвори вратата“ на македонския президент. От редакцията отбелязаха, че в София Георги Иванов все пак е провел среща с държавния глава на България Румен Радев. Припомняйки програмата на визитата на Иванов в София, електронното издание подчертават, че основна тема на разговорите трябваше да бъде постигнатия пробив в преговорите за разрешаване на спора за името на Македония. Не е пропуснато да се отбележи, че Георги Иванов отказа да приеме решението, договорено от министър-председателите на Гърция и Македония - „Република Северна Македония\". \r\nСкопският телевизионен канал „Телма“ написа: „Георги Иванов е изгонен от Бойко Борисов и Екатерина Захариева“.  Причина за отмяната на двете срещи, обяснява македонската медия, е арогантното отношение на Иванов в течение на вчерашния ден, когато бе обявено постигнатото решение на проблема с името между Македония и Гърция. Темата на разговор на срещата трябваше да бъде постигнатият договор с Атина, но от българското правителство казват, че не искат да се бъркат във вътрешните работи на съседната страна.\r\n„Телма“ пише, че днес Иванов се е срещнал само със своя български колега Румен Радев. Българските медии оценяват, че отказът на срещата от българския премиер представлява изключителен скандал. Както обясняват те, не само Атина, но и от ЕС са разочаровани от отношението на македонския президент, който, според българските медии, по много лош начин саботира процеса на постигане на договор, както и на евроатлантическата интеграция на Македония.\r\nСпоред скопското електронно издание „Курир“ „започна натискът върху президента на Македония: Бойко Борисов и Екатерина Захариева отказаха да се срещнат с Георги Иванов“. Под това заглавие близкото до кръговете на ВМРО-ДПМНЕ издание съобщава за отказа на българския премиер и първия дипломат на София да проведат планираната за петък среща с държавния глава на Македония.\r\nОт редакцията привеждат официалното съобщение от София и припомня, че в сряда вечер президентът на Македония прекъсна срещата си със Зоран Заев и Никола Димитров, отказвайки да изслуша какво ще му кажат за постигнатото споразумение с Гърция. \r\n„Не губете вярата в себе си. Пазете и поддържайте нашия вековен идеал на непокорство. Позицията ми е окончателна и няма да ме разколебаят с натиск, изнудване и заплахи. Аз няма да подкрепя и да подпиша този текст на договора“, подчерта македонският президент след фиаското на заседанието във Водно. \r\nЧаст от медиите в Македония поставят акцент върху критиката, която държавният глава на България Румен Радев е отправил към премиера Бойко Борисов във връзка с решението му да отмени срещата с държавния глава на югозападната ни съседка. \r\n„Българският президент разкритикува поведението на Бойко Борисов“, предаде електронната медия Press 24. „Българският президент Румен Радев заяви, че страната му трябва да търси интензивни контакти и диалог не само с правителството на Република Македония, но и с всички нейни останали институции, както с президента, парламента, а също така и с опозицията. Според него това е начинът за конструктивни, добросъседски и приятелски отношения“, пише македонската медия, като привежда цитат от изказванията на Радев от София. \r\n„Мисля, че когато приканваш другите да водят диалог, не трябва да бягаш от него. Надявам се, че нашите приоритети за Западните Балкани няма да бъдат ограничени до просто прегръщане. Трябва да докажем лидерство и отговорност в трудните моменти“, заяви Румен Радев на съвместна пресконференция с Иванов.\r\nМедията привежда и коментарите на Георги Иванов във връзка с отказа на Бойко Борисов да се срещне с него.„Това е негово решение и негова отговорност. Защото той не е само премиер на България, но и на страна, която държи ротационното председателство на ЕС. Европейският съюз навсякъде насърчава диалог, конструктивност, откритост и сътрудничество, така че с този негов жест той само заема страна и не упражнява това, което е и целта на членството и председателство на ЕС“, са думите на македонския президент, цитирани от Press 24. \r\nИнформационната агенция „Мета“ привежда думите на Иванов, съгласно които „отказвайки да се срещне с мен, Борисов заема страна“. Друга водеща агенция в югозападната ни съседка - „Макфакс“ акцентира върху изявлението на македонския президент, съгласно което „Борисов зае страна и не изпълни целите на европейското председателство“. Под почти същото заглавие е публикуван и материалът на електронното издание МКД.\r\n„Бойко Борисов носи отговорността за отлагенето на срещата“, са думите на македонския президент, които електронното издание „Стандард“ избира за заглавие на материала, посветен на скандала в София. \r\nСкандалът в София е отразен практически от всички водещи средства за масова информация в Македония, които – в зависимост от политическите си окраски, поставят акцента на материалите си основно върху поведението на Георги Иванов в дните след постигане на споразумението за името, или върху критиките на македонския президент срещу решението на българския премиер. Тереза Герова", "date": "2018.06.14", "title": "Бойко Борисов отказа среща с президента на Македония (Коментари в македонските медии – Агенция „Фокус“)"}
{"url": "http://www.focus-news.net/news/2018/06/14/2534022/ria-novosti-prezidentat-na-makedoniya-e-obvinen-che-nyama-zhelanie-da-pomogne-za-vlizaneto-na-stranata-si-v-es-i-nato.html", "text": "Правителството на Македония обвини президента на страната Георги Иванов, че отказва да подкрепи договора с Гърция за преименуването на републиката, като по този начин нанася вреда на всичките граждани и пречи за влизането в ЕС и в НАТО, предава РИА Новости.\r\nМакедонският министър-председател Зоран Заев във вторник съобщи, че е открил с гръцкия си колега Алексис Ципрас решение на 25-годишният спор между Атина и Скопие за името на страната. Според Заев в повсеместната употреба с превод на други езици страната ще се нарича Република Северна Македония, след като правителствата на двата страни подпишат договора, който ще се ратифицира в парламентите и македонските граждани ще утвърдят преименуването есента на референдум. Той уточни, че иска да внесе поправки в конституцията на страната.\r\nПрезидентът на Македония Георги Иванов в сряда в обръщение към нацията отказа да подписва „нанасящия вреда“ договор между Скопие и Атина за преименуването на страната. Той също призова да се прекрати със спекулацията за стратегическите цели на републиката като влизането ѝ в ЕС и в НАТО.\r\n„Президентът Иванов няма чувство за отговорност и предприема недопустими манипулации, които вредят на държавата и на гражданите и директно действа срещу укрепването на македонската идентичност. Иванов не поддържа решението и не работи за интеграцията на Македония в ЕС и НАТО, което  за гражданите е приоритет и национален интерес“, пише в официално заявление на правителството. \r\n„Вместо да забавя македонското бъдеще и да завлича страната ни в изолация, най-добре е Иванов да се изолира сам от политическата сцена“, е позицията на македонския кабинет. Виктор Турмаков", "date": "2018.06.14", "title": "РИА Новости: Президентът на Македония е обвинен, че няма желание да помогне за влизането на страната си в ЕС и НАТО"}
{"url": "http://www.focus-news.net/news/2018/06/14/2534039/karel-kral-chez-klientite-ni-nyama-da-usetyat-po-nikakav-nachin-smyanata-na-sobstvenostta-na-druzhestvoto.html", "text": "Клиентите ни няма да усетят по никакъв начин смяната на собствеността на дружеството. Това каза Карел Крал, регионален мениджър на ЧЕЗ за България, по време на семинар в град Троян, предаде репортер на Агенция „Фокус“. Във връзка с продажбата на българските активи на ЧЕЗ Карел Крал заяви, че не може да каже кога точно ще се осъществи тя, но увери, че клиентите на дружеството по никакъв няма да бъдат засегнати. „Нямаме нищо, което можем да ви кажем във връзка с продажбата, освен едно - ние като дружество от групата на ЧЕЗ продължаваме с работата си. Ще работим в посока да има плавно предаване, да няма никакво сътресение във връзка с доставките на ток до клиентите и сигурността им“, коментира той. „От гледна точка на сигурността на доставките, абсолютно съм убеден, че клиентите няма да разберат когато акциите бъдат прехвърлени“, допълни още той.\r\nВесела АЛЕКСАНДРОВА", "date": "2018.06.14", "title": "Карел Крал, ЧЕЗ: Клиентите ни няма да усетят по никакъв начин смяната на собствеността на дружеството"}
{"url": "http://www.focus-news.net/news/2018/06/14/2534045/pazardzhik-silen-dazhd-vali-v-grada.html", "text": "Силен дъжд вали в Пазарджик, предаде репортер на Радио „Фокус“ – Пазарджик. За кратко време по улици и булеварди се образуват сериозни завирявания, които затрудняват трафика. Много от автомобилите и пешеходците изчакват докато премина дъжда, който е придружен с гръмотевици.\r\nВаня НИКОЛОВА", "date": "2018.06.14", "title": "Пазарджик: Силен дъжд вали в града"}
{"url": "http://www.focus-news.net/news/2018/06/14/2534025/mkd-makedoniya-georgi-ivanov-othvarli-obvineniyata-che-destabilizira-makedoniya-ne-spekulirayte.html", "text": "Македонският президент Георги Иванов заяви, че не приема квалификациите, че е пречка за стабилността на региона. Така той отговори на молбата на журналист да коментира мнението, че през последните няколко години той носел решения, които са довели  до политическа криза в Македония и сега с решението не подкрепя решението спора за името, може да дестабилизира Македония и региона, предава македонската електронна медия  „МКД“.\r\n„Не приемам тези квалификации, че съм пречка за стабилността на региона. Знам кой води Македония в тази държава, знам кой застрашава бъдещето ѝ, знам кой пречи на  правото на процъфтяване на нацията. Затова, моля бъдете умерени в своите квалификации и не се поддавайте на влиянието на чужди мнения“, заяви Иванов.\r\n„Всеки президент полага клетва, когато встъпва в длъжност и се заклева в конституцията. Не мога да приема акт, който противоречи на законите и конституцията на Македония. Това е личен акт, по мое мнение, на министър-председател, който не е взел предвид всички последици от това споразумение“, допълни той.\r\nСъщевременно македонският президент призова медиите „да не правят спекулации“.\r\n„Не съм изгонил никого от кабинета ми, имахме среща. За първи път получих документ, в който не участвах. Когато получих документа, вече нямаше какво да говоря на тази среща. Ето защо срещата продължи толкова кратко. Защо трябва да легализирам документа? Както го съставиха без моето участие, нека да го завършат, без моето участие. Това е важен документ, защото според Конституцията на Македония президентът е важен за сключването на международни споразумения, а президентът е изключен от целия процес. Защо трябва да легализирам дейността на друг? Това е тяхно решение и отговорност е“, заяви Иванов. Виктор Турмаков", "date": "2018.06.14", "title": "„МКД“ (Македония): Георги Иванов отхвърли обвиненията, че дестабилизира Македония: „Не спекулирайте“"}
{"url": "http://www.focus-news.net/news/2018/06/14/2534047/predsedatelyat-na-pg-na-gerb-tsvetan-tsvetanov-provede-rabotna-sreshta-s-poslanika-na-belgiya-npr-fransoa-bontan.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Белгия Н.Пр. Франсоа Бонтан. Двамата обсъдиха Българското председателство на Съвета на ЕС. Това съобщиха от пресцентъра на ГЕРБ.\r\nВ рамките на срещата Франсоа Бонтан подчерта, че в качеството си на посланик е изключително удовлетворен от успеха на председателството, защото то е засилило присъствието на България на международната сцена. \r\nЦветан Цветанов информира белгийския посланик за успеха на парламентарното измерение на европредседателството с приемането на Процедурните правила за парламентарен контрол върху работата на Европол от страна на националните парламенти и Европейския парламент. „На срещата в София на 18 и 19 март, в резултат на съвместните усилия с председателя на Комисията ЛИБЕ Клод Мораес, бе постигнат пълен консенсус на фона на деветте национални парламенти с резерви от октомври 2017 г.“, обясни Цветан Цветанов, който е и председател на Комисията по вътрешна сигурност и обществен ред.\r\nЦветанов запозна посланик Бонтан и с политическата ситуация в страната и основните акценти от парламентарния дневен ред. В тази връзка белгийският посланик спомена, че в момента подготвя визитата на делегация от белгийския парламент за участие в 59-тото Пленарно заседание на конференцията на комисиите по европейски въпроси на парламентите в ЕС (LIX Пленарен КОСАК). То ще се състои в София на 17-19 юни и ще бъде председателствано от председателя на Комисията по европейските въпроси и контрол на европейските фондове Кристиан Вигенин. \r\nЦветан Цветанов информира Франсоа Бонтан, че това е заключителното събитие от парламентарното измерение на Българското председателство, като само преди два дни на Председателски съвет в Народното събрание Кристиан Вигенин и зам.-председателят на ПГ на БСП Драгомир Стойнев са отправили покана към министър-председателя Бойко Борисов да участва във форума като ключов говорител на тема “Постиженията на Българското председателство на Съвета на ЕС”. „Премиерът прие поканата, като с неговото участие и с това на министър Павлова ще се покаже, че изпълнителната и законодателна власт на България работят съвместно и в синхрон с Европейския парламент, Европейската комисия и националните парламенти на страните-членки в ЕС“, посочи Цветанов.", "date": "2018.06.14", "title": "Председателят на ПГ на ГЕРБ Цветан Цветанов проведе работна среща с посланика на Белгия Н.Пр. Франсоа Бонтан"}
{"url": "http://www.focus-news.net/news/2018/06/14/2534046/zamestnik-ministar-d-r-lozana-vasileva-inovatsiite-sa-vazhen-faktor-za-razvitieto-na-zemedelieto.html", "text": "Иновациите са важен фактор за развитието на земеделието. Фермерите трябва да имат лесен достъп до тях, да имат възможност да ги внедрят в своето производство много по-бързо и ефективно, отколкото досега“. Това заяви заместник-министърът на земеделието, храните и горите д-р Лозана Василева по време на конференция „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“ в Пловдив, съобщиха от министерството.\r\nПо думите й научните изследвания до 2030 г. ще бъдат ключа към засилване на устойчивостта и разнообразието на хранителните системи. Те ще спомогнат за решаването на проблема с разхищението на храни (1,3 млрд тона на година) и световната загуба на биоразнообразие (почти 60%). \r\nЦелевите изследвания и политики в областта на селското стопанство и биоикономиката ще помогнат за справяне с трите основни предизвикателства, пред които са изправени тези сектори днес, като гарантира:\r\n-\tжизнеспособно производство на храни в отговор на нарастващото световно търсене;\r\n-\tустойчиво управление на природните ресурси и действия в областта на климата;\r\n-\tбалансирано развитие на селските райони и техните общности.\r\n„Устойчивите земеделие и хранителни системи следва да осигуряват работни места и достойни доходи в селските райони и по цялата верига на стойност, както и здравословна храна и различни други стоки и екологични услуги за всички. Когато говорим за продоволствена сигурност, не може да не адресираме проблема с хранителните отпадъци. Ако не бъдат предприети действия за намаляване на загубите на храни и хранителните отпадъци през веригите на доставки, се предвижда до 2020 година разхищението на храна да нарасне с 40% или 126 млн. тона“, подчерта Василева.\r\n„Вярвам, че само чрез подобряване на координацията между усилията в областта на изследванията и иновациите и на връзките между дейностите, финансирани на регионално, национално и европейско ниво, ще можем да се справим по ефективен начин с предизвикателствата, пред които се изправени различните политики, свързани със земеделието и храните”, категорична бе заместник-министърът.  \r\nКонференцията Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“ се провежда на 14 и 15 юни 2018 г . в Аграрен университет Пловдив. Събитието се организира от Министерството на образованието и науката на България, с подкрепата на Европейската комисия и Община Пловдив.\r\nУчастие взеха европейският комисар по здравеопазване и безопасност на храните Витянис Андрюкайтис, заместник министрите на образованието и здравеопазването Иван Димов и Светлана Йорданова, професор Христина Янчева, ректор на Аграрния университет в Пловдив, който е и домакин на събитието.", "date": "2018.06.14", "title": "Заместник-министър д-р Лозана Василева: Иновациите са важен фактор за развитието на земеделието"}
{"url": "http://www.focus-news.net/news/2018/06/14/2534049/antikoruptsionnata-komisiya-e-prekratila-proverkite-na-delyan-peevski.html", "text": "Антикорупционната комисия е прекратила проверките на Делян Пеевски. Това стана ясно от думите на председателя на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на отчет за дейността на новия антикорупционен орган, предаде репортер на Агенция \"Фокус\". Георгиев обясни, че сигналът срещу народния представител е в две насоки - едната е, че няма пари да придобие имуществото, с което разполага, а в другата му част, че прокурори са извършили престъпление, прекратявайки проверките спрямо него.\r\nПредседателят на комисията обясни, че са изискали всички прокурорски произнасяния спрямо Делян Пеевски и всички данъчни ревизии.\r\n\"Получихме 5 прокурорски постановления, включително има едно досъдебно производство, което е образувано срещу неизвестен извършител и 5 проверки, които са вършени в прокуратурата във връзка с това лице. \r\nИзискахме и всички данъчни ревизии, които са правени спрямо това лице. От ТД на НАП са ни предоставени материали за извършени три проверки и три ревизии на НАП на същия депутат. Установява се, че ревизираният период за Деляна Пеевски с данъчни проверки и данъчни ревизии е без прекъсване от 1.01.2003 до 31.12.2017 г. т.е. за един 14-годишен период има плътно данъчни ревизии. Във всяка една от тези данъчни ревизии е направена констатация, че няма липса, недостиг на парични средства за това лице. Т.е. лицето е имало средства за всичко купено и декларирано. Няма как да ревизираме акт на данъчните органи, но направихме нещо повече - изискахме от депутата да ни предостави за срок от 5 години, какъвто е срокът за съхранение на първични документи, всички документи за неговите доходи, за да видим да не би да има нещо, което се разминава от това, което е отразено в данъчните ревизии. Установи се, че те съвпадат с това, което е отразено в данъчно-ревизионните актове\" обясни Пламен Георгиев.\r\n\"Като дръпнем черата, се оказва, че или Делян Пеевски е един от най-проверяваните и най-чистите хора в тази държава, или има много добри адвокати и счетоводители. Ние работим с факти и документи. Никаква конкретика няма по този сигнал за конкретно извършено престъпление\", коментира той и добави, че народният представител плаща едни от най-големите данъци в хазната.", "date": "2018.06.14", "title": "Антикорупционната комисия е прекратила проверките на Делян Пеевски"}
{"url": "http://www.focus-news.net/news/2018/06/14/2534044/evrokomisaryat-po-zdraveopazvane-vityanis-andryukaytis-v-novata-mnogogodishna-finansova-ramka-na-es-shte-badat-vklyucheni-mnogo-zdravni-problemi.html", "text": "В новата финансова рамка на ЕС ще бъдат включени много здравни проблеми. Това каза еврокомисарят по здравеопазване Витянис Андрюкайтис по време на публичния дебат на тема „Здравеопазването в ЕС“, предаде репортер на Радио „Фокус“ – Пловдив. „Ние предлагаме социални стълбове, които включват професионалното здраве, безопасността на работното място, детското здраве, достъпът до качествено здравеопазване и здравето на хората в неравностойно положение. За постигането на тези цели, се осигуряват различни финансови инструменти“, посочи Витянис Андрюкайтис. \r\nПо време на дискусията участниците в нея зададоха свободно  своите въпроси към участващия представител на Европейската комисия. Единият от въпросите беше свързан с нарастващото недоверие във ваксините. „Трябва да помислим какво можем всички ние да направим за увеличаване в доверието във ваксините. Не само ЕС, защото той не може да съществува без всички нас. Какво можем да направим всички ние, за да се справим с този въпрос. Знам, че навсякъде, дори и в Пловдив има много образовани хора, които са против ваксините. Как може да се промени тяхното отношение. Редно е да следваме науката, а не да следваме фалшивите новини и дезинформацията по тази тема. Вече има доклади, изявления, заключения за ваксинациите“, каза Витянис Андрюкайтис. По думите му решението е хората е да имат достъп до повече информация и да потърсят отговорите на въпросите си.\r\nВесела КРЪСТЕВА", "date": "2018.06.14", "title": "Еврокомисарят по здравеопазване Витянис Андрюкайтис: В новата многогодишна финансова рамка на ЕС ще бъдат включени много здравни проблеми"}
{"url": "http://www.focus-news.net/news/2018/06/14/2534023/evropeyskiyat-parlament-ne-dade-mandat-za-pregovori-po-paket-mobilnost-vav-format-na-trialozi-mezhdu-evropeyskiya-savet-evropeyskata-komisiya-i-ep.html", "text": "Европейският парламент (ЕП) не даде мандат за преговори по пакет „Европа в движение“ (пакет „Мобилност“) във формат на триалози между Европейския съвет (ЕС), Европейската комисия (ЕК) и ЕП. Това се посочва в обща позиция на членовете на Европейския парламент от Република България във връзка с днешното гласуване на пакета \"Мобилност\" в пленарна зала в Страсбург, изпратена от пресофиса на Петър Курумбашев. \r\nВ позицията се посочва още:\r\n\"Според приетите решения в рамките на следващата пленарна сесия трите доклада по отношение на прилагането на правилата на Директивата за командироване по отношение на международния транспорт, времето за управление и почивка и правилата по отношение на упражняването на професията автомобилен превозвач и каботажа ще бъдат поставени на гласуване в пленарна зала. При това положение се дава възможност в рамките на срок до следващото пленарно заседание в текстовете да бъдат внасяни допълнителни изменения. \r\nВ рамките процедурата по внасяне на измененията и при гласуването в пленарна зала като български представители в ЕП ще продължим да отстояваме ключовите позиции, формирани от исканията на българските превозвачи и синдикати, а именно: \r\n- запазване изключването на международните шофьори от Директивата за командировани работници; \r\n- отпадане на предложената забрана за ползване на почивката в кабината и въвеждане на реалистичен преходен период по отношение на предложената възможност за почивки на сертифицирани паркинги;\r\n- запазване на възможността международните шофьори сами да избират къде да почиват, без да бъдат задължавани в избора си; \r\n- постигане на гаранции, че предложението на всеки три седмици превозното средство да има поне едно натоварване или едно разтоварване в държавата членка на регистрация няма да се прилага за международните превози, а ще се отнася само като мярка за борба с фирмите \"пощенски кутии\"; \r\n- удължаване срока на влизане в сила на задължението за въвеждането на интелигентните тахографи.\r\nДопълнителен приоритет за българските представители в ЕП ще бъде постигането на достатъчно дълъг гратисен период за прилагането на предложените мерки, с цел за да се облекчи адаптацията и административната тежест на бранша. \r\nБезпокойствието ни от резултата от днешното гласуване е свързано с формираното мнозинство в Европейския парламент, което нееднозначно показва съотношението на силите\".", "date": "2018.06.14", "title": "Европейският парламент не даде мандат за преговори по пакет „Мобилност“ във формат на триалози между Европейския съвет, Европейската комисия и ЕП"}
{"url": "http://www.focus-news.net/news/2018/06/14/2534036/kyustendil-samo-edin-avtobus-e-tragnal-sas-zakasnenie-zaradi-obyaveniya-protest-na-prevozvachite-v-grada.html", "text": "Само един автобус е тръгнал със закъснение заради обявения протест на превозвачите в Кюстендил. Това съобщиха за Радио „Фокус” – Кюстендил от Общинска „Автогара”. Става въпрос за автобуса, пътуващ по направлението Кюстендил – София, който по разписание е трябвало да тръгне в 15.00 часа, но заради обявения протест той е заминал за столицата в 15.30 часа. Останалите автобусни курсове, включени в общинската и в областната транспортни схеми са пътували по разписание.\r\nВенцеслав ИЛЧЕВ", "date": "2018.06.14", "title": "Кюстендил: Само един автобус е тръгнал със закъснение заради обявения протест на превозвачите в града"}
{"url": "http://www.focus-news.net/news/2018/06/14/2534048/ministar-kiril-ananiev-nito-edin-balgarski-grazhdanin-nyama-da-ostane-bez-neobhodimoto-mu-lachelechenie.html", "text": "Нито един български гражданин няма да остане без необходимото му лъчелечение. Това каза министърът на здравеопазването Кирил Ананиев по време на Парламентарната здравна комисия, предаде репортер на Агенция „Фокус“. \r\n„По повод публикации в някои медии искам да уточня нещо изключително  важно във връзка с лъчелечението на онкоболните пациенти. Няма наложени ограничения за лъчелечение на онкоболни лица. Индикативните стойности не ограничават лечението на пациентите, а обратно – служат само и единствено за нуждите на контрола. Нито един български гражданин няма да остане без необходимото му лъчелечение. Нещо повече – след анализ на данните на НЗОК се установи ,че броят на пациентите през 2017 г. е бил 12 393, а за 2018 г. прогнозно се очаква през лъчелечение да преминат 13 706 лица - или с 1313 пациента повече“, каза още Ананиев и уточни, че средствата, които са осигурени за 2018 г., са 29,5 млн. лв. \r\n„Независимо от това, за да няма допълнително напрежение занапред, НЗОК изпрати писмо до директорите на районните каси, с което им нареди индикативните стойности, определени за юни, да се отменят. А за следващите месеци до края на годината такива индикативни стойности не са предвидени“, коментира здравният министър.\r\nАнаниев обясни, че за да не се създава такова напрежение в бъдеще, е важно представителите на медицинското съсловие своевременно да обсъждат с НЗОК възникналите проблеми, свързани с изпълнението на Националния рамков договор. „Затова в понеделник в 16.00 ч. в НЗОК са поканени лекари и национални консултанти по лъчелечние, както и представители на пациентските организации, за обсъждане на съвместните ни бъдещи действия“, каза той.\r\nЦветилена СИМЕОНОВА", "date": "2018.06.14", "title": "Министър Кирил Ананиев: Нито един български гражданин няма да остане без необходимото му лъчелечение"}
{"url": "http://www.focus-news.net/news/2018/06/14/2534051/karel-kral-chez-nad-2-mlrd-lv-sa-investitsiite-koito-sme-napravili-v-balgariya-za-13-godini.html", "text": "За почти 13 години, откакто сме активни в България, инвестициите, които направихме са повече от 2 млрд. лева. Това каза Карел Крал, регионален мениджър на ЧЕЗ за България, по време на семинар в град Троян, предаде репортер на Агенция „Фокус“. „Само средствата, вложени в модернизацията, реконструкцията и развитието на мрежата, са малко над 1 млрд. лв.“, посочи Крал, като допълни, че средствата, влезли в държавния бюджет от придобиването на активите на дружеството и плащането на данъците са 1,6 млрд. лева. „Освен парите, които са влезли в България, ние винаги се стремим да сме сериозен инвеститор и в обществото. Имаме много програми и забележителни постижения, които касаят корпоративната и социална отговорност, обучението и образованието. Това за нас е най-важната тема. Ние сме партньори в няколко програми по дуално обучение, имаме стажантско обучение и стипендианти, работим заедно с университети, училища и техникуми“, каза още Карел Крал. „За нас е много важно да се ангажираме в образованието, защото предизвикателствата пред енергийния сектор не са малки. Доброто обучение на кадри за бъдещето е важно не само за новите ни служители, но и за да имаме добри партньори в институциите - в регулатора и министерството. Защото винаги е добре да имаме добре обучени партньори, с които да работим за бъдещето развитие на енергийния сектор“, коментира Карел Крал. Той отбеляза, че за компанията освен качественото обучение на кадрите, е много важно и етичното отношение към тях, както и етиката в бизнеса като цяло. „За нас е важно и започнахме инициатива за етичния кодекс на доставчика на енергия. Съжалявам, че до момента не сме успели  да го приключим, но ще продължим и се надявам на края да има кодекс и ние ще бъдем първите, които ще го подпишат и спазват“, заяви Крал. „Ще продължим политиката си да сме коректни, откровени и прозрачни“, увери още той. \r\nВесела АЛЕКСАНДРОВА", "date": "2018.06.14", "title": "Карел Крал, ЧЕЗ: Над 2 млрд. лв. са инвестициите, които сме направили в България за 13 години"}
{"url": "http://www.focus-news.net/news/2018/06/14/2534050/the-new-york-times-makedoniya-s-drugo-ime.html", "text": "Всички, които смятат, че е нищо работа „Бившия югославска република Македония“ да бъде преименувана на „Република Северна Македония“, по-добре да избягват пътувания през Балканите. В този лабиринт от древни и жестоки вражди употребата на погрешното име може да бъде опасно, пише  The New York Times.\r\nТова е причината Матю Нимиц, 78-годишният американски дипломат, да посвети повече от 20 години за откриването на решение, за един от най-мрачните, но и неразрешими спорове на света. Затова и той топло прие споразумението за новото име, което най-накрая бе постигнато от министър-председателите на Македония и на Гърция Зоран Заев и Алексис Ципрас.\r\nСпорът може да се проследи от разпада на Югославия в началото на 90-те години и обявяването на независимостта на една от влизащите в състава ѝ субекти като „Република Македония“. Гърция тогава изригна от гняв. За гърците Македония е не само име на важна северна позиция, но и централно място в тяхната бляскава античност, когато е велико царство, управлявано от Филип Втори и Александър Велики. „Македонците“ от Югославия са славяни, а не гърци, сочат те и твърдят че името представляват претенции върху гръцките земи и гръцката идентичност. Милион гърци излязоха на улиците на Солун в знак на протест през 1992 г. и от тогава постоянно има демонстрации.\r\nЗа да влезе в ООН, новата страна трябваше да се задоволи с кресло с надпис „Бивша югославска република Македония“, съкратено до унизителното БЮРМ. Това не е краят на историята. Гърция продължава да блокира страната по пътя ѝ към НАТО и ЕС.\r\nМакедония (Бившата югославска) отговори с демонстративното твърдение, че е истинският наследник на Александър Велики. Те нарекоха летището си и най-важната магистрала на негово име и издигнаха огромна негова статуя в столицата си Скопие, допълнително раздухвайки гръцкия гняв.\r\nОт безопасно разстояние това прилича на месен сблъсък на надпреварващи се митове (България има своя версия, но не се меси в спора за името). Но, когато градусите се покачват на Балканите, историята учи, че няма безопасно разстояние. Затова и от 1994 г. Нимиц започна да се пробва да разрушава спора за името, първо като специален пратеник на тогавашния президент на САЩ Бил Клинтън, а след това като специален пратеник на генералния секретар на ООН.\r\nМигът му настъпи, когато левият Зоран Заев стана министър-председател на Македония преди година. Той, както и министър-председателят Алексис Ципрас в Гърция е антинационалист. Нимиц засили посредничеството си, предлагайки едно прилагателно след друго, докато и двамата премиери не се разбраха за „Северна“. От всякъде заваляха поздравления. \r\nНо те може би са предварителни. Националистите и в Гърция, и в Македония са против компромиса. Заев обеща да постави името на референдум, докато десните коалиционни партньори на Ципрас  заявиха, че ще се противопоставят на споразумението в парламента.  Виктор Турмаков", "date": "2018.06.14", "title": "The New York Times: Македония с друго име"}
{"url": "http://www.focus-news.net/news/2018/06/14/2534042/blagoevgrad-avtobusni-prevozvachi-v-grada-simvolichno-se-vklyuchiha-v-protesta-sreshtu-proektozakona-za-balgarskata-avtomobilna-kamara.html", "text": "Автобусни превозвачи в Благоевград символично се включиха в протеста срещу Проектозакона за Българската автомобилна камара, предаде репортер на „Радио „Фокус“-Пирин. Автобусите имаха надписи „Протест“ , но повечето изпълняваха курсовете по график и не се наложи пътуващите да изчакат един час закъснение. Николай Петров, който е съсобственик на над 30 автобуса, които пътуват до Благоевград, София, Петрич, Гоце Делчев каза, че трябва да има камара, която обаче да е разделена на две – за автобусите и за товарните автомобили .„Никой не обръща внимание на така нареченото „споделено пътуване“ , това се незаконните превозвачи. Те не плащат данъци, нямат лиценз, нямат застраховка за пътниците, каза Петров. По думите му е важно камарата да не обединява автобусите и товарните автомобили. Единственото общо между тях е, че са обединени под едно и също название „пътно-транспортни средства. \r\n„Извиняваме се за неудобството. Протестът нарочно е насрочен да бъде в рамките на час и половина, за да няма налагане на санкции върху транспортните фирми. Но все пак трябва да се покаже, че имаме позиция, защото ние сме в услуга на хората. Ако законопроектът бъде приет, всеки един от превозвачите задължително ще трябва да плаща членски внос заедно със всички други лицензи, които се плащат всяка година, което увеличава разходите. Ние трябва да ги компенсираме с увеличение на билети.“, каза Петров.\r\nЛора КАЛЧЕВА", "date": "2018.06.14", "title": "Благоевград: Автобусни превозвачи в града символично се включиха в протеста срещу Проектозакона за Българската автомобилна камара"}
{"url": "http://www.focus-news.net/news/2018/06/14/2534056/ministar-boil-banov-na-kulturata-ne--otiva-da-bade-pod-naem-i-nyamame-printsipni-razlichiya-s-deputatite-ot-komisiyata-po-kultura-za-chervenata-kashta.html", "text": "На културата не ѝ отива да бъде под наем и нямаме принципни различия с депутатите от Културната комисия за Червената къща. Това каза пред журналисти министърът на културата Боил Банов във връзка с Червената къща, дом на скулптура Андрей Николов, предаде репортер на Агенция „Фокус“. Министърът уточни, че не цялата Червена къща е собственост на Националната художествена галерия, тъй като наследниците са си върнали част от нея. „При положение, че там сме съсобственици, трябва да изкоментираме нашите идеи. Досега фондацията, която беше наемател, всъщност един път е наемател на нашите пространства, втори път на другите собственици“, обясни Банов. Той поясни може да се направи заключението, че Министерство на културата трябва да плаща наем, ако иска къщата на Андрей Николов да стане къща-музей. \r\nНа въпрос дали наемателите на Червената къща ще си останат там, министърът поясни, че става въпрос за търг. „Моята позиция и позицията на директора на Националната галерия е да не отдаваме под търгове такива неща, а да ги развиваме, както галерията развива царския дворец и всичките си обекти“, коментира Банов. \r\nТой обаче обърна внимание, че застъпва позицията, че културните пространства в страната, музеите и галериите са естествено средище на развитие на културата, на дебат за култура, на представяне на различни изкуства, на литература, на анализи. \"Това е много естествен процес и той върви в страната от много време. Формата не би трябвало да бъде тази, както е било в случая даване под наем и т.н., защото културата не може да бъде под наем. Не ѝ отива“, заяви Банов. По думите му националната галерия ще си разработи музей, тъй като го дължи на поколенията и на големия скулптор Андрей Николов. „Това по никакъв начин не пречи да бъде развивано пространството, както всяко друго в София – да бъде пространство, където се обменят идеи“, заяви министърът. Той поясни, че той го адмирира не само за един или друг обект, а навсякъде. \r\nПопитан дали се е засегнал от депутатите в Комисията по култура, Боил Банов отрече и поясни, че те нямат принципни различия. \"Не деля гледните точки на изкуството на тези или онези хора. Моята работа е да създавам среда“, допълни министърът и допълни, че за него тази къща има емоционална стойност. \"Наблюдавал съм колко скулптори са идвали там, от дете. Нямаме принципни различия, но не бива да се изхожда от крайни становища\", допълни министър Банов.  \r\nДеница КИТАНОВА", "date": "2018.06.14", "title": "Министър Боил Банов: На културата не ѝ отива да бъде под наем и нямаме принципни различия с депутатите от комисията по култура за Червената къща"}
{"url": "http://www.focus-news.net/news/2018/06/14/2534057/vezhdi-rashidov-gerb-debati-vinagi-e-imalo-v-muzeite-i-takav-mozhe-da-ima-v-chervenata-kashta-no-tezi-koito-debatirat-ne-mozhe-da-sa-naemateli.html", "text": "Дебати винаги е имало в музеите и такъв може да има в Червената къща, но тези, които дебатират не може да са наематели. Това каза пред журналисти председателят на Комисията по културата и медиите и депутат от ПГ на ГЕРБ Вежди Рашидов във връзка с Червената къща, дом на скулптура Андрей Николов, предаде репортер на Агенция „Фокус“.  Той обърна внимание, че август месец изтича срокът за наем в Червената къща. „Напускат къщата и ателието на Андрей Николов. Националната галерия трябва да върне произведенията на големия български скулптор. Демокрацията е разрешила всеки да си наеме друго помещение“, каза Рашидов. Попитан дали има напрежение между него и министъра на културата, Рашидов поясни, че няма напрежение между изпълнителна и законодателна власт. „Напрежение има от едни хора, които смятат, че всичко им се полага и за разлика от хората на културата притежават фотоволтаични паркове. Те са агресивни, живеят така, а животът е по друг начин. Те ще си пожелаят това, което си платят, където трябва. Не всичко им принадлежи. Аз например не им принадлежа“, заяви Рашидов. Той поясни, че ако искат да дадат на тези хора държавна сграда, ако искат и Министерски съвет да им дадат, но къщата на Андрей Николов трябва да стане къща музей. По думите му всичко останало е бягство, за да не вдигнат въпросните наематели олелия. „На мен същите тези хора ми викаха „Оставка“, но какво от това. Важното е паметта на Андрей Николов да бъде чиста. Когато хората се боят от такива думи, а не от истините, то тогава дайте да затрием цялата държава. Дайте да нямаме никакви устои, никакви хигиена“, допълни председателят на Комисията по култура“, каза Рашидов. Той подчерта, че домът е на Андрей Николов, а не на дебатиращите.  „Натъртвам го, да чуете за каква наглост говоря“, каза още той. \r\nДеница КИТАНОВА", "date": "2018.06.14", "title": "Вежди Рашидов, ГЕРБ: Дебати винаги е имало в музеите и такъв може да има в Червената къща, но тези, които дебатират не може да са наематели"}
{"url": "http://www.focus-news.net/news/2018/06/14/2534060/gabrovo-dvizhenieto-po-pat-iii-609-dryanovo-gostilitsa-e-vazstanoveno-v-dvete-lenti.html", "text": "Движението по път III-609 Дряново - Гостилица е възстановено в двете ленти. Това съобщиха от пресцентъра на Агенция \"Пътна инфраструктура\".", "date": "2018.06.14", "title": "Габрово: Движението по път III-609 Дряново - Гостилица е възстановено в двете ленти"}
{"url": "http://www.focus-news.net/news/2018/06/14/2534054/ekathimerini-predsedatelyat-na-partiya-potami-zayavi-che-partiyata-mu-shte-podkrepi-sporazumenieto-za-imeto.html", "text": "Председателят на гръцката партия „Потами“ Ставрос Теодоракис заяви, че е в полза на споразумението, постигнато между Атина и Скопие в продължаващия десетилетия спор за името, наричайки го „необходима първа крачка“, която трябва да се предприеме“, пише  Ekathimerini.\r\n„Потами е в полза на разрешаването на македонския въпрос. Спешно трябва да постигнем споразумение със съседите си, за да не ги предадем като подарък на Турция“, заяви той пред депутатите по време на парламентарен дебат.\r\n Той допълни, че споразумението може да има слабости, но призова всички политически сили да избягват националистически лозунги. Виктор Турмаков", "date": "2018.06.14", "title": "Ekathimerini: Председателят на партия „Потами“ заяви, че партията му ще подкрепи споразумението за името"}
{"url": "http://www.focus-news.net/news/2018/06/14/2534052/ministar-nikolina-angelkova-vazhno-e-da-chuem-biznesa-za-zakona-za-shuma.html", "text": "Важно е да чуем бизнеса, който работи в този сектор. По никакъв начин на саботираме действията за приемане на Закона за шума. Аз като министър на туризма съм сезирана от над 30 туристически организации, турагенти и индивидуални лица, които няколко пъти заявиха, че има необходимост от по-широко обществено обсъждане на тази тема. Това заяви във Варна министърът на туризма Николина Ангелкова, предаде репортер на Радио „Фокус“ – Варна. Тя посочи, че правителството и министерствата трябва да са в услуга на обществото и, след като има искания по тази тема, е нужен баланс. „Ние сме се опитали да предложим този баланс вследствие на двугодишния труд по отношение на статута на националните курорти и вследствие на това, че те са имиджа на българския туризъм“, каза още министър Ангелкова. Тя подчерта, че държавата трябва да се вслуша в това, което браншът иска. \r\nДиана СТОЕВА", "date": "2018.06.14", "title": "Министър Николина Ангелкова: Важно е да чуем бизнеса за Закона за шума"}
{"url": "http://www.focus-news.net/news/2018/06/14/2534064/nezavisen-makedoniya-nova-era-za-makedoniya-no-nyama-myasto-za-euforiya-i-praznenstva.html", "text": "С постигането на пробив в преговорите за разрешаване на спора за името, за Македония се открива нова ера, но все още няма място за еуфория и празненства, коментира политическият анализатор Ерол Ризаов в авторска статия за скопското електронно издание „Независен“, превод от която  представя в цялост и без редакторска намеса.Тереза Герова", "date": "2018.06.14", "title": "„Независен“ (Македония): Нова ера за Македония – но няма място за еуфория и празненства"}
{"url": "http://www.focus-news.net/news/2018/06/14/2534053/premierat-boyko-borisov-prezidentat-george-ivanov-znae-prekrasno-che-iskame-za-makedoniya-vlizane-v-es-i-nato-prosperitet-i-svarzanost.html", "text": "Президентът Георге Иванов знае прекрасно, че единственото, което искаме за Македония е европейска интеграция, влизане в ЕС и НАТО, просперитет и свързаност. Това каза премиерът Бойко Борисов пред журналисти на летището по повод отказа му да се срещне с македонския президент Георге Иванов, предаде репортер на Агенция „Фокус“. „Когато беше боят в парламента на Македония тогава първият, на когото се обадиха и президентът Георге Иванов, и Зоран Заев и Никола Груевски, бях аз. Направих всичко възможно да помогна да се реши въпросът мирно“, посочи той. „Към президента Георге Иванов винаги съм се отнасял с огромно уважение“, заяви Бойко Борисов. „Винаги във всяко свое изказване съм започвал с това, че по никакъв начин не се месим в работата на институциите на Македония, в спора за Гърция за името“, обясни той и изтъкна, че този спор продължава десетилетия и  блокира Македония.\r\nБиляна ИВАНОВА", "date": "2018.06.14", "title": "Премиерът Бойко Борисов: Президентът Георге Иванов знае прекрасно, че искаме за Македония влизане в ЕС и НАТО, просперитет и свързаност"}
{"url": "http://www.focus-news.net/news/2018/06/14/2534058/telma-makedoniya-deset-dushi-sa-zadarzhani-sled-protestite-pred-parlamenta-na-makedoniya.html", "text": "Има извършени арести на няколко от участниците във вчерашните протести срещу промяната на името на Македония. Полицията е задържала лица, хвърляли предмети по полицията и сградата на парламент, предава скопският телевизионен канал  „Телма“.\r\nОт вътрешното министерство на страната твърдят, че по време на митинга част от събралите се сред които е имало и група хора в маски, са започнали да хвърлят бутилки, пиротехнически средства, пръти и един „Коктейл Молотов“, който не се е запалил.\r\nНовият протест ще бъде обявен тази вечер отново пред парламента. Виктор Турмаков", "date": "2018.06.14", "title": "„Телма“ (Македония): Десет души са задържани след протестите пред парламента на Македония"}
{"url": "http://www.focus-news.net/news/2018/06/14/2534061/makfaks-makedoniya-aleksis-tsipras-shte-bade-izpitan-pred-gratskiya-parlament.html", "text": "Основната македонска опозиционна партия „Нова Демокрация“ подаде предложение за вот на недоверие в парламента срещу правителството на Алексис Ципрас заради споразумението за промяна на името, предава македонската електронна медия  „Макфакс“.\r\n„Имам задължение пред гръцкия народ да се опитам да предотвратя на договор, който е в ущърб на националните интереси“, заяви председателят на „Нова Демокрация“ Кирякос Мицотакис. \r\nПредседателят на парламента Никос Вуцис обясни, че вотът ще бъде гласуван този следобед, непосредствено след края на гласуването за реформата за спасителния план на Гърция.\r\nУправляващата коалиция в Гърция коалиция има 154 места в 300-членния парламент в Атина. Такова гласуване ще се проведе за първи път откакто Ципрас встъпи в длъжност през 2015 г.\r\nКоалиционният партньор на правителството на Ципрас, партия „Независими гърци“, обяви, че няма да подкрепи това решение на спора за името, но също така няма да предприеме стъпки за сваляне на управляващия кабинет. Виктор Турмаков", "date": "2018.06.14", "title": "„Макфакс“ (Македония): Алексис Ципрас ще бъде изпитан пред гръцкия парламент"}
{"url": "http://www.focus-news.net/news/2018/06/14/2534063/premierat-boyko-borisov-kak-shte-se-kazva-makedoniya-e-rabota-na-gratskiya-i-makedonskiya-narod.html", "text": "Как ще се казва Македония, дали гърците ще приемат това име, или не, е работа на гръцкия и македонския народ. Дали ще го направят с референдум, дали ще го решат в парламента - това си е пак тяхна работа. Това каза премиерът Бойко Борисов пред журналисти на летището по повод отказа му да се срещне с македонския президент Георге Иванов, предаде репортер на Агенция „Фокус“. „Опозиционните партии и в Гърция, и в Македония са най-добрите ми приятели. Те са членове на ЕНП, те са десни партии“, посочи той. „Преди 10 дни разговарях по телефона и с Алексис Ципрас, и с македонската опозиция, без да се меся в работата им“, коментира премиерът. „Независимо, че са социалисти, Алексис Ципрас и Зоран Заев са изключително храбри. Македонците обичат тази дума. Те са смели премиери от противниковото ми политическо семейство. Те имат цялата ми подкрепа за усилията и рисковете, които поемат. Това са непопулярни решения, тежки решения и за двата народа“, изтъкна Бойко Борисов. „Не искам никой да омаловажава труда ми, както аз не омаловажавам труда на никого. Нито на комисаря Хан, който направи пътека дотам, нито на Федерика Могерини, която ги посети много пъти. И Тереза Мей беше в Скопие, провеждахме съвет с Доналд Туск, Жан Клод Юнкер беше там. Всички да помогнем, без да се месим“, каза още той.\r\nБиляна ИВАНОВА", "date": "2018.06.14", "title": "Премиерът Бойко Борисов: Как ще се казва Македония е работа на гръцкия и македонския народ"}
{"url": "http://www.focus-news.net/news/2018/06/14/2534065/ministar-biser-petkov-ot-fevruari-se-raboti-po-podgotovka-na-zakon-za-hora-s-uvrezhdaniya-koyto-da-reshi-problemite-im.html", "text": "От февруари се работи по подготовка на Закон за хора с увреждания, който да реши проблемите им, независимо дали се нуждаят от лична помощ или не. Това заяви министърът на труда и социалната политика Бисер Петков, който посети палатковия лагер на родителите на деца с увреждания до сградата на Община Варна и разговаря с тях, предаде репортер на Радио „Фокус“ – Варна. Министър Бисер Петков отбеляза, че в случая се предлага един отделен закон – Закон за социалните услуги. „От месец януари има първи план за прилагане на национална стратегия за дългосрочни грижи, която е приета от правителството. Този план реално започна да се изпълнява и той е насочен към пълнолетни деца с увреждания и възрастни хора. В него е предвидено разкриването на 100 нови услуги, като в момента в България се предлагат 1120 такива услуги. Новите услуги ще бъдат насочени преди всичко към хора с увреждания, услуги в общността, ще започне и процес на действието на грижите за възрастни хора“, добави социалният министър Бисер Петков.\r\nТой посочи също, че в началото на седмицата е внесен проектозакон за личната помощи в момента се разглежда неговата финансова обосновка. „Омбудсманът Мая Манолова внесе в началото на седмицата проектозакон за лична помощ и ние се ангажирахме да подпомогнем  вносителя, тъй като няма финансова обосновка, за да се оцени колко струва финансирането на тази лична помощ, което в закона е предвидено  да става от държавния бюджет“, допълни министър Петков. По неговите думи след това ще се разбере доколко реалистично може да бъде изпълнено. „От началото на 2017 година се регламентира помощ за семействата на деца с увреждания, които ги отглеждат, която се получава от 26 000 деца. Остава нерешен проблемът с децата, навършили пълнолетие, защото тогава подкрепата от държавата значително спада“, допълни министър Бисер Петков.\r\nМилена СТОЕВА", "date": "2018.06.14", "title": "Министър Бисер Петков: От февруари се работи по подготовка на Закон за хора с увреждания, който да реши проблемите им"}
{"url": "http://www.focus-news.net/news/2018/06/14/2534059/1800-avtobusa-v-32-grada-se-vklyuchiha-v-predupreditelniya-protest-na-avtobusnite-prevozvachi-sreshtu-zakonoproekta-za-balgarska-avtomobilna-kamara.html", "text": "От 14.00 до 15.30 часа в цялата страна, автобусните превозвачи, членове на АИКБ, БСК и БТПП, проведоха предупредителен протест срещу Законопроекта за Българска автомобилна камара. Това съобщиха от Българската стопанска камара. \r\nБраншовите организации в автобусния транспорт са единни в исканията си за спиране на проектозакона, който според тях е лобистки и дава цялата държавна власт в ръцете на няколко души с интереси в транспортния бизнес и със сериозна политическа подкрепа от страна на управляващите.\r\nПо данни на браншовите организации, в протеста днес са се включили 1800 автобуса по 2480 разписания в 32 града, сред които: Перник, Варна, Благоевград, Търговище, Петрич, Добрич, Сандански, Пловдив, Карлово, Кърджали, Кюстендил, Монтана, Лом, Вършец, Берковица, Исперих, Омуртаг, Поморие, Дулово, Търново, Гоце Делчев, Смолян, Шумен и др. \r\nОтказът на управляващите да оттеглят законопроекта е причина да се пристъпи към организацията на мащабен ефективен протест, който е насрочен за 25 юни т.г., в София. Очаква се в него да се включат 750 пътнически автобуса. Готовност да се включат в протеста с 200 камиона имат и фирмите от товарните превози.", "date": "2018.06.14", "title": "1800 автобуса в 32 града се включиха в предупредителния протест на автобусните превозвачи срещу Законопроекта за Българска автомобилна камара"}
{"url": "http://www.focus-news.net/news/2018/06/14/2534068/babh-publikuva-merki-sled-otkrivaneto-na-ognishte-na-influentsa-po-ptitsite-v-s-donchevo-obl-dobrich.html", "text": "На 13 юни 2018 г. Българската агенция по безопасност на храните (БАБХ) потвърди появата на огнище на високопатогенна инфлуенца по птиците в животновъден обект за отглеждане на кокошки носачки в с. Дончево, обл. Добрич. Незабавно след установяването на заболяването БАБХ разпореди предприемане на мерки съгласно Наредба № ДВ-103 от 21 август 2006 г. за мерките за профилактика, ограничаване и ликвидиране на болестта инфлуенца (грип) по птиците. Това съобщиха от БАБХ.", "date": "2018.06.14", "title": "БАБХ публикува мерки след откриването на огнище на инфлуенца по птиците в с. Дончево, обл. Добрич"}
{"url": "http://www.focus-news.net/news/2018/06/14/2534070/blagoevgrad-zatrudneno-e-dvizhenieto-sled-tunela-po-patya-sandanski-blagoevgrad-poradi-katastrofa.html", "text": "Затруднено е движението след тунела по пътя Сандански-Благоевград, поради катастрофа. Полицията е на място и регулира движението, съобщи слушател на Радио „Фокус“", "date": "2018.06.14", "title": "Благоевград: Затруднено е движението след тунела по пътя Сандански-Благоевград, поради катастрофа"}
{"url": "http://www.focus-news.net/news/2018/06/14/2534069/maykal-hristidis-generalen-sekretar-na-ochis-shte-prodalzhim-da-promotirame-turizma-kato-osnoven-sektor-za-nashiya-region.html", "text": "Организацията за Черноморско икономическо сътрудничество (ОЧИС) ще продължи да промотира туризма като основен сектор за региона. Това заяви след среща с министри от ресор туризъм във Варна генералният секретар на организацията Майкъл Христидис, предаде репортер на Радио „Фокус“ – Варна. По думите му дванадесетте страни-членки на ОЧИС ще продължат да полагат усилия за привличане на туристи помежду си, както и от трети страни. „Ще се стремим да привличаме инвестиции в туризма за целия сектор. Ние постигнахме много и благодаря за вашата подкрепа. Казват, че най-голямото пространство в света е пространството за подобрение, ние няма да пестим усилията си, за да подобряваме сектора“, каза Христидис. Той благодари на домакина на срещата министър Николина Ангелкова за лидерството по време на българското координиране на работната група с ресор туризъм в организацията през последните две години.\r\nДиана СТОЕВА", "date": "2018.06.14", "title": "Майкъл Христидис, генерален секретар на ОЧИС: Ще продължим да промотираме туризма като основен сектор за нашия регион"}
{"url": "http://www.focus-news.net/news/2018/06/14/2534067/the-washington-post-gratskata-opozitsiya-vnasya-vot-na-nedoverie-sreshtu-pravitelstvoto.html", "text": "Министър-председателите на Гърция и на Македония Алексис Ципрас и Зоран Заев се изправят срещу политически бури в четвъртък, два дни след като постигнаха историческо споразумение за уреждането на дългогодишния спор за името, пише  The Washington Post.\r\nЦипрас се изправя срещу вот на недоверие срещу правителството му, докато Заев се сблъсква с отказа на президента на страната Георги Иванов да подпише споразумението, ако то бъде одобрено от парламента. \r\nЗаев и Ципрас се разбраха по-рано тази седмица, че бившата югославска република трябва да се преименува на Северна Македония, което да сложи край на неразбирателството, спирало пътя и към международните институции като НАТО и отравящо двустранните отношения от началото на 90-те години насам.\r\nНо спорът предизвиква остри националистически чувства и в двете страни. Критиците и от двете страни на границата са ядосани, обвиняващи съответните си министър-председатели, че са отстъпили твърде много.\r\nГърция от дълго време настоява северният ѝ съсед да промени името си, заявявайки, че думата „Македония“ е намек за териториални претенции за нейната северна провинция със същото име, родина на древния крал-война Александър Велики и че това узурпира древните гръцки наследство и история.\r\nПротивниците на споразумението в Гърция са против използването на думата „Македония“. Според критиците в Македония промяната заплашва националната идентичност\r\nВ Атина Ципрас се сблъсква с пряко предизвикателство за оцеляването на собственото му правителство, след като основната опозиционна партия „Нова демокрация“ обяви вот на недоверие, който ще бъде гласуван по-късно днес.\r\n„Имам задължение пред гръцкия народ да се опитам да предотвратя ипотекирането на бъдещето на нашата страна със споразумение, което е в ущърб на нашите национални интереси“, заяви председателят  на „Нова демокрация“ Кирякос Мицотакис.\r\nЦипрас има четиричленно мнозинство в 300-членния парламент, но сделката с името доведе до разрив в правителството. Позицията на министъра на отбраната Панос Каменос, който оглавява младшия партньор на коалицията партия „Независими гърци“, ще бъде от решаващо значение.\r\nКаменос заяви, че преди да бъде обявено споразумението, той ще се противопостави на  парламентарното гласуване, което ще остави Ципрас да зависи от подкрепата на политическите си опоненти, за да успее да го ратифицира в парламента. Не е ясно обаче дали неговите възражения срещу споразумението за името на Македония ще го накарат да сваля правителството, като гласува против Ципрас по време на вота на недоверие.\r\nМеждувременно в Македония Заев бе изправен пред отказ от страна на президента на страната Георги Иванов да подпише споразумението, ако бъде ратифицирано от парламента. Подобен отказ ще забави изпълнението на споразумението, която се очаква да бъде подписано в края на тази седмица.\r\n„Такова вредно споразумение, което е уникално в историята на човечеството, е срамно и неприемливо за мен“, заяви  Иванов в сряда. \"То нарушава Конституцията и законите... Няма да легализирам политически незаконни споразумения“, уточни той\r\nАко президентът откаже да подпише, споразумението ще се върне в парламента за ново гласуване. Иванов ще трябва да подпише споразумението, ако то бъде прието за втори път. Виктор Турмаков", "date": "2018.06.14", "title": "The Washington Post: Гръцката опозиция внася вот на недоверие срещу правителството"}
{"url": "http://www.focus-news.net/news/2018/06/14/2534071/obshtinskite-savetnitsi-ot-bsp-v-sofiya-shte-dadat-izvanreden-brifing-na-15-yuni.html", "text": "На 15 юни (петък), в 14.00 часа, общинските съветници от БСП в София ще дадат извънреден брифинг на мястото на бившия мавзолей – площадката, където трябваше да бъде Бронзовата къща. Това съобщиха от ГС на БСП - София.", "date": "2018.06.14", "title": "Общинските съветници от БСП в София ще дадат извънреден брифинг на 15 юни"}
{"url": "http://www.focus-news.net/news/2018/06/14/2534055/varna-avtobusni-prevozvachi-v-grada-protestiraha-simvolichno-sreshtu-zakonoproekta-za-sazdavane-na-balgarska-transportna-kamara.html", "text": "Автобусни превозвачи във Варна протестираха символично срещу законопроекта за създаване на Българска транспортна камара, предаде репортер на Радио „Фокус“ – Варна. По превозните средства има закачени плакати с надпис „Протест“. От автогарата във Варна уточниха, че всички автобуси и микробуси за междуселищни и републикански пътнически превози се движат по разписание и няма регистрирани закъснения.\r\nАвтобусни превозвачи в цялата страна излязоха на предупредителен протест срещу отказа на парламентарното мнозинство да оттегли подготвяния законопроект за създаване на Българска автомобилна камара. В протестните действия се включиха Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите и Корпорацията на автомобилните превозвачи в България  които покриват почти 100% от пътническите превози в страната. Позицията на браншовите организации е подкрепена и от три работодателски организации Асоциация на индустриалния капитал в България, Българска стопанска камара и Българска търговско-промишлена палата. От сектора настояват проектозаконът да бъде оттеглен от вносителите, в противен случай на 25 юни т.г. ще стартират безсрочни протестни действия.\r\nМарияна ВАЛЕНТИНОВА", "date": "2018.06.14", "title": "Варна: Автобусни превозвачи в града протестираха символично срещу законопроекта за създаване на Българска транспортна камара"}
{"url": "http://www.focus-news.net/news/2018/06/14/2534066/premierat-boyko-borisov-ako-vaprosat-za-imeto-na-makedoniya-ne-se-pridvizhi-stavam-palen-pesimist-za-razvitieto-na-balkanite.html", "text": "Ако въпросът за името на Македония не се придвижи, не само не съм оптимист, но ставам пълен песимист за развитието на Балканите. Това каза премиерът Бойко Борисов пред журналисти на летището по повод отказа му да се срещне с македонския президент Георге Иванов, предаде репортер на Агенция „Фокус“. „За всички е ясно, че докато няма споразумение за името няма никакъв шанс да мръднат напред, нито за НАТО, нито за ЕС“, заяви той. „Приятел съм и на Зоран Заев, и на Алексис Ципрас. Свалям им шапка за това какъв риск поеха да решат въпроса. Много е лесно да застанеш отстрани и да критикуваш, но не е нито държавническо, нито честно“, посочи Бойко Борисов. „Македония е като камъните в строителството, които държат строежа. Това е много важно“, коментира премиерът. „Щеше да е предателство, ако след това, което прочетох вчера, след срещата за 120 секунди между премиера Заев, външния министър и президента Иванов, днес да го посрещам в София с фанфари и почести. Затова прецених, че днес не е моментът“, каза още той. \r\nБиляна ИВАНОВА", "date": "2018.06.14", "title": "Премиерът Бойко Борисов: Ако въпросът за името на Македония не се придвижи, ставам пълен песимист за развитието на Балканите"}
{"url": "http://www.focus-news.net/news/2018/06/14/2534062/plovdiv-avtobusnite-prevozvachi-v-grada-protestiraha-predupreditelno.html", "text": "Автобусните превозвачи в Пловдив протестираха предупредително, предаде репортер Радио „Фокус”-Пловдив. Над 20 автобуса не потеглиха по график от трите автогари в града – Родопи, Юг и Север, във времето между 14 и 15.30 часа. Бяха пропускани само пристигащите автобуси.\r\nНа почти всички автобуси от масовия градски транспорт също имаше надпис „Протест“ на предното стъкло, но рейсовете се движеха по график.\r\nПротестът на превозвачите е срещу предвиденото с проектозакон създаване на Българска автомобилна камара. Те  смятат, че законопроектът е лобистки и създава условия за корупция. В него се предвижда да бъде сформирана една браншова камара в автомобилния транспорт, на която да се възложат и настоящи държавни функции – контрол на дейността, лицензиране и др.\r\nДнешният протест беше предупредителен, но за 25 юни се подготвя национален протест и автобусният транспорт в цялата страна ще бъде блокиран на 80%, заявиха превозвачите.\r\nЦветана ТОНЧЕВА", "date": "2018.06.14", "title": "Пловдив: Автобусните превозвачи в града протестираха предупредително"}
{"url": "http://www.focus-news.net/news/2018/06/14/2534076/generalniyat-direktor-v-ek-timo-pesonen-v-diskusiya-na-tema-kak-da-ne-komunikirame-evropa.html", "text": "На 19 юни (вторник) от 10:00ч в Дома на Европа в София (ул. Г. С. Раковски 124) ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия (EK). Това съобщиха от Представителството на ЕК в България.\r\nВ дискусията ще участват също Огнян Златев, ръководител на Представителството на Европейската комисия в България и д-р Ралица Ковачева, преподавател към Факултета по журналистика и масови комуникации в СУ \"Св. Климент Охридски\". \r\nТемата на гражданския диалог е \"ЕС, ЕК, ЕИФ - Е, И? Как да (не)комуникираме по европейски теми\".   \r\nЦелта на гражданския диалог е да потърсим заедно отговор на въпроса дали посланията на институциите на Европейския съюз успяват да достигнат до гражданите. Участниците ще имат възможност да споделят опита и гледната си точка с Тимо Песонен – човекът, натоварен със задачата да ръководи комуникационната машина на Европейската комисия. \r\nПредварителната регистрация в интернет е задължителна на следния линк , който ще бъде достъпен до 18 юни 2018 г. Регистрационната форма ще остане отворена до достигане капацитета на залата. \r\nМолим всички гости да бъдат пред залата не по-късно от 09:30 ч. за регистрация и проверка за сигурност, както и да носят със себе си документ за самоличност.", "date": "2018.06.14", "title": "Генералният директор в ЕК Тимо Песонен в дискусия на тема \"Как да (не) комуникираме Европа\""}
{"url": "http://www.focus-news.net/news/2018/06/14/2534080/veliko-tarnovo-obshtinata-i-rayonnoto-upravlenie-na-politsiyata-predpriemat-merki-sreshtu-avtomobilni-gonki-po-bul-balgariya.html", "text": "Община Велико Търново и Районното управление на полицията в Старата столица предприемат мерки срещу автомобилни гонки по бул. „България“. Това съобщиха от Общината. Повод са постъпили сигнали от жители на Старата столица, станали свидетели на шофиране с висока скорост или по демонстративен начин в района на булеварда от кръстовището с ул. „Беляковско шосе“ и ул. „Полтава“ до западния пътен възел. Необходимостта от засилен контрол бе обсъдена по време на заседание на транспортната комисия в общината, провело се под ръководството на заместник-кмета проф. Георги Камарашев.\r\nКато възможно решение бе предложено монтиране на записващи камери с най-съвременна оптика, позволяващи детайлно разчитане на регистрационните номера на автомобилите и нощно време. Обсъдено бе и поставянето на снимачно устройство, което ще записва скоростта на движение. Изненадващи полицейски акции в района също ще бъдат част от мерките срещу демонстративното шофиране.\r\n„Апелираме към всеки, станал свидетел на подобни нарушения, веднага да се обади на тел. 112 и да съобщи и регистрационните номера на автомобилите“, коментира проф. Георги Камарашев.", "date": "2018.06.14", "title": "Велико Търново: Общината и Районното управление на полицията предприемат мерки срещу автомобилни гонки по бул. „България“"}
{"url": "http://www.focus-news.net/news/2018/06/14/2534081/kmetat-nikolay-melemov-kani-zhitelite-i-gostite-na-grada-na-praznika-na-obedineniya-smolyan.html", "text": "Кметът Николай Мелемов кани жителите и гостите на града на Празника на обединения град Смолян. Кулминацията на проявите, посветени на това значимо събитие, е на 18 юни, когато ще честваме 58 години от  обединението на трите селища Смолян, Райково и Устово в един град. Това съобщиха от пресцентъра на Община Смолян. \r\nВ 14.30 на пл. „Свобода” –Стар център ще бъде даден старт на велосипедното състезание „Обиколката на Смолян”. \r\nОт 17.00  часа на площад „България“ – Амфитеатъра ще има концерт на Общинския духов оркестър . \r\nВ 18.00 часа отново на площад „България“ – Амфитеатъра  ще бъдат наградени победителите във  велосипедното състезание „Обиколката на Смолян”. \r\nОт 18.30 часа на площад „България”- Амфитеатъра започва празничния концерт, посветен на Обединения град. В него ще вземат участие танцьори, певци, изпълнители и гайдари от читалищата „ Христо Ботев”,  „Балкански просветител”, „Орфееви гори” и „Кирил Маджаров”. \r\nОбщина Смолян кани жителите и гостите на града да присъстват на събитията, посветени на Празника на обединения град.", "date": "2018.06.14", "title": "Кметът Николай Мелемов кани жителите и гостите на града на Празника на обединения Смолян"}
{"url": "http://www.focus-news.net/news/2018/06/14/2534072/premierat-boyko-borisov-prezidentat-rumen-radev-nyamashe-kakvo-da-napravi-kogato-prezidentat-george-ivanov-veche-e-tuk-i-e-negov-gost.html", "text": "Президентът Румен Радев нямаше какво да направи. Аз за разлика от него, винаги съм бил добронамерен. Когато вече е тук, как да постъпи, той е негов гост, не мой. Това каза премиерът Бойко Борисов пред журналисти на летището по повод отказа му да се срещне с македонския президент Георге Иванов и срещата между президентите на България и Македония днес, предаде репортер на Агенция „Фокус“. „Ако беше мой гост и аз щях да го приема, но е гост на президентската институция“, заяви той. „По този начин показвам отношението си към колегите от Гърция и в Македония, към Ципрас и Заев, моите политически опоненти като европейски социалисти, но храбри, смели и отговорни“, посочи Бойко Борисов. Попитан вижда ли разлика в позициите на президентството и правителството спрямо Македония Бойко Борисов коментира: „Не виждам различия на практика. Президентът Радев завършва с: „да се преодолее всичко, което пречи за отиването на Македония в ЕС и НАТО“. Нали така завършва? Това всичко е от снощи“. „Да ме критикува е право на президента Радев, той само това прави напоследък. Няма да се вкарвам в темата“, изтъкна премиерът. „Вродената ми скромност пречи да кажа, че поколения политици преди мен не направиха Договора за добросъседство. Не можаха, а искаха. Ние го постигнахме“, посочи Борисов. „Ако има промяна на името, веднага ще седнем с колегите, ще напишем допълнително в споразумението, това, което се е променило. Ще го защитим и ще го пуснем за ратификация в парламентите“, обясни той. „От кое бягам, толкова срещи проведохме. Какъв диалог да проведа днес с Георге Иванов, какво да му кажа, много хубаво си направил, като знам какво струваше на всички месеци наред. Нека да преспим, да го обмислим“, поясни Бойко Борисов. „Спорът е между Гърция и Македония, ако не го решат - си е тяхна работа“, каза още той.\r\nБиляна ИВАНОВА", "date": "2018.06.14", "title": "Премиерът Бойко Борисов: Президентът Румен Радев нямаше какво да направи, когато президентът Георге Иванов вече е тук и е негов гост"}
{"url": "http://www.focus-news.net/news/2018/06/14/2534073/nezavisen-makedoniya-dogovorat-za-imeto-shte-se-podpishe-v-nedelya-ili-v-ponedelnik.html", "text": "Подписването на договора за името между Македония и Гърция няма да се състои в събота, но в неделя или дори по-вероятно в понеделник,  предава македонския  „Независен вестник\". Първоначалният план беше премиерите Зоран Заев и Алексис Ципрас да сложат подпис на споразумението в събота в 15 часа в гръцката част на Преспа, но ще се стигне до забавяне поради свикания вот на недоверие срещу гръцкото правителство.\r\nВ 18 часа местно време председателят на гръцкия парламент насрочи заседанието. А според информацията от Атина гласуването вероятно ще бъде в събота в полунощ.\r\nОчаква се по време на двудневното заседание лидерите на партиите и депутатите да обсъждат споразумението между Македония и Гърция, а днешното заседание на парламента, въпреки че се отнасяше за икономиката и нов пакет от мерки, се превърна в обсъждане и взаимни обвинения относно съдържанието на договора за името. \r\nГръцкият премиер Алексис Ципрас, отговаряйки на нападките на председателя на опозиционната партия „Нова демокрация“ заяви, че „Кирякос Мицотакис е избрал да се превърне в изразител на истинския лидер на партията Андонис Самарас“\r\nЦипрас отправи остри обвинения до Самарас, че той има голяма отговорност за въпроса с името, а в миналото не е направил нищо по въпроса през 90-те години. Виктор Турмаков", "date": "2018.06.14", "title": "„Независен“ (Македония): Договорът за името ще се подпише в неделя или в понеделник"}
{"url": "http://www.focus-news.net/news/2018/06/14/2534078/fokus-makedoniya-prezidentat-na-makedoniya-georgi-ivanov-ne-sam-uchastval-v-dogovora-neka-go-privarshvat-sami-bez-moe-uchastie.html", "text": "Президентът на Македония Георге Иванов заяви, че не е изгонил премиера Зоран Заев и министърът на външните работи Никола Димитров от своя кабинет, предава македонският  „Фокус“.\r\n„ Не изгоних никого от кабинета си. Имах среща и за първи път там ми бе представен документ, в който не съм участвал и с който не съм запознат и затова, когато получих документа, нямаше какво да говоря на тази тема и затова им казах, срещата е приключила“, заяви Иванов.\r\nТой допълни, че докато са създали документа без неговото участие, премиерът и външният министър трябва да го приключат без присъствието му.\r\n„Не съм участвал в приемането на този документ, защо трябва да съм този, който ще го легализира? Как го създадоха без моето участие, така го завършат без моето участие. Това е принципна позиция, защото съгласно Конституцията и законите на Република Македония, президентът е компетентен за сключване на международни договори. Президентът е бил изключен от целия процес“, допълни президентът Иванов. Виктор Турмаков", "date": "2018.06.14", "title": "„Фокус“ (Македония): Президентът на Македония Георги Иванов: Не съм участвал в договора, нека го привършват сами, без мое участие"}
{"url": "http://www.focus-news.net/news/2018/06/14/2534075/deutsche-welle-makedoniya-nalitse-e-reshenie-na-imeto-no-kavga-prodalzhava.html", "text": "Гърция и Македония за повече от четвърт век притесняват ЕС и международната общност със спора за името. Сега решението изглежда е намерено, но сблъсъкът не спира, коментира пред македонската редакция  Deutsche Welle   Спирос Москову.\r\nСпоред гръцкото тълкуване Република Македония, която е възникнала след разпадането на бивша Югославия, не би посмяла да носи това историческо име. Македония, според подобно тълкуване, е гръцка още от древността, а освен това е родината на националния герой Александър Велики. \r\nСпоред македонските концепции, малката многоетническа република е наследница на Александър Велики, както го демонстрират многото монументални сгради в старинен стил, построени наскоро в столицата Скопие.\r\nТази седмица и двете страни се опитват да провеждат модерна политика без исторически учебници. След дълги преговори, гръцкият премиер Алексис Ципрас и неговият македонски колега Зоран Заев обявиха, че е постигнато съгласие за компромисното решение „Република Северна Македония“. Тази магическа формула сега е решение, въпреки че е отхвърлено от двете страни през последното десетилетие. Освен това македонската страна с конституционни промени трябва да премахне всички части, които според Атина съдържат териториални претенции. И гръцката страна в крайна сметка трябва да освободи пътя на Северна Македония в НАТО и да даде възможност за присъединяване към ЕС.\r\nЗаслуга на Ципрас и Заев е, че направиха сериозен опит за преодоляване на този политически и икономически контрапродуктивен разкол за името, който оставя анахронистично впечатление. Време беше Гърция, като дългогодишен член на НАТО и ЕС, да заеме конструктивна и стабилизираща роля в региона. На Македония, която непрекъснато се бори с икономически проблеми и разногласия между албанското и македонското население, спешно ѝ е необходима интеграция в структурите на ЕС и НАТО. Виктор Турмаков", "date": "2018.06.14", "title": "Deutsche Welle  (Македония): Налице е решение на името, но кавга продължава"}
{"url": "http://www.focus-news.net/news/2018/06/14/2534084/damtn-yazovirite-na-teritoriyata-na-oblast-pazardzhik-sa-v-dobro-tehnichesko-sastoyanie.html", "text": "Язовирите на територията на Област Пазарджик са в добро техническо състояние, като имат достатъчно свободен обем, който да поеме пролетните дъждове. Това стана ясно по време на заседание на Областния съвет за развитие на област Пазарджик. В него участие взеха заместник-председателят на Държавната агенция за метрологичен и технически надзор (ДАМТН) ген. Кирил Войнов и началникът на регионален отдел „Южна Централна България“ към Главна дирекция „Надзор на язовирните стени и съоръженията към тях“ ген. Йордан Кюмюрджиев, по покана на областния управител на областта Стефан Мирев, съобщиха от ДАМТН.\r\nВ хода на работната среща ръководството на агенцията представи резултатите от проверките на територията на областта от началото на изминалата година до днес. Инспекторите на ДАМТН са извършили над 100 броя проверки на язовири на територията на пазарджишка област, като са издадени 85 предписания. Важно е да се подчертае, че в тази бройка влизат всички неизправности констатирани при проверките на водните съоръжения, като много от язовири са с повече от едно нарушение, а значителна част от тях са предписания по документацията.\r\nПо време на дискусията бяха обсъдени и предстоящите промени в Закона за водите, както и възможността за прехвърлянето на общинските язовири към новото предприятие „Управление и стопанисване на язовири“. Коментиран беше и проблемът с язовирите, които са с неизяснена собственост, като в пазарджишка област е установен само един такъв водоем.", "date": "2018.06.14", "title": "ДАМТН: Язовирите на територията на област Пазарджик са в добро техническо състояние"}
{"url": "http://www.focus-news.net/news/2018/06/14/2534086/zam-ministar-denitsa-nikolova-izpalnyavame-proekti-za-nad-288-mlnlv-v-nastoyashtiya-programen-period-s-podkrepata-na-jaspers.html", "text": "Проекти за над 288 млн.лв., финансирани от Министерството на регионалното развитие и благоустройството чрез Оперативна програма „Региони в растеж“ (ОПРР) 2014-2020 г., изпълнява страната ни в настоящия програмен период  с подкрепата на JASPERS. Това съобщи заместник-министърът на регионалното развитие и благоустройството и ръководител на Управляващия орган на ОПРР Деница Николова, която откри редовното заседание на годишната среща на JASPERS – „JASPERS STAKEHOLDERS 2018“, на което страната ни е домакин за втори път, съобщиха от пресцентъра на министерството. С подкрепа на JASPERS, като структура на Европейската инвестиционна банка, се работи по подготовката и одобрението на двата големи проекта - \"Подобряване на системата за спешна медицинска помощ\" на стойност над 163 млн.лв.,  и \"Интегриран градски обществен транспорт - Фаза II\" на Столична община, който се финансира със 125 млн.лв. \r\nЗам.-министър Николова напомни, че и в предишния програмен период страната ни е реализирала няколко успешни проекта в сферата на транспорта, околната среда и регионалното развитие с активната подкрепа и участие на JASPERS.  „През последните 12 години  JASPERS е стратегически и традиционен партньор в усилията ни да усвояваме ефективно средствата на ЕС в съответствие с провежданата политика на сближаване в рамките на ЕС“, подчерта тя.  \r\nЗаместник-регионалният министър наблегна и на подкрепата, предоставена от JASPERS за изграждане на капацитет и институционално развитие на администрациите чрез ноу-хау, изследвания, обучение и разпространение на насоки, което е помогнало на българските местни и централни власти да изградят и укрепят институционалния и административния си капацитет, както и да реформират секторните политики. „Ние ще продължим да разчитаме на подкрепата на JASPERS за програмния период 2021 - 2027 г., поради положителното влияние в областта на подготовката на проектите и тяхното изпълнение“, каза Николова.  Според нея новото законодателно предложение на Европейската комисия за политиката на сближаване след 2020 г. отваря перспективи за адаптиране на инвестиционните подходи и политики, за да има по-ефективни инвестиции в градовете и регионите. „Трябва да използваме предимствата на пакета регламенти и  да приложим по-видими проекти с добавена стойност за гражданите на ЕС“, отбеляза тя. Според нея една от възможностите е въвеждането на нов регионален подход към инвестициите и интегрираните териториални мерки, съобразени със спецификата на регионите, като се насърчават партньорствата между общините, градовете и регионите и по този начин се постигат повече резултати с по-малко ресурси. \r\nЗам.-министър Деница Николова обърна внимание, че съгласно предложението на ЕК, в бъдещия програмен период няма да има т.нар. \"големи\" проекти в политиката на сближаване, заради което са необходими нови форми на сътрудничество. Тя предложи за разглеждане възможностите за подкрепа и финансиране на  \"Интегрирани териториални инвестиции\". „Този тип инвестиции все още не се прилагат в България и в тази област има ограничен административен капацитет на национално, регионално и местно ниво. В тази връзка ролята на JASPERS може да се разглежда като ключов партньор на управляващите органи и най-вече на регионално равнище, както и на бенефициентите по отношение на консултациите относно условията за финансиране, както и на традиционната функция на JASPERS за извършване на преглед на качеството от реализираните проекти в съответствие с новия териториален и регионален подход“, коментира тя. Друга възможна област, в която JASPERS би могло да окаже влияние за периода след 2020 г., по думите й, е предвиденото много по-голямо използване на финансови инструменти или комбинацията им с безвъзмездни средства.", "date": "2018.06.14", "title": "Зам.-министър Деница Николова: Изпълняваме проекти за над 288 млн.лв. в настоящия програмен период  с подкрепата на JASPERS"}
{"url": "http://www.focus-news.net/news/2018/06/14/2534083/ekathimerini-gratskiyat-parlament-prie-proektozakona-za-predvaritelni-deystviya.html", "text": "Парламентът на Гърция прие проектозакона за предварителни действия, изискван от кредиторите на страната, за да се приключи последния преглед на третата спасителна програма, пише  Ekathimerini.\r\nОт 298-те гласували депутати в парламента 154 са гласували за, а 144 против законопроекта. Двама депутати не са присъствали на гласуването.\r\nПо-късно тази парламентът на страната ще гласува вот на недоверие срещу правителството на министър-председателя Алексис Ципрас заради договора за името с Македония. Виктор Турмаков", "date": "2018.06.14", "title": "Ekathimerini: Гръцкият парламент прие проектозакона за предварителни действия"}
{"url": "http://www.focus-news.net/news/2018/06/14/2534079/a1on-makedoniya-prezidentat-na-sarbiya-zayavi-che-sporat-za-imeto-na-makedoniya-i-kosovskiyat-problem-ne-sa-edno-i-sashto.html", "text": "Сръбският президента Александър Вучич заяви, че решаването на спора за името на една държава, какъвто е случая с Македония, не може да се сравни с проблема с Косово, предава македонският телевизионен канал A1oN.\r\nВ отговор на журналистически въпрос за отношението му около решаването на спора за името на Македония и дали поради него очаква натиск върху Белград във връзка с отношенията му с Косово и Босна и Херцеговина Вучич отговори, че това са несравними неща.\r\n„Не сравнявайте проблема с едно име с проблема с Косово, където имаме проблем с над милион души и 10000 спорни квадратни километра“, заяви сръбският президент и изрази надежда, че и за това е възможно е да се намери решение. Виктор Турмаков", "date": "2018.06.14", "title": "A1oN (Македония): Президентът на Сърбия заяви, че спорът за името на Македония и косовският проблем не са едно и също"}
{"url": "http://www.focus-news.net/news/2018/06/14/2534074/chavdar-sandakchiev-avtobusen-prevozvach-za-okolo-chas-avtobusite-v-petrich-ne-se-dvizheha-s-izklyuchenie-samo-na-edna-firma.html", "text": "За около час автобусите в Петрич не се движеха, с изключение само на една фирма. Това каза за Радио „Фокус“-Пирин Чавдар Сандъкчиев, представител на автобусния бранш от Петрич. Във времето от 14,00 до 15,30 часа пътуващите е трябвало да изчакат, но са проявили разбиране. По думите му този лобистки закон, който се подготвя да се гласува в Народното събрание е абсурден, тъй като според него не може един частник да контролира друг частник. На въпрос какви действия ще предприемат след този протест, Чавдар Сандъкчиев отговори: „Това ще реши управлението на корпорацията, в която членуваме. Те ще кажат какви ще бъдат действията нататък, защото има хора, които преговарят в София, така че очакваме да се случват хубави неща, в смисъл да бъде изтеглен този законопроект и да бъдат обмислени наистина нещата. Надяваме се в крайна сметка всичко да свърши добре“.\r\nЛора КАЛЧЕВА", "date": "2018.06.14", "title": "Чавдар Сандъкчиев, автобусен превозвач: За около час автобусите в Петрич не се движеха, с изключение само на една фирма"}
{"url": "http://www.focus-news.net/news/2018/06/14/2534088/v-stolichna-obshtina-shte-bade-predstaven-konkursat-za-izrabotvane-na-proekt-za-izgrazhdane-na-memorial-na-zaginalite-voynitsi-ot-parvi-i-shesti-sofiyski-pehotni-polkove-v-parka-na-ndk.html", "text": "На 15 юни, петък, от 12.00 часа в сградата на Столична община ще бъде представен конкурсът за изработване на проект за изграждане на мемориал на загиналите войници от Първи и Шести софийски пехотни полкове в парка на НДК. Това съобщиха от пресцентъра на Общината. В пресконференцията ще участват кметът на София Йорданка Фандъкова, главният архитект на София арх.Здравко Здравков, зам.-кметът на София доц. д-р Тодор Чобанов, о.з. кап. Атанас Илев – председател на Съюза на възпитаниците на военните на Негово величество училища, школа за Запасни офицери и родолюбиво войнство и гражданство.", "date": "2018.06.14", "title": "В Столична община ще бъде представен конкурсът за изработване на проект за изграждане на мемориал на загиналите войници от Първи и Шести софийски пехотни полкове в парка на НДК"}
{"url": "http://www.focus-news.net/news/2018/06/14/2534089/veliko-tarnovo-s-ogledalo-natovarena-peshehodna-pateka-v-kvartal-buzludzha-stava-po-bezopasna.html", "text": "Ново пътно огледало бе монтирано край натоварената пешеходна пътека в квартал „Бузлуджа“, намираща се срещу детската площадка и уредите за фитнес на открито на ул. „Георги Живков“ във Велико Търново. Това съобщиха от пресцентъра на Общината. Поставени са и нови пътни знаци, които сигнализират както за пресечката, така и за ограничението на скоростта в района, което е 30 километра в час. Подновена бе и маркировката на пътеката, както и на продължението й, прекосяващо локалния паркинг до блок №7. \r\nС извършените дейности пешеходната пътека е допълнително обезопасена, а пресичащите вече ще имат отлична видимост към завоите в посока южния край на ул. „Георги Живков“. Огледалото и пътните знаци са монтирани след разговори между жители на квартала, общинския съветник Деян Хаджийски, ресорната комисия по пътна безопасност и транспорт в Община Велико Търново, както и общинското дружество „Организация на движението, паркинги и гаражи“. \r\nПродължава и освежаването на пътната маркировка по всички пешеходни пътеки в Старата столица.", "date": "2018.06.14", "title": "Велико Търново: С огледало натоварена пешеходна пътека в  квартал „Бузлуджа“ става по-безопасна"}
{"url": "http://www.focus-news.net/news/2018/06/14/2534087/sitel-kiryakos-mitsotakis-vnese-vot-na-nedoverie-sreshtu-pravitelstvoto-na-aleksis-tsipras.html", "text": "Споразумението между министър-председателите на Македония и на Гърция Зоран Заев и Алексис Ципрас за разрешаване на спора за името може да бъде провалено. Председателят на основната опозиционна партия в Гърция „Нова демокрация“ Кирякос Мицотакис внесе предложение за вот на недоверие срещу правителството заради несъгласие с постигнатото с Македония споразумение, коментира скопският телевизионен канал  „Сител“.\r\n„Споразумението със Скопие препълни чашата. Договорът Ципрас-Заев е лоша сделка. Приемането на македонския език и идентичност е неприемливо национално предателство. При тези обстоятелства и поради липсата на необходимата легитимност от страна на правителството, „Нова демокрация“ стартира процедура за вот на недоверие“, заяви Мицотакис. Изслушването по въпроса е насрочено за 18 часа в гръцко време и трябва да приключи до полунощ в събота. С това Ципрас няма да може да обясни споразумението на депутатите, което беше насрочено за утре сутринта. Процедурният правилник обаче предвижда, по искане на правителството, да се съкрати срокът за разискване и гласуване.\r\nОт друга страна, „бетонирането на македонската нация“ със съгласието на Гърция, както твърди премиерът Заев, няма да се прилага за правителството на Гърция. Алексис Ципрас заяви, че никога няма да признае македонската нация, и ще използва термина „славяномакедонци“. Той обаче добави, че не може да забрани на съседите да се самоопределят като македонци.\r\nТой оцени сделката като историческа и добави, че Гърция не иска „Версайско споразумение“ и да унижава съседите си, но се опитва да реши проблема, като зачита чувствителността и достойнството на отсрещната страна. Виктор Турмаков", "date": "2018.06.14", "title": "„Сител“: Кирякос Мицотакис внесе вот на недоверие срещу правителството на Алексис Ципрас"}
{"url": "http://www.focus-news.net/news/2018/06/14/2534090/sofiya-afganistanski-grazhdanin-nezakonno-preminal-srabsko-balgarskata-granitsa-ostava-v-aresta.html", "text": "По искане на Районна прокуратура – Сливница съдът е определил мярка за неотклонение „задържане под стража“ спрямо Н.З., гражданин на Афганистан, привлечен към наказателна отговорност за извършено от него престъпление по чл. 279, ал. 1, пр. 1 от НК. Това съобщиха от Апелативна прокуратура-София. \r\nДосъдебното производство по случая е било образувано за това, че на 09.06.2018 г., около 16.15 ч., в района на гара Калотина –Запад, на железопътна линия до перона обвиняемият З. незаконно влязъл през границата на страната от Република Сърбия в Република България. \r\nС постановление на наблюдаващия прокурор чужденецът е бил задържан за срок до 72 часа. \r\nРазследването по делото продължава под наблюдението на РП – Сливница.", "date": "2018.06.14", "title": "София: Афганистански гражданин, незаконно преминал сръбско-българската граница, остава в ареста"}
{"url": "http://www.focus-news.net/news/2018/06/14/2534077/nadya-sotirova-predstavitel-na-avtobusniya-bransh-ot-sandanski-ot-1400-do-1530-chasa-avtobusite-ne-tragnaha-ot-avtogarata.html", "text": "От 14.00 до 15,30 часа автобусите не тръгнаха от автогарата. Това каза за Радио „Фокус“-Пирин Надя Сотирова, представител на автобусния бранш от Сандански. „Нашите автобуси и тези, които пътуват за София временно преустановиха пътуванията. Те тръгнаха със закъснение, но изпълняваха маршрутите, защото хората очакват това. Тези автобуси, които са в града също преустановиха пътуванията си в този интервал от време“, посочи тя.\r\nЛора КАЛЧЕВА", "date": "2018.06.14", "title": "Надя Сотирова, представител на автобусния бранш от Сандански: От 14.00 до 15,30 часа автобусите не тръгнаха от автогарата"}
{"url": "http://www.focus-news.net/news/2018/06/14/2534091/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.14", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/14/2534082/sbogom-byurmi-probivat-v-pregovorite-za-imeto-na-makedoniya-prez-prizmata-na-srabskite-medii-agentsiya-fokus.html", "text": "„Няма вече Бивша югославска република Македония“, написа водещият сръбски ежедневник Danas в материал, посветен на финализирането на преговорите за името. От редакцията обаче подчертават: „Споразумението за Македония е постигнато, но резултатът от референдума остава несигурен“.\r\nОтказът на държавния глава на Македония да подкрепи постигнатото споразумение също привлече вниманието на средствата за масова информация в западната ни съседка. Публикации по темата представиха радио B92, вестник Danas и сръбската редакция на BBC, които привеждат информация за провала на срещата в резиденцията във Водно между премиера Зоран Заев и външния министър Никола Димитров с президента на Македония.\r\nГоляма част от сръбските медии отразиха напрежението в Скопие и Атина след обявяването на споразумението.  „Скопие се тресе, ще се тресе ли и Атина?“ Под това заглавие белградската медийна компания B92 публикува материал за протестите в македонската столица, които бяха организирани в сряда вечер в знак на протест срещу новото име на страната. Същевременно от редакцията подчертават, че ситуацията в Атина не е по-спокойна и предават, че опозиционната „Нова Македония“ внесе вот за недоверие срещу правителството на премиера Алексис Ципрас. \r\nЕлектронното издание Sputnik също не пропуска да съобщи за организираните в Скопие протести. „Македония, Македония! Протест пред Събранието, летяха бутилки и факли към полицията“.  Вестник Kurir на свой ред съобщи, че след протестите в Скопие са арестувани 10 души.\r\nЕлектронното издание Insider констатира: „В Македония протести, в Гърция вот на недоверие срещу Ципрас заради договора за името“.\r\nАвторитетното издание Vecernji Novosti съобщава за пробива в преговорите в статия, озаглавена с въпрос: „Северна Македония – победа или предателство?“ Изданието дава картина на настроенията в двете държави след постигането на споразумение, а заключението на редакцията е повече от ясно – сделката е разделила общество и полици както в Гърция, така и в Македония. Електронното издание Vjesti, държавната радио и телевизия RTS и местната редакция на Sputnik обръщат внимание и на днешното изявление на бившия лидер и предходен министър-председател на Македония Никола Груевски. В съобщение в социалната мрежа „Фейсбук“ Груевски написа, че предложението, което е било публично отхвърлено през 2009 г., сега е прието в далеч по-лош вариант.\r\n„Не само за външна, но и за цялостна вътрешна употреба, плюс промяна на Конституцията, отказ от диаспората, историята, Илинденското въстание и идентичността\", написа Груевски и сподели два линка към интернет канал, в които той говори за спора с името.Тереза Герова", "date": "2018.06.14", "title": "„Сбогом, БЮРМ?“ – пробивът в преговорите за името на Македония през призмата на сръбските медии (Агенция „Фокус“)"}
{"url": "http://www.focus-news.net/news/2018/06/14/2534094/gabrovo-stroitelno-montazhni-deynosti-tekat-v-uchastak-ot-patya-mezhdu-sevlievo-i-selo-draganovtsi.html", "text": "Строително монтажни дейности текат в участък от пътя между Севлиево и село Драгановци. От Областно пътно управление уточниха за Радио „Фокус“ – Велико Търново, че водачите трябва да карат с повишено внимание в отсечката от  км 0+000 до км 14+600. Срокът за приключване на дейностите е 22 юни. Условията за пътуване в региона са нормални. Времето е облачно, с превалявания от дъжд. Настилките са предимно мокри. В едната лента се пренасочва трафикът в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението в друга част на път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е проходът Шипка, но в сила остава забраната за товарни автомобили над 12 тона.\r\nЛуиза ТРАНЧЕВА", "date": "2018.06.14", "title": "Габрово: Строително монтажни дейности текат в участък от пътя между Севлиево и село Драгановци"}
{"url": "http://www.focus-news.net/news/2018/06/14/2534092/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на лявоцентристката партийна коалиция „Движение за промяна“ и ПАСОК Фофи Генимата заяви в четвъртък, че няма да подкрепи договора, постигнат между премиерите на Гърция и БЮРМ (Бивша югославска република Македония) за името на последната във вторник, пише електронното издание на гръцкия вестник Kathimerini.\r\nГенимата обоснова решението си с това, че споразумението не предлага „цялостно решение“ на десетилетния спор, въпреки позитивните си елементи.\r\n„Представеното от правителството споразумение е стъпка напред, но не представлява цялостно решение“, заяви лидерът на ПАСОК чрез съобщение след партийната конференция на „Движение за промяна“, завършило късно в сряда.\r\n„Има позитивни части, които съответстват на основите, представени от „Движение за промяна“ за разрешаване на спора. Прилагането му обаче не зависи от Гърция, а основно от действията на съседната страна“, добави Генимата.\r\nВъпреки това, според информация на „Катимерини“, изтъкнати членове на партията като бившия премиер Йоргос Папандреу, лидерът на „То Потами“ Ставрос Теодоракис, кмета на Атина Йоргос Каминис, лидера на „Демократическото ляво“ Танасис Теочаропулос и депутатът от ПАСОК Никос Андрулакис са заявили, че подкрепят договора.\r\nГенимата посочи още, че би гласувала по различен начин на срещата, ако в промените на Конституцията на БЮРМ в официалния документ е било включено адаптиране на етническата идентичност и езика на страната към новото име, като освен това добави, че Гърция трябва да изпрати писмо до НАТО за започване на присъединителни процедури с Македония едва, след като процесът е завършен, за да избегне да бъде поставена пред свършен факт.\r\n*** Държавният секретар на САЩ Майк Помпео предупреди, че все още „има рискове“, че денуклеаризацията на Северна Корея няма да се осъществи.\r\nИнформирайки китайския външен министър Ван И за резултатите от срещата на върха в Сингапур между държавния глава на САЩ и севернокорейския лидер Ким Чен-ун, Помпео заяви, че „все още има рискове да не постигнем“ ядрено разоръжаване на региона и предупреди, че предстои да бъде свършена още много работа. \r\nЛидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп.\r\nВ текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани. \r\n*** Основната опозиционна партия в Гърция - „Нова демокрация“, ще внесе вот на недоверие срещу правителството на премиера Алексис Ципрас заради споразумението за името на Македония, което Атина и Скопие обявиха по-рано тази седмица.\r\nСъответната информация потвърди лидерът на партията Кириакос Мицотакис. Председателят на парламента Никос Вуцис поясни, че вотът ще бъде внесен в 17:00 часа местно време в четвъртък, веднага след приключването на гласуването за реформите от спасителния план за Гърция.\r\nУправляващата коалиция на Ципрас има 154 места в 300-членния парламент в Атина. Вотът на недоверие ще бъде първи за настоящия министър-председател на Гърция, който пое властта през 2015 г. Ципрас срещна недоволството на голяма част от гражданите на страната заради налагането на политиката на строги икономии, но споразумението за името на Македония, което бе постигнато след месеци на дипломатически усилия, провокира силни реакции на опозицията. \r\n„Това е акт на отговорност, насочен към използването на всяка възможност за предотвратяване на сделката\", подчерта Мицотакис пред депутатите, обявявайки решението на партията за внасяне на вот на недоверия към кабинета на Ципрас. \r\nМладшият коалиционен партньор на правителството на Ципрас – партията „Независими гърци“, обяви, че няма да подкрепи споразумението за името, но и че няма да предприема действия за свалянето на управляващия кабинет.\r\n*** Има извършени арести на няколко от участниците във вчерашните протести срещу промяната на името на Македония. Полицията е задържала лица, хвърляли предмети по полицията и сградата на парламент.\r\nОт вътрешното министерство на страната твърдят, че по време на митинга част от събралите се сред които е имало и група хора в маски, са започнали да хвърлят бутилки, пиротехнически средства, пръти и един „Коктейл Молотов“, който не се е запалил.\r\nНовият протест ще бъде обявен тази вечер отново пред парламента.\r\n***  Сръбският президента Александър Вучич заяви, че решаването на спора за името на една държава, какъвто е случая с Македония, не може да се сравни с проблема с Косово.\r\nВ отговор на журналистически въпрос за отношението му около решаването на спора за името на Македония и дали поради него очаква натиск върху Белград във връзка с отношенията му с Косово и Босна и Херцеговина Вучич отговори, че това са несравними неща.\r\n„Не сравнявайте проблема с едно име с проблема с Косово, където имаме проблем с над милион души и 10000 спорни квадратни километра“, заяви сръбският президент и изрази надежда, че и за това е възможно е да се намери решение.", "date": "2018.06.14", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/06/14/2534095/burgas-sadat-postanovi-zadarzhane-pod-strazha-spryamo-ukrainski-grazhdanin-obvinen-v-prichinyavane-na-smart-po-nepredpazlivost-na-mazh-pri-katastrofa-v-piyano-sastoyanie.html", "text": "По искане на Окръжна прокуратура – Бургас, съдът наложи мярка за неотклонение „задържане под стража“ спрямо украински гражданин, обвинен в причиняване на смърт по непредпазливост на мъж при катастрофа, като деянието е извършено в пияно състояние\r\nПо искане на Окръжна прокуратура – Бургас, съдът  задържа под стража украинския гражданин Игор Т. Това съобщиха от Апелативна прокуратура-Бургас. Той е обвинен за това, че на 11 юни 2018 г. по второкласен път (при Ришки проход) при управление на влекач „Скания“, с украинска регистрация, с прикачено полуремарке, с посока на движение от гр.Шумен към гр.Карнобат нарушил правилата за движение и по непредпазливост причинил смъртта на мъж, като деянието е извършено в пияно състояние – с концентрация на алкохол в кръвта – 2,81промила, установено с техническо средство „Дрегер“ – престъпление по чл. 343, ал. 3, б. „б“, вр. ал. 1, б. „в“, вр.чл. 342, ал. 1 от НК.\r\nСпоред прокурора, налице е обосновано предположение за това, че  Игор Т. е извършил престъплението, в което е обвинен. Представителят на държавното обвинение е категоричен, че украинският гражданин може да се укрие или да извърши ново престъпление.\r\nСъдът прие мотивите на прокурора и задържа под стража Игор Т.\r\nОпределението на Окръжен съд – Бургас може да бъде обжалвано пред Апелативния съд в града.", "date": "2018.06.14", "title": "Бургас: Съдът постанови „задържане под стража“ спрямо украински гражданин, обвинен в причиняване на смърт по непредпазливост на мъж при катастрофа в пияно състояние"}
{"url": "http://www.focus-news.net/news/2018/06/14/2534093/yambol-sadat-zadarzha-pod-strazha-rumanski-grazhdanin-obvinen-v-kontrabandno-prenasyane-na-blizo-2-kg-hashish.html", "text": "По искане на  Окръжна прокуратура – Ямбол, съдът  задържа под стража румънския гражданин Мариан М. Той е обвинен за това, че на 9 юни 2018 г. през ГКПП „Лесово“, обл. Ямбол, без надлежно разрешително, с  автомобил марка „Фолксваген Таурег“, пренесъл през границата на страната от Република Турция в Република България високорисково наркотично вещество – хашиш с общо тегло 1948 г – престъпление по чл.242, ал.2, предл. 1 от НК. Това съобщиха от Апелативна прокуратура-Бургас.\r\nНаркотичното вещество е открито благодарение на отличната работа на служители от „Митница“ Бургас, извършили проверката на МПС.\r\nСпоред прокурора, налице е обосновано предположение за това, че Мариан М. е извършил престъплението, в което е обвинен. Представителят на държавното обвинение е категоричен, че румънският гражданин може да се укрие или да извърши ново престъпление. \r\nСъдът прие мотивите на прокурора и задържа под стража Мариан М.\r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.06.14", "title": "Ямбол: Съдът задържа под стража румънски гражданин, обвинен в контрабандно пренасяне на близо 2 кг хашиш"}
{"url": "http://www.focus-news.net/news/2018/06/14/2534098/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-v-rayona-na-prohod-predela.html", "text": "Повишена опасност от падащи камъни има в Кресненското дефиле и по второкласен път 19, в района на проход Предела. Това съобщиха за Радио „Фокус“ – Пирин от Областно пътно управление – Благоевград. Трафикът по автомагистрала „Струма“ и главен път Е-79 в областта е натоварен. Затруднено е движението в Кресненското дефиле, поради пътен инцидент, възникнал малко след 15.00 часа. В района движението се извършва в една лента, като трафикът се регулира от „Пътна полиция“. Пътните настилки са мокри и хлъзгави.\r\nЛивия НИНОВА", "date": "2018.06.14", "title": "Благоевград: Повишена опасност от падащи камъни има в Кресненското дефиле и по второкласен път 19, в района на проход Предела"}
{"url": "http://www.focus-news.net/news/2018/06/14/2534085/krasimir-uzunov-sledvashtite-tri-mesetsa-shte-badat-reshavashti-za-makedoniya.html", "text": "Следващите три месеца ще бъдат решаващи за Македония. Това каза в предаването \"Нещо повече\" по БНР президентът на Информационна агенция и Радио „Фокус“ Красимир Узунов. Според него договорът между Гърция и Македония е по-добър, отколкото този между България и Македония и го определи като „много пипнати  много дисциплиниращ“.\r\n„Този договор показва Македония какво може да прави и какво няма право да прави, което примерно в други договори го. За мен на Ципрас не му е проблем вота на недоверие в парламента. Той ще спечели този вот. Друг е въпросът дали печелейки битката ще спечели и войната, защото тя тепърва предстои. Не съм толкова оптимист, че той може да спечели изборите, защото общественото мнение в много случаи е на страната на „Нова демокрация“. Според гръцка социология от преди месец превесът на „Нова демокрация“ е между 13 и 18 е пункта. До голяма степен това се дължи и на казуса с Македония. Очевидно обаче правителството на Ципрас е тръгнало да решава всички въпроси. Вчера имаше новина, в която външният министър каза, че няма да излиза в отпуска, докато не реши въпроса и с Албания. Днес има новина, че ще решава въпросите и с Кипър. Очевидно Гърция залага на една много активна дипломация, която да реши спорните въпроси. Ако се решат действително, може да се облекчи много положението на страната, да се намери съседен пазар“, коментира Узунов.\r\nПо думите му гръцкият бизнес е по-добре ориентиран от българския и едно икономическото влизане в Македония бързо би се усетило. Той изрази смущение от предстоящото гласуване в Македония. „Смущава ме, че с 61 от 120 депутата може да решиш как се казва държавата. Дори едно квалифицирано мнозинство би било проблемно, защото става въпрос за държава. Нашата реклама, която въртим на България, е че 14 века не сме сменяли държавата. А това, ако на всеки 25 години слагаме по някоя представка, била тя географска или времева, ще бъде различно“, заяви Узунов и уточни, че ако Георги Иванов откаже да ратифицира споразумението, то ще се върне в Парламента дни преди Съвета на министрите от ЕС на 25-и и Македония може да пропусне датата, за да получи покана.\r\nУзунов подчерта, че България все още може да влияе на политиката на Скопие в контекста на преговорния процес за еврочленство. \"Страната ни трябва да пази своята териториална цялост и да не създава условия за реваншизъм\", каза още той.", "date": "2018.06.14", "title": "Красимир Узунов: Следващите три месеца ще бъдат решаващи за Македония"}
{"url": "http://www.focus-news.net/news/2018/06/14/2534097/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението в област Бургас, съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими.\r\nИнтензивно е движението по главните булеварди и кръстовища в Бургас. Най-натоварен е трафикът в района на кръговото кръстовище “Трапезица” и пред Окръжна болница. Интензивно е движението на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Засилен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nЗатворена за движение е улица „Поморие“ между улица „Велико Търново“ и ул. „Абоба“. Движението се извършва съгласно създадената временна организация, която ще е в сила до 30 юни. Строителни дейности налагат кръстовището на бул. „Демокрация“ с ул. „Богориди“ да бъде затворено за движение до 30 юни т. г. По отсечката в този период ще преминават само колите на обществения транспорт. Затворено е и едното платно в отсечката кв. „Ветрен“ – Бургас поради извършването на ремонтни дейности на пътното платно.\r\nДеница ДИМИТРОВА", "date": "2018.06.14", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/06/14/2534099/blagoevgrad-intenziven-na-vhod-i-izhod-e-trafikat-na-gkpp-kulata.html", "text": "Интензивен на вход и изход е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". На граничен пункт „Илинден“, както и на останалите пунктове по българо-гръцката граница движението е нормално.\r\nЛивия НИНОВА", "date": "2018.06.14", "title": "Благоевград: Интензивен на вход и изход е трафикът на ГКПП „Кулата“"}
{"url": "http://www.focus-news.net/news/2018/06/14/2534100/smolyan-proliven-dazhd-vali-v-grada-padnali-kamani-i-nanosi-zatrudnyavat-dvizhenieto-po-napravleniyata-pamporovo-smolyan-i-pamporovo-stoykite.html", "text": "Проливен дъжд вали в област Смолян, пътните настилки навсякъде са мокри и хлъзгави, съобщи за Радио „Фокус“ – Смолян дежурният в Областно пътно управление (ОПУ) – Смолян. Паднали камъни и наноси, вследствие на обилните валежи, които продължават няколко часа, затрудняват движението по направленията Пампорово – Смолян и Пампорово – Стойките. Екипите на ОПУ – Смолян са съсредоточени там и разчистват настилките. Повишена е опасността от падащи камъни и свличане на земни маси по всички направления в региона, а и шофирането е затруднено заради дъжда и от Пътната служба апелират към водачите да не шофират, освен ако не е крайно наложително.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян дъждът продължава да вали от обяд, след кратко прекъсване за около час. По улиците се стичат реки и движението е затруднено. По улиците в града има наноси от пясък и единични камъни. В края на работния ден автомобилният трафик е интензивен по бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.06.14", "title": "Смолян: Проливен дъжд вали в града, паднали камъни и наноси затрудняват движението по направленията Пампорово – Смолян и Пампорово – Стойките"}
{"url": "http://www.focus-news.net/news/2018/06/14/2534102/pazardzhik-finansoviyat-direktor-na-asarel-medet-ad-nikola-anev-poluchi-prestizhna-nagrada.html", "text": "Директор „Финансово-икономически дейности“ в „Асарел-Медет“ АД Никола Анев беше отличен в престижния конкурс „Финансов директор на годината`2018“. Той стана победител в една от четирите конкурсни категории и получи приза „Планиране и бюджетиране“. Това съобщиха от отдел „Комуникации“ на „Асарел-Медет“ АД. Конкурсът „CFO of the Year 2018“ се организира за пета поредна година от консултантската компания „Ърнст енд Янг – България“ с медийното партньорство на списание „Форбс“. Той е създаден с идеята да се отличават изключителните финансови лидери на България, които  дават своя принос за  утвърждаване на добрите професионални практики в сферата на корпоративните финанси. Официалната церемония по обявяването на тазгодишните номинации и победители се проведе на 13 юни в Централния военен клуб в София, а организаторите отчетоха, че това е годината с най-силната конкуренция досега. „Благодаря на ръководството на „Асарел-Медет“АД за номинирането ми, както и на моите колеги от дирекция „Финансово-икономически дейности“, с които заедно преодоляваме професионалните предизвикателства, пред които се изправяме ежедневно“, каза Никола Анев при обявяването му за победител в категорията „Планиране и бюджетиране“. \r\nТой подчерта, че това е награда за целия екип на „Асарел-Медет“АД и че компанията е пример не само с производствените и финансово-икономическите си резултати, но и със своята корпоративна социална отговорност. През 2018 г. в конкурса участваха финансови директори от различни сектори на икономиката: производство, услуги, търговия и банки. Кандидатурите бяха разгледани от независимо жури, чиито членове са успешни бизнес лидери, хора от академичните среди и представители на различни финансови организации. В другите три категории на конкурса „Управление на финансовата функция“, „Контрол и отчетност“ и „Ликвидност и риск“  бяха отличени финансовите директори на „Сименс“, „Монбат“, Първа инвестиционна банка и VP Brands International. Финансовият директор на А1 получи голямата награда по комплексни показатели.", "date": "2018.06.14", "title": "Пазарджик: Финансовият директор на „Асарел-Медет“ АД Никола Анев получи престижна награда"}
{"url": "http://www.focus-news.net/news/2018/06/14/2534104/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за Радио „Фокус“ – Велико Търново от Областно пътно управление. Срокът за приключване на преасфалтирането е краят на юни. Обходният маршрут е през село Шереметя. Условията за пътуване в региона са нормални. Времето е облачно, на места вали дъжд и настилките са предимно мокри. Движението е натоварено. Допълнително въведени ограничения в областта няма. За изминалото денонощие не са регистрирани и тежки инциденти. Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. Срокът за приключване на дейностите е 12 юни. До тогава трафикът се пренасочва в една лента. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.14", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/06/14/2534105/aktsenti-v-sutreshniya-blok-dobro-utro-balgariya-na-15-yuni.html", "text": "Автобусни превозвачи от цялата страна излязоха на предупредителен протест срещу проектозакона за създаване на Българска Автомобилна камара. Такъв е предвиден и за 25 юни, ако предложението не бъде изтеглено от вносителите. За спорните точни в документа, за евентуалните отстъпки на управляващите и за следващи действия на превозвачите ще разговаряме с председателя на Браншовия съюз за стопанска инициатива в транспорта Магдалена Милтенова. Ще обърнем поглед и към казуса с името на Македония. След постигнатото споразумение от началото на седмицата за Република Северна Македония въпросителните остават много, а към тях се прибави и нов акцент - този път от Българска страна, след отказа на премиера Бойко Борисов да се срещне с македонския президент, който беше на посещение у нас. Бъдещето на бившата югославска република, дипломатическите ходове и последиците от тях ще коментираме с политическия анализатор проф. Михаил Константинов. Ще се насочим и към Смолян, за да научим от кмета на общината Николай Мелемов как гледа на предложените промени в Закона за туризма, обособяващи конкретни райони в курортите ни. В минутите след 9.00 часа Ваня Николова от Радио „Фокус“-Пазарджик ще ни разкаже повече за инициативата за изказването на връх Вихрен. Ще обърнем внимание и на 4-ти Международен фестивал на изпълнители на класическа музика, който ще се проведе в Бургас. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.06.14", "title": "Акценти в сутрешния блок „Добро утро, България“ на 15 юни"}
{"url": "http://www.focus-news.net/news/2018/06/14/2534107/alsat-m-makedoniya-makedonskiyat-vanshen-ministar-zayavi-che-pregovorite-s-es-zapochvat-sled-priemaneto-na-sporazumenieto.html", "text": "Македонският външен министър заяви, че германското правителство ще настоява за повторното започване на интеграционния процес на Македония. Германският външен министър Хайко Маас е обещал лично да лобира във Франция и в Холандия те да се съгласят да бъде насрочена дата за началото на преговорите за присъединяване на Македония към Европейския съюз, предава скопският телевизионен канал  „Алсат-М“.\r\nНикола Димитров заяви, че след голямата стъпка, която е направила страната за решаване на спора с Гърция се очаква деблокиране на евроатлантическите процеси.\r\nМакедония чака зелена светлина за започване на преговорите на срещата на високо равнище на Съвета на Европа, който ще се проведе на 28 и 29 юни. Въпреки това, до тогава Скопие трябва да убеди Франция и Холандия, които въпреки спора с името, смятат, че Македония трябва да направи още много, за да изпълни изискванията на Брюксел. Виктор Турмаков", "date": "2018.06.14", "title": "„Алсат-М“ (Македония): Македонският външен министър заяви, че преговорите с ЕС започват след приемането на споразумението"}
{"url": "http://www.focus-news.net/news/2018/06/14/2534106/plenumat-na-visshiya-sadeben-savet-izbra-silviya-ilieva-za-glaven-sekretar-na-vss.html", "text": "Пленумът на Висшия съдебен съвет (ВСС) избра с 22 гласа „за“ Силвия Рашева Илиева за главен секретар на ВСС. Другият кандидат Александър Богданов Николов получи 1 глас подкрепа. Един от членовете на ВСС гласува с „против“. Това съобщиха от ВСС.\r\nИзборът бе проведен съгласно Правилата за провеждане на конкурс за назначаване на главен секретар на ВСС. Преди обсъждане на допуснатите кандидати от Пленума, те бяха изслушани и оценени от определена със заповед на представляващия ВСС седемчленна комисия. Днес представиха своите концепции и отговориха на въпроси на членовете на Пленума на ВСС.\r\nСилвия Илиева е магистър по право и по международни отношения – право на Европейския съюз. Тя има над 19 години юридически стаж, половината от който в Администрацията на ВСС. От февруари 2015 г. тя работи в Прокуратура на Република България, като към момента тя е главен експерт – юрист в Кабинета на главния прокурор. В периода 2005 – 2014 г. е била служител в Администрацията на ВСС, включително като директор на дирекции „Правна“ и „Атестиране на магистрати“, и е изпълнявала длъжността „главен секретар“ на ВСС. Работила е като главен юрисконсулт на Столична община, район „Подуяне“ и като главен юрисконсулт на Община Попово.\r\nПред Пленума на ВСС Силвия Илиева заяви, че се кандидатира за длъжността, която приема като предизвикателство и отговорност, мотивирана от натрупаните знания и професионален опит. Тя представи своята Концепция за работа като главен секретар, визията си за структуриране на администрацията на Съвета и необходимостта от конкретни промени. Акцентирано бе на потребността за оптимизиране на структурата на АВСС въз основа на изготвения в момента функционален анализ за нейната работа. Формулирани бяха дългосрочни цели за развитие на АВСС като въвеждане на практика на шестмесечни общо събрания на администрацията и членове на ВСС, които ще способстват за подобряване на служебната комуникация. Предвижда разработване на годишни Планове за обучения за повишаване на компетентността и подготовката на съдебните служители. Силвия Илиева коментира необходимостта от приемане на годишна програма и годишен план за работата на АВСС, които трябва да бъдат обвързани с годишната програма и приоритетите на ВСС. Посочено бе, че това ще позволи планиране на дейността на отделните звена в администрацията.\r\nСред краткосрочните цели са посочени създаването на ясни правила и структури за контрол на дейностите в дирекциите на АВСС, подобряване на микроклимата, усъвършенстване на качеството на работа на служителите в администрацията на ВСС, постигане на икономичност и правилно диференциране на извършваните дейности, преодоляване на дисбаланса в натовареността на съдебните служители в АВСС, актуализиране на вътрешните правила и други.\r\nЧленовете на ВСС поставиха на Силвия Илиева въпроси за ръководството на основните звена в АВСС; относно съгласувателните процедури между различните комисии и дирекции; дали назначаването на административен секретар в помощ на главния секретар би подобрило работата на администрацията; как да се оптимизира дейността на Съвета по жалби и сигнали на граждани и може ли да предложи визия за подобряване на деловодната система на ВСС.\r\nПодкрепа за кандидатурата на Силвия Илиева бе заявена от Даниела Марчева, Боряна Димитрова, Гергана Мутафова и Вероника Имова – членове на ВСС, както и от Боян Магдалинчев - представляващ ВСС и Сотир Цацаров – главен прокурор. Те се мотивираха с показаните от кандидата детайлно познаване на работата на АВСС, обективно посочване на дефицити в нея, предлаганите промени за оптимизиране, заявената визия за развитие на администрацията и на ВСС, както и убедителното представяне на Силвия Илиева.", "date": "2018.06.14", "title": "Пленумът на Висшия съдебен съвет избра Силвия Илиева за главен секретар на ВСС"}
{"url": "http://www.focus-news.net/news/2018/06/14/2534109/plenumat-na-vss-otpravi-zapitvane-do-kpkonpi-za-utochnyavane-na-zadalzheniyata-na-sadebnite-sluzhiteli-za-deklarirane.html", "text": "Пленумът на Висшия съдебен съвет (ВСС) отправи запитване до Комисията за противодействие на корупцията и за отнемане на незаконно придобито имущество (КПКОНПИ) за уточняване на задълженията на съдебните служители за деклариране по ЗПКОНПИ. Това съобщиха от ВСС.\r\nПленумът на Висшия съдебен съвет отправя запитване до председателя на КПКОНПИ по два въпроса:\r\nСледва ли служителите в администрацията на съдебната власт, назначени до 22.01.2018 г. включително, да подават декларация за несъвместимост по чл. 35, ал. 1 от ЗПКОНПИ и декларация за имущество и интереси по чл. 35, ал. 1, т. 2 ЗПКОНПИ за 2017 г., в случай че са подали декларация за несъвместимост по чл. 107а, ал. 1 от КТ и декларация за имотно състояние по чл. 107а, ал. 5 КТ за същия календарен период, както и изискуемите редакции по чл. 343а от Закона за изменение и допълнение на ЗСВ, публикуван в Държавен вестник, бр. 49/2018 г.;\r\nИли следва да се попълват декларациите по реда на чл. 35, ал. 1, т. 2  от ЗПКОНПИ по отношение на служителите, назначени преди 2000 г., тъй като образецът на бланката не позволява въвеждането на година на встъпване, предхождаща 2000 г.\r\nСъгласно § 2, ал. 1, т. 1 от ДРЗ на ЗПКОНПИ, глава пета, осма и петнадесета се прилагат и за служителите в администрацията на съдебната власт. По силата на посоченото препращане и на разпоредбите на чл. 35, ал. 1, т. 1 и т. 2 от ЗПКОНПИ, съдебните служители са задължени да подават декларации за несъвместимост и декларация за имущество и интереси, като следва да сторят това най-късно до 8 юни 2018 г. и отразят в тях подлежащите на деклариране обстоятелства, настъпили през 2017 г.\r\nЗадълженията за деклариране са обсъдени от ВСС и представители на Комисията за противодействие на корупцията и за отнемане на незаконно придобито имущество на 30.05.2018 г., а информацията е е предоставена на съдилищата в страната.\r\nВ отговор на запитване от председателя ВАС, КПКОНПИ писмено е указала, че лица по § 2, ал. 1, т. 1 от ЗПКОНПИ, назначени до 22 януари 2018 г. включително, които са подали декларация за несъвместимост по чл. 7, ал. 2 от Закона за държавния служител, съответно по чл. 107а, ал. 1 от КТ, не подават декларация за несъвместимост по чл. 35, ал. 1, т. 1 от ЗПКОНПИ. Същото се сочи и по отношение на декларациите за имущество и интереси по чл. 35,  ал. 1, т. 2 във връзка с чл. 38, ал. 1, т. 2 от ЗПКОНПИ, които според изразеното становище не следва да се подават от лицата по § 2, ал. 1, т. 1 от закона, назначени до 22 януари 2018 г. включително, които са подали годишна декларация за имотно състояние за 2017 г. по чл. 29, ал. 2 от Закона за държавния служител, съответно чл. 107а, ал. 5 от КТ.\r\nЧленовете на ВСС установиха възникналата неяснота в дадените от КОНПИ указания, включително и предвид последните промени на ЗСВ. Пленумът на ВСС, намери, че са необходими допълнителни уточнения на посочените задължения.", "date": "2018.06.14", "title": "Пленумът на ВСС отправи запитване до КПКОНПИ за уточняване на задълженията на съдебните служители за деклариране"}
{"url": "http://www.focus-news.net/news/2018/06/14/2534108/stara-zagora-proekt-za-obnovyavane-na-obrazovatelnata-infrastruktura-za-nad-9-mln-lv-izpalnyava-obshtina-kazanlak.html", "text": "Община Казанлък изпълнява проект за обновяване на образователната инфраструктура по Оперативна програма „Региони в растеж“ в размер на 9 504 532 лв., каза за Радио „Фокус“ зам.-кметът Цветолина Цветкова. Тя поясни, че проектът включва саниране, подмяна на горивна база, вътрешно и външно боядисване, подмяна на самото оборудване в три детски градини в Казанлък и пет училища в селата Хаджидимитрово, Овощник, Ръжена, и в градовете Крън и Шипка. В ход са и дейности по саниране на най-голямото училище в Казанлък – Средно училище „Екзарх Антим Първи“. Финансирането е от Национален Доверителен Екофонд в размер на 800 хил. лв. и 169 хил. лв. собствено участие. В началото на учебната година бяха приложени мерки за енергийна ефективност в Детска градина „Теменуга“ в размер на 250 хил.лв., както и 10 хил.лв. са отделени за спортни съоръжения в градината. Предстои със средства от общинския бюджет в летните месеци да бъде извършено саниране и на Детска градина „Мечо Пух“. В Казанлък вече функционира и Националният център по природни науки към Профилирана природо-математическа гимназия „Никола Обрешков“, който се счита за най-модерния по рода си на Балканския полуостров. Има обзаведени два кабинета по информационни технологии, по биология, химия, физика, с много идеи на учителите, които преподават там.\r\nСпециално място Общината отделя на развитието на спортната база по училищата. От тази година започва подобряване на състоянието на спортните площадки. Предвидени са 66 хил. лв. за реконструкция на спортната площадка на Основно училище „Никола Вапцаров“ и Гимназия „Петко Стайнов“.\r\nСлавяна ГАЙДАРОВА", "date": "2018.06.14", "title": "Стара Загора: Проект за обновяване на образователната инфраструктура за над 9 млн. лв. изпълнява Община Казанлък"}
{"url": "http://www.focus-news.net/news/2018/06/14/2534110/ministar-valentin-radev-deystviyata-na-obshtoevropeysko-nivo-sa-klyuchovi-za-efektivna-zashtita-na-granitsite.html", "text": "В рамките на първата работна сесия вътрешните министри на страните от Залцбургския форум обсъдиха гранично управление и взаимна съвместимост на информационните системи - сред най-актуалните и съществени теми от дневния ред на ЕС в областта на вътрешните работи. Това съобщиха от пресцентъра на МВР.\r\n„Нивото на сигурност на външните граници на ЕС има пряко отражение както върху способността на Съюза и на държавите членки да управляват успешно миграционните процеси, така и върху нивото на сигурност в ЕС като цяло“, заяви министър Радев. В този смисъл той изтъкна, че граничната сигурност е основен приоритет на Българското председателство на Съвета и ще продължи да бъде сред приоритетите и на бъдещите ротационни председателства. „Защитата на границите е въпрос, който вече не може да се разглежда само от национална гледна точка. За да е ефективна тази защита, трябва да мислим и да действаме заедно на общоевропейско ниво“, допълни Радев и подчерта, че една от стъпките в тази посока е разработването и прилагането на система за Европейско интегрирано управление на външните граници. Основни елементи от стратегията бяха препотвърдени в заключенията, приети на заседанието на Съвета „Правосъдие и вътрешни работи“ на 5 юни. \r\nПо време заключителното събитие в рамките на настоящото румънско председателство на инициативата бе дискутирано и въвеждането на унифицирани практики в дейността по анализ на компетентните органи. „Политическият цикъл на ЕС за борба с тежката и организирана престъпност може да послужи за обща платформа, в която да се тестват възможностите за хармонизиране практиките за анализ“, посочи министър Радев. Той запозна колегите си с конкретните инициативи осъществени от Българското председателство за подобряване на ефективността от политическия цикъл, който позволява на държави членки да изпълняват и отчитат общи приоритет въз основа на общ анализ. \r\nНа 15 юни заседанията на вътрешните министри продължават и в разширен формат с Групата на приятелите на Залцбургския форум от Западните Балкани и Република Молдова.   \r\nЗалцбургският форум е една от най-активните неформални инициативи за регионално сътрудничество в областта на сигурността в рамките на Европейския съюз, създадена през 2001 г. по идея на Австрия. Дейността на Залцбургския форум се осъществява в три основни направления: координация и представяне на интересите на страните-участнички в рамките на ЕС; развиване и задълбочаване на регионалното оперативно сътрудничество; активизиране на отношенията с трети страни – т. нар. “външно измерение на Залцбургския форум”. По подобие на утвърдената практика на ЕС, Залцбургският форум се председателства от страните-участнички на ротационен принцип за срок от шест месеца. В настоящата Тройка председателства на Залцбургския форум са Унгария, Полша, Румъния.", "date": "2018.06.14", "title": "Министър Валентин Радев: Действията на общоевропейско ниво са ключови за ефективна защита на границите"}
{"url": "http://www.focus-news.net/news/2018/06/14/2534096/vzglyad-razshiryavaneto-na-nato-se-prepana-varhu-natsionalnata-gordost-na-makedontsite.html", "text": "Македонският президент Георги Иванов се обърна към нацията и заяви, че отказва да подпише споразумението с Гърция за преименуването на страната. Може да изглежда абсурдно, но това означава много. Първо, планът за ускорено изтегляне на Македония в НАТО е провален. На второ място, много болезнен удар по получиха американците, чиято роля в конфликта между  македонци и гърци е просто отвратителна, коментира руското издание „Взгляд“.\r\nМакедония променя името си в името на присъединяването към ЕС и НАТО. Премиер Зоран Заев заяви, че е стигнал до разбирателство по въпроса със своя гръцки колега Алексис Ципрас.  са   са стигнали с гръцкия си колега споразумение Алексис Ципрас по принцип по този въпрос. Когато правителствата на двете страни подпишат споразумението, което ще се ратифицира от парламентите, след като македонските граждани го утвърдят на референдум, Македония ще бъде преименувана в „Република Северна Македония“, в това число за „повсеместна употреба“ и в националните документи. \r\nНо изведнъж целият този график отиде по дяволите и всички планове за ускорено присъединяване на Македония към НАТО по черногорски сценарий се превърнаха в тиква. Македонският президент Георги Иванов заяви, че „няма да легализира тази политическа инициатива“.\r\nСпорът между Атина и Скопие за името на Македония, е може би най-сюреалистичния в Европа. Над него трябва да се замислят привържениците на икономическия детерминизъм: в гръцко-македонския конфликт няма нито един грам на икономиката, няма и  капка петрол. Има  неща, по-скъпи от парите.\r\nОще  по време на предизборната си кампания Заев заяви, че с всички възможни средства ще се стреми към членство в ЕС и НАТО. Първо, той промени името на летище Скопие от „Александър Велики“ на нещо по-неутрално. Когато гърците разбраха намеренията на Заев, затворените преди това преговори започнаха на равнище външни министри. Разговорите бяха проведени в атмосфера на секретност: македонското общество да не се откаже от стратегическа посока на развитие на ЕС и НАТО, но не и с цената на унижение и загуба на идентичност. \r\nРезултатът от преговорите беше документ от 20 страници, който всъщност не отговаря на нито една от страните. В Атина опозицията рязко се противопостави на договора с Македония. В самата Македония, промяната на конституционното име на страната може да доведе до напълно непредсказуема реакция. Съдейки по реакцията на президента Иванов, тя вече е предизвикана.\r\nСпоред гръцки източници, Македония по договора не само промени името си, но също така се отказва от всякакви претенции към древността и древногръцката култура, а понятията „македонски\" и \"македонски“, ще бъдат допълнени с някои определения (най-вероятно, прилагателното „славянски“) \r\nСтрува си да се подчертае още веднъж: цялата тази фантасмагория би била невъзможна без безпрецедентен натиск от страна на американците. Наскоро американския посланик в Атина Джефри Пиет заяви, че ако Македония не намери решение за името, то ще има „геополитически последствия.“ От устата на Пиет това е ясна заплаха. Виктор Турмаков", "date": "2018.06.14", "title": "„Взгляд“ : Разширяването на НАТО се препъна върху националната гордост на македонците"}
{"url": "http://www.focus-news.net/news/2018/06/14/2534112/predstoyashti-sabitiya-v-stranata-za-15-yuni-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 9.00 часа в Интер Експо Център (бул. „Цариградско шосе“ 147) ще бъде открита Международната конференция „Енергийна сигурност на Югоизточна Европа и национала сигурност“. В нея ще участват зам.-министърът на енергетиката Жечо Станков, вицепремиерът и министър на отбраната Красимир Каракачанов и еврокомисарят Мария Габриел. \r\n***\r\nОт 9.00 часа в София Хотел Балкан ще се проведе конференция на тема \"Подобряване достъпа до обществени поръчки\". Тя ще бъде открита от европейския комисар отговарящ за вътрешния пазар, промишлеността, предприемачеството и МСП Елжбета Бенковска и заместник министър-председателя Томислав Дончев. \r\n***\r\nОт 9.00 часа в IX състав на Специализирания наказателен съд ще се гледа делото срещу Деян М., Недялко Ц., Петър Б. и Христо Г., обвинени в организиране и ръководене на организирана престъпна група. \r\n***\r\nОт 9.30 часа в 3 състав на Софийския градски съд ще се гледа делото срещу Г. К., П. П., Н. С., М. И. за инцидента с падналата сграда на ул. „Алабин“, при който загинаха две момичета. \r\n***\r\nОт 9.30 часа в Международното висше бизнес училище (ул. \"Винсент ван Гог\" № 7) ще бъде открита XV-та Международна научна конференция „Туризъм – изследване, развитие, обучение“. \r\n***\r\nОт 9.30 часа в XVI състав на Специализирания наказателен съд ще се гледа делото срещу Емил М., обвинен в кумулиране на наказанията. \r\n***\r\nОт 10.00 часа с юбилейна научна сесия за студенти и докторанти ще започне Тържественото честване на 65-ата годишнина на Химикотехнологичния и металургичен университет. Събитието ще се проведе в зала 301, сграда А на университета. От 11.30 часа Катедра „Приложна механика“ ще отбележи 100 години от рождението на проф. Борис Попов и 65 години катедра „Приложна механика“ с тържествен катедрен съвет и откриване на зала на името на професора. Ои същото време в Библиотечно- информационния център ще бъде открита „Библиотека - читалня” на академик Минчо Хаджийски. От 13.00 часа в зала „Проф. д-р Асен Златаров“ ще се проведе Тържествено събрание на академичния състав на университета.\r\n***\r\nОт 10.00 часа в V състав на Специализирания наказателен съд ще се гледа делото срещу Илчо И., Станко Ж., Евгений И. и др., обвинени в образуване и ръководене на организирана престъпна група.  \r\n***\r\nОт 10.00 часа в XII състав на Специализирания наказателен съд ще се гледа делото срещу Гриша Г., Данаил Г., Емилия С. и др., обвинени в образуване и ръководене на организирана престъпна група. \r\n***\r\nОт 10.00 часа в XV състав на Специализирания наказателен съд ще се гледа делото срещу Петър Т., Ивайло С., Красимира Д. и Пламен П., обвинени в организиране и ръководене на организирана престъпна група. \r\n***\r\nОт 10.00 часа в XVII състав на Специализирания наказателен съд ще се гледа делото срещу Добрин Д., Николай И., Красимир Б. и др., обвинени в образуване и ръководене на организирана престъпна група. \r\n***\r\nОт 10.00 часа в VI състав на Специализирания наказателен съд ще се гледа делото срещу Христо К., Кръстю Д. и Ивайло С., обвинени в квалифицирани състави на изнудване. \r\n***\r\nОт 10.00 часа в VII състав на Специализирания наказателен съд ще се гледа делото срещу Пламен М., Анета Г. и Женя Г., обвинени в образуване и ръководене на организирана престъпна група. \r\n***\r\nОт 10.00 часа в XVI състав на Специализирания наказателен съд ще се гледа делото срещу Йордан Н., Андриан А., обвинени в образуване и ръководене на организирана престъпна група. \r\n***\r\nОт 10.00 часа в жк. „Дружба 1”, ул. „Кап. Димитър Списаревски” № 28 ще бъде открит „Еко драйв България“ 2018. На събитието ще присъстват заместник-кметовете на Столична община по направленията „Транспорт и транспортни комуникации” Евгени Крусев, „Зелена система, екология и земеползване” Йоана Христова, както и съветникът на министъра на икономиката Любомир Ганчев.\r\n***\r\nОт 10.30 часа на ул. \"Кърниградска\" №18 „Демократична България“ ще даде извънредна пресконференция. \r\n***\r\nОт 11.00 часа в XIX състав на Специализирания наказателен съд ще се гледа делото срещу Иван Т., Димитър К. и Димитър К., обвинени в престъпление по служба. \r\n***\r\nОт 11.00 часа в X състав на Специализирания наказателен съд ще се гледа делото срещу Пламен М., Атанас О. и Милко М., обвинени в организиране и ръководене на организирана престъпна група.\r\n***\r\nОт 12.00 часа в сградата на Столична община ще бъде представен  конкурса за изработване на проект за изграждане на мемориал на загиналите войници от Първи и Шести софийски пехотни полкове в парка на НДК. В пресконференцията ще участват кметът на София Йорданка Фандъкова, главният архитект на София арх.Здравко Здравков, зам.-кметът на София доц.д-р Тодор Чобанов, о.з.кап.Атанас Илев – председател на Съюза на възпитаниците на военните на Негово величество училища, школа за Запасни офицери и родолюбиво войнство и гражданство. \r\n***\r\nОт 12.00 часа до паметника на Йордан Радичков пред Националната художествена галерия ще започне Литературно четене по случай Ден на бащата, организирано от  Столична библиотека и фондация „Лале“.\r\n***\r\nОт 13.00 часа в IX състав на Специализирания наказателен съд ще се гледа делото срещу Атанас П., Веселин М., Николай Н. и Чавдар Н., обвинени в образуване и ръководене на организирана престъпна група. \r\n***\r\nОт 14.00 часа общинските съветници от БСП в София ще дадат извънреден брифинг на мястото на бившия мавзолей – площадката, където трябваше да бъде Бронзовата къща.\r\n***\r\nОт 14.00 часа в XVIII състав на Специализирания наказателен съд ще се гледа делото срещу Александър А., Александър Д., Арутюн С. и др., обвинени в образуване и ръководене на организирана престъпна група.\r\n***\r\nОт 14.00 часа в V състав на Специализирания наказателен съд ще се гледа делото срещу Христо Г., обвинен в изнудване. \r\n***\r\nОт 15.00 до 21.00 часа в зала 11 на НДК ще се проведе конкурс за детско-юношески филми. \r\n***\r\nОт 19.00 часа в литературен клуб „Перото“ ще бъде представен сборникът с хумористични разкази „Пайсе, Европо… Идем“. \r\n***\r\nОт 19.30 часа в Централния военен клуб ще бъде открит фестивалът „Пиано Екстраваганца“ с концерта „Огледало-кабаре и други истории“. \r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16- годишна възраст.\r\n***\r\nОт 18.00 часа в Градската художествена галерия ще бъде представена самостоятелната изложба „Фокусиране: Благоевград, Париж, Мюнхен“ от Соня Ковачева.\r\n***\r\nОт 10.00 часа – УМБАЛ- Бургас - акция за журналисти по повод Международния ден на доброволния и безвъзмезден кръводарител.\r\n***\r\n10.00 часа - В зала \"Петя Дубарова\" на Културен център \"Морско казино\" започва четвъртият международен фестивал за изпълнители на класическа музика. Тази година в конкурса ще участват 120 души, 35 от които са от Литва и Русия.Фестивалът се провежда със съдействието на Община Бургас, Народно читалище \"Фар - 1946\"-Бургас и Московския държавен институт на културата.\r\n***\r\nОт 17.00 до 18.00 часа  в централата на ПП ГРБ-Бургас (ул. „Конт Андрованти” 5) общинският съветник Тодор Колев ще има приемен ден с граждани.\r\n***\r\nОт 17.00 часа в началото на реконструираната отсечка, пътувайки от Поморие към Ахелой (при 217-ти км на път I-9 Слънчев бряг - Бургас) ще бъде открит разширения участък от пътя и обходния на Ахелой. На събитието е поканен да присъства министър-председателят Бойко Борисов.\r\n***\r\n18.00 часа - в Залата на Дружество на художниците - Бургас,ул.Александровска 22. Ще се открие представителна експозиция с творби на талантливите художници от Национално училище за музикално и сценично изкуство \"проф. Панчо Владигеров\". Изложбата се осъществява съвместно с Дружеството на бургаските художници.\r\n***\r\nОт 19.00 часа на   Магазия 1 - Морска гара Бургас след плувния маратон,  по традиция ще се проведе благотворителен концерт на самодейни състави от града и региона.\r\n***\r\nОт 19.00 часа в пространството до КЦ „Морско казино“ ще се проведе голямото надиграване „Поведи хорото в Бургас“, организиранот от ГЕРБ-Бургас.\r\n***\r\nОт 19.30 часа в района на Бургаските солници ще бъде открит летния сезон с безплатен концерт на Таралежков. \r\n***\r\nОт 10.00 до 14.00 часа в офиса на ГЕРБ в район „Приморски”, на ул. „Войнишка” №1 ще се проведе акция по кръводаряване.\r\n***\r\nОт 13.00 часа в конферентната зала на хотел „Черно море“ евродепутатът от ГЕРБ/ЕНП Емил Радев изаместник-министъра на вътрешните работи Красимир Ципов организират дискусия на тема: „Безопасността на пътя – добри практики в ЕС и предизвикателства пред националното законодателство”.\r\n***\r\nОт 13.30 часа в Градската художествена галерия „Борис Георгиев“ ще се проведе официалната церемония по награждаването на лауреатите в националния литературен конкурс за авторски художествени произведения на английски и немски език – „Този безкраен свят“.\r\n***  \r\nОт 17.30 часа на основната сцена на ДТ „Ст. Бъчваров“ ще започне тържествената част от заключителните прояви, посветени на 20-годишнината от възстановяването на Апелативния съд. \r\n***\r\nОт 09.00 часа в Център „Конфуций” на ВТУ „Св. св. Кирил и Методий“ ще започне третият ден от международната научна конференция, посветена на 75-годишнината от спасяването на българските евреи.\r\n*** \r\nОт 10.00 до 12.00 часа пред библиотеката на НЧ „Надежда 1869“ ще започне инициативата „С куки и кълбо” – съвместна изява на Клуба по битова култура и АРТ ателие „Инвалид” по случай Международния ден на плетенето.  \r\n***\r\nОт 11.00 часа в конферентната зала на хотел „Янтра“ кмета на Велико Търново инж. Даниел Панов и заместник-министърът на икономиката Александър Манолев ще открият българо-румънски бизнес форум.\r\n*** \r\nОт 11.40 часа в център „Конфуций“ при ВТУ „Св. св. Кирил и Методий“ ще започне пресконференция по повод Международната научна конференция „Спасяването на българските евреи – събития и личности“. \r\n*** \r\nОт 17.00 часа в конферентна зала на хотел „Янтра“ ще се проведе посрещане на дипломатически корпус от Румъния по случай двустранния бизнес българо-румънски форум. \r\n***\r\nОт 17.00 часа в музей „Възраждане и Учредително събрание“ ще бъде посрещнат диплломатически корпус от Румъния, който е на посещение в Старата столица по покана на кмета инж. Даниел Панов. \r\n*** \r\nОт 19.00 часа в МДТ „Константин Кисимов“ ще бъде представен „Музикантът“ – втора премиера на спектакъла  на Любен Босилков - Ройс. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Квадратът“. \r\n*** \r\nОт 18.30 часа в НЧ „Напредък-1869“ Театрален състав при НЧ „Христо Козлев-1883“ – гр. Долна Оряховица представя постановката „Свекърва“ по Антон Страшимиров, режисьор Стефка Петрова. \r\n***\r\nОт 19.00 часа на пл. „България“ ще се състои концерт под наслов „Рок без граници“. \r\n***\r\nОт 17.00 часа в градски парк „Свети Георги“ ще се проведе концерт на Духов оркестър-Добрич.\r\n***\r\nОт 18.00 часа в огледална зала „Нели Божкова“ ще се проведе годишен концерт на Музикална школа „Доминанта“.\r\n***\r\nОт 19.00 часа в Драматичен театър „Йордан Йовков“ ще се проведе концерт на Спортен клуб „Алексия“. \r\n***\r\nОт 10.00 часа в залата на Община Кюстендил ще се проведе месечно съвещание на кметовете и кметските наместници.  \r\n***\r\nОт 15.00 часа в НЧ „Елин Пелин-1903“ ще се състои концерт на Детската музикална школа. \r\n***\r\nОт 17.00 часа в галерия „Кракра“ ще бъде открита годишна изложба на ателието към Художествената галерия. \r\n***\r\nОт 17.30 часа в малкия салон на Двореца на културата ще се проведе общ концерт на ученици от Обединената школа по изкуства към ОК Дворец на културата. \r\n***\r\nОт 9.00 часа в зала 2 на Окръжния съд-Пловдив ще се гледа делото срещу Ивайло П., обвинен в това, че на 10 януари 2017 г. в землището на село Войводиново на автомагистрала „Тракия“ при управление на товарен автомобил по непредпазливост е причинил смъртта на З. Н. \r\n***\r\nОт 10.00 часа на Централните гробища ще се състои поклонението пред тленните останки на загиналите пилоти при авиокатастрофата край Летище „Пловдив“ – майор Пламен Пантилеев и майор Стоян Неделчев. \r\n***\r\nОт 12.15 часа европейският комисар, отговарящ за изследвания, наука и иновации Карлош Моедаш ще се включи в заключителната сесия на конференцията на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“, която се провежда в Аграрния университет.\r\n***\r\nОт 17.00 часа в къщата музей „Христо Г. Данов“ ще бъдат връчени Националните литературни награди „Христо Г. Данов“. \r\n***\r\nОт 13.00 часа в хотел „РИУ Правец“ ще бъде открита научната конференция на Университетската болница за активно лечение по онкология (УСБАЛО).\r\n***\r\nОт 11.00 часа в 210 зала на Регионално управление на образованието – Сливен ще се проведе тържествена церемония, на която ще бъдат удостоени с грамоти и награди зрелостници, които са отличници на випуск 2018 година.\r\n***  \r\nОт 11.00  часа в Пресклуба на БТА в Сливен ще се състои пресконференция на тема \"Ваксините - свободен избор на всеки български гражданин\". Ще участват отец Евгений Янакиев и юрист, специалист по темата. \r\n***  \r\nОт 18.30 часа в  зала \"Сливен\" ще бъде представена книгата \"Страници от историята на Сливенската адвокатура\"  \r\n***\r\nОт 17.30 часа в залата на Държавен архив – Смолян журналистът Христо Христов ще представи изложбата „Свидетели: Памет за концлагера „Белене”.\r\n***\r\nОт 9.30 часа в офис 24, етаж 3 на Сити център (бул. „Княз Александър Батенберг“ 28) ще се проведе пресконференция във връзка със седма регионална конференция на тема „Дигитализацията в нашия живот“. От 10.15 часа ще започне регионалната конференция „Дигитализацията в нашия живот“. \r\n***\r\nОт 16.00 часа в Регионална библиотека „Захарий Княжески“ ще се проведе първият регионален фестивал на детско и юношеското театрално творчество на руски език „Русская театралия“.\r\n***\r\nЗапочва 12-ото издание на Международния танцов фестивал „Вълшебен свят“.\r\n***\r\nОт 14.30 часа в зала 203 на общината от 14.30 ч. в зала 203 ще се състои заседание на Комисията по култура за избор на управителен съвет на фонд “Култура”.\r\n***\r\n От 17.30 часа в Регионална библиотека „Стилиян Чилингиров“ ще се състои среща разговор с Юлияна Дончева. Ще бъде представена книгата й „Код „червено” : Моята истина за храната”.\r\n***\r\nОт 19.00 часа в Сребровата къща ще се проведе седмото издание на събитието „Бизнес истории“ с участието на д-р Милен Врабевски.\r\n***\r\nОт 20.00 часа на централния площад пред Община Ямбол ще се състои парад на участниците в VII Панаир на туристическите забавления и анимации по специална програма. \r\n***  \r\nНа тракийския и античен град Кабиле край Ямбол започва седмото издание на Панаира на туристическите забавления и анимации.", "date": "2018.06.14", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2018/06/14/2534114/stolichnata-biblioteka-e-nominirana-za-nagradata-hr-g-danov-2018.html", "text": "Националната награда „Христо Г. Данов” за принос в българската книжовна култура е учредена през 1999 г. от Министерството на културата, Национален център за книгата и община Пловдив във връзка с провеждането на „Европейски месец на културата”. В категорията „Библиотеки и библиотечно дело” е номинирана Столичната библиотека. Това съобщиха от пресцентъра на Столична община.\r\n„Благодарим на дирекция „Култура” на Столична община и на всички, които предложиха нашата кандидатура, и на тези, които я подкрепиха“, посочват от библиотеката. \r\nТържествената церемония по връчване на Национална литературна награда „Христо Г. Данов” ще се състои на 15 юни 2018 г., петък, от 17.00 часа в къща музей „Христо Г. Данов” в Пловдив.", "date": "2018.06.14", "title": "Столичната библиотека е номинирана за наградата „Хр. Г. Данов 2018”"}
{"url": "http://www.focus-news.net/news/2018/06/14/2534113/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-dunav-most-ruse-i-gkpp-dunav-most-vidin.html", "text": "На българо-гръцката граница на ГКПП \"Кулата\" трафикът е интензивен на вход и на изход за леки и товарни автомобили. На ГКПП \"Маказа\" трафикът е интензивен на вход за леки автомобили. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост - Русе\" и на ГКПП \"Дунав мост - Видин\" трафикът е интензивен за товарни автомобили на изход.\r\nНа българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.06.14", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Маказа\", ГКПП \"Дунав мост - Русе\" и ГКПП \"Дунав мост - Видин\""}
{"url": "http://www.focus-news.net/news/2018/06/14/2534101/s-palen-voenen-tseremonial-shte-badat-izprateni-zaginalite-piloti-pri-aviokatastrofa-kray-letishte-plovdiv.html", "text": "С пълен военен церемониал ще бъдат изпратени загиналите пилоти при авиокатастрофа край летище \"Пловдив\" – майор Пламен Пантилеев и майор Стоян Неделчев. Това пише във Фейсбук страница на Българските военновъздушни сили. Поклонението пред тленните останки на пилотите ще се състои утре, 15 юни, от 10.00 часа на Централните гробища в град Пловдив.", "date": "2018.06.14", "title": "С пълен военен церемониал ще бъдат изпратени загиналите пилоти при авиокатастрофа край летище \"Пловдив\""}
{"url": "http://www.focus-news.net/news/2018/06/14/2534115/blagoevgrad-vazstanoveno-e-dvizhenieto-v-dvete-lenti-po-pat-e-79-simitli-kresna-v-uchastaka-mezhdu-tunel-kriviya-i-kresnensko-hanche.html", "text": "Възстановено е движението в двете ленти по път I-1 (E-79) Симитли – Кресна в участъка между тунел \"Кривия\" и  Кресненско ханче. Това съобщиха от пресцентъра на Агенция \"Пътна инфраструктура\".", "date": "2018.06.14", "title": "Благоевград: Възстановено е движението в двете ленти по път E-79 Симитли – Кресна в участъка между тунел \"Кривия\" и  Кресненско ханче"}
{"url": "http://www.focus-news.net/news/2018/06/14/2534116/ekathimerini-makedonskiyat-vanshen-ministar-e-ubeden-v-polozhitelniya-rezultat-ot-referenduma-za-imeto.html", "text": "Външният министър на Македония Никола Димитров заяви, че вярва, че народът на страната му ще подкрепи на скорошния референдум споразумението за промяната на името, постигнато с Гърция, пише  Ekathimerini.\r\n„Нашата отговорност е да създадем възможност на нашите граждани да изразят своето мнение относно бъдещето, което искат“, заяви Димитров. „Най-отговорното нещо, което правителството може да направи е да не се опитва да подменя волята на гражданите“, допълни министърът \r\n„Историческите победи и историческите успехи никога не са лесни за постигане. Имаме задължението да работим по постигането на такива успехи ежедневно“, смята той.\r\n„Ще има различни мнения, но ще бъде политически отговорно изборът да се остави на гражданите, да им се обясни защо вярваме, че това е добре за страната ни. Убеден съм, че гражданите ще вземат правилния избор“.   Виктор Турмаков", "date": "2018.06.14", "title": "Ekathimerini: Македонският външен министър е убеден в положителния резултат от референдума за името"}
{"url": "http://www.focus-news.net/news/2018/06/14/2534118/zhenmin-zhibao-kitay-atina-i-skopie-postignaha-sporazumenie-za-novoto-ime-na-makedoniya.html", "text": "Македонският министър-председател Зоран Заев обяви, че Скопие и Атина са постигнали споразумение за новото официално име на неговата страна, която ще се преименува на Република Северна Македония, пише китайският официален ежедневник  „Женмин Жибао“.\r\nЗаев заяви, че според условията на споразумението страната му в бъдеще ще използва името Република Северна Македония.\r\nСъобщава се, че той и неговият гръцки колега Алексис Ципрас са водили преговорите по въпроса дълго време.  Виктор Турмаков", "date": "2018.06.14", "title": "„Женмин Жибао“ (Китай): Атина и Скопие постигнаха споразумение за новото име на Македония"}
{"url": "http://www.focus-news.net/news/2018/06/14/2534117/plovdiv-kmetat-ivan-totev-i-kmetat-na-rayon-tsentralen-georgi-stamenov-simvolichno-otkriha-novoizgradeniya-parking-v-tsentralen.html", "text": "Кметът на Пловдив Иван Тотев и кметът на район „Централен“ Георги Стаменов символично откриха новоизградения паркинг в междублоковото пространство на ул. „Антон Тайнер“ и „Капитан Райчо“, предаде репортер на Радио „Фокус”- Пловдив. Паркингът разполага с 55 места за паркиране и ще бъде осветен нощно време. Проектът е на стойност 118 хил. лв. с ДДС. Всички места са разграфени с маркировка и при желание от страна на граждани, всеки може да заяви персонално място за паркиране срещу съответната такса. „Към момента имаме 30 подадени заявления, повечето от които постъпиха преди паркингът да бъде завършен“, коментира Георги Стаменов днес и благодари на Община Пловдив за отделения за целта бюджет. „Щастлив съм, че успяхме да облагородим това място и така да допринесем за по-добрата визия на квартала и за удобството на живущите“, каза кметът на Община Пловдив Иван Тотев. Жители от съседния блок, който се населява от над 300 семейства, нарекоха новата придобивка „куклата на квартала“. „През есента ще пристъпим към облагородяване на зелените площи“, добави зам.-кметът на „Централен“ инж. Тошо Пашов.\r\nНа събитието присъстваха заместник-кметовете на район „Централен“ инж. Тошо Пашов и Деница Чингарова, кметът на район „Тракия“ Костадин Димитров, представители на общински и държавни институции, домоуправители и живущи. Напомняме, че първа копка на паркинга беше направена на 21 май 2018г., на която Георги Стаменов и зам.-кметът Златин Велев обещаха обектът да бъде приключен в рамките на няколко седмици.\r\nЦветана ТОНЧЕВА", "date": "2018.06.14", "title": "Пловдив: Кметът Иван Тотев и кметът на район „Централен“ Георги Стаменов символично откриха новоизградения паркинг в „Централен“"}
{"url": "http://www.focus-news.net/news/2018/06/14/2534103/telma-makedoniya-v-makedonskiya-parlament-se-provede-napregnat-debat.html", "text": "В напрегната атмосфера и множество прекъсвания днес се проведе заседанието в македонския парламент. Депутатите от опозиционната партия ВМРО-ДПМНЕ не влязоха в залата, управляващото мнозинство се мъчеше да събере кворум. Координаторът на ВМРО-ДПМНЕ Драган Данев посочи вината за нефункционирането в управляващите партии, предава македонският телевизионен канал  „Телма“.\r\nПредседателят на парламента Талат Джафери се намеси, като предупреди депутатите, че в бъдеще  публично ще изброява по име онези, които са в сградата на Парламента, но не присъстват в залата.\r\nДепутатите чакат правителството да изпрати договора за името преди подписването му. Що се отнася до всички други международни споразумения, комисията по външни работи първо ще го обсъди, а след това ще се яви на пленарна сесия.\r\nАко договорът бъде приет с гласуване от парламента, тогава президентът Георги Иванов трябва да го подпише. Депутати от управляващото мнозинство се опасяват, че споразумението може да повтори съдбата на Закона за езиците, защото Иванов заяви, че няма да го подпише. Според тях решението би било предсрочни президентски избори, които вероятно ще се проведат заедно с референдума. Виктор Турмаков", "date": "2018.06.14", "title": "„Телма“ (Македония): В македонския парламент се проведе напрегнат дебат"}
{"url": "http://www.focus-news.net/news/2018/06/14/2534119/ivan-aleksiev-kmet-na-obshtina-pomorie-pochti-na-100-e-pogasen-pozharat-na-smetishteto-na-s-kamenar.html", "text": "Почти на 100% е погасен пожарът на сметището на с. Каменар. Това каза за Радио \"Фокус\" – Бургас Иван Алексиев, кмет на Община Поморие. По думите му на 80% са успели да овладеят пожара през вчерашния ден, тъй като това е зависело много от вятъра. „Когато самият пушек влиза в кабините на машините хора се задушават“, каза още Алексиев. Той добави, че благодарение на намесата на пожарната и на няколко строителни фирми, които са имали мощна техника са успели да предотвратят по-тежка ситуация.\r\nДеница ДИМИТРОВА", "date": "2018.06.14", "title": "Иван Алексиев, кмет на Община Поморие: Почти на 100% е погасен пожарът на сметището на с. Каменар"}
{"url": "http://www.focus-news.net/news/2018/06/14/2534111/24-vesti-makedoniya-kresloto-na-aleksis-tsipras-se-trese.html", "text": "Председателят на основната гръцка опозиционна партия „Нова Демокрация“ Кирякос Мицотакис заяви, че се чувства задължен на гръцкия народ и че ще оспори приетия от министър-председателя на страната Алексис Ципрас договор с Македония за името, свиквайки вот на недоверие, предава македонската електронна медия  „24 вести“.\r\n„Правителството задуши Гърция с данъци. Това е неморално. Несправедливо и за сметка на средната класа. Договорът със Скопие е капката която преля чашата. Договорът Ципрас-Заев е лоша сделка. Приемането на македонския език и етническата принадлежност е неприемливо национално отстъпление. Правителството при сегашните обстоятелства не разполага с необходимата легитимност, така че „Нова демокрация“ ще  внесе предложение за вот на недоверие срещу правителството“, заяви Мицотакис.\r\nИма отрицателни реакции от другите опозиционни партии. Комунистическата партия на Гърция обвини гръцкото правителство, че е предоставило „препоръчително писмо“ за разширяването на НАТО и приема македонската идентичност и македонския език. От крайнодясната „Златна зора“ смятат, че сделката е коварна и национално неприемлива, а в събота те обявиха протест в Солун. Виктор Турмаков", "date": "2018.06.14", "title": "„24 Вести“ (Македония) : Креслото на Алексис Ципрас се тресе"}
{"url": "http://www.focus-news.net/news/2018/06/14/2534124/denitsa-slavkov-riosv-montana-nalozhena-e-sanktsiya-na-firma-videks-za-nespazeni-ukazaniya-pri-sahranenie-na-boepripasi-v-zavod-midzhur-s-gorni-lom.html", "text": "Наложена е санкция на фирма „Видекс“ за неспазени указания при съхранение на боеприпаси в завод „Миджур“ – Горни Лом, каза за Радио „Фокус“ – Видин Деница Славкова, директор на РИОСВ-Монтана. Санкцията, в размер на 2000 лв., е наложена след проверка, извършена на територията на завода през месец март, тази година. През 2014 година на 1 октомври при взрив на територията на завода загинаха 15 души.\r\nОт Община Чупрене, на територията на която се намира завод „Миджур“ посочиха, че собственост на терена  на завода от 1 година е „Миджyp мениджмънт кънcтpaкшън“ ЕOOД, като фирмата е поела ангажимент да охранява терена. Оператор на взривните изделия, които се съхраняват на територията на завод „Миджур“ остава бившият „Видекс“ АД. По сигнал на кмета на Община Чупрене бе сезиран главният прокурор Сотир Цацаров за съхранявани повече от 4 години противопехотни мини на територията на завод „Миджур“ в с.Горни Лом. При извършената проверка са установени нарушения при съхраняването в 5 склада на 190 000 броя противопехотни мини. Областният управител на Видин Албена Георгиева заяви, че ще назначи междуведомствена проверка на територията на завода за спазване на изискванията, гарантиращи безопасността на населението в с.Горни Лом.\r\nАнна ЛОЗАНОВА", "date": "2018.06.14", "title": "Деница Славков, РИОСВ-Монтана: Наложена е санкция на фирма „Видекс“ за неспазени указания при съхранение на боеприпаси в завод „Миджур“, с. Горни Лом"}
{"url": "http://www.focus-news.net/news/2018/06/14/2534123/veselina-ilieva-gl-arhitekt-na-obshtina-burgas-obshtinata-predvizhda-da-remontira-fasadite-na-nyakolko-sgradi-po-ul-bogoridi.html", "text": "Община Бургас предвижда да ремонтира фасадите на няколко сгради по ул. „Богориди“, ако собствениците им не го направят. После парите за ремонтите те ще трябва да възстановяват на Общината. Това каза за Радио „Фокус“ – Бургас Веселина Илиева, главен архитект на Община Бургас.\r\n„Улица „Богориди“ е изцяло реконструирана, иновирана в частта на публичната общинска собственост. Заедно с извършването на тези ремонтни дейности по указания и предписанията на Общината част от собствениците извършиха ремонти и на собствените си сгради. Текат процедури по извършване на ремонтни дейности на павилиони и преместваеми обекти“, каза още Илиева.\r\nПо думите й Общинският съвет е гласувал и промени в Наредбата за преместваемите обекти за уеднаквяване на вид и цвят на тенти и други слънцезащитни покрития по улицата, така че да се създаде един цялостен добър облик.\r\n„За съжаление, имаме направени предписания във времето и в годините и предстоят нови такива на други сгради, които към момента са в лош вид, с неподдържани и опасни фасади“, допълни Илиева.\r\nПо думите ѝ при издаваните многобройни указания, някои от собствениците на тези сгради не извършват ремонтите. Част от тях по субективни, други по обективни причини – проблем със съсобственост или липса на интерес от страна на собствениците. Поради този факт Общината е поела инициативата да поеме нещата в свои ръце, за да може да окаже максимално въздействие и при неизпълнение от страна на собствениците ремонтите да бъдат извършени от общинското предприятие.\r\n„След това Община Бургас ще си претендира разходваните средства с количествено-стойностни сметки. Това е една дългосрочна промяна за цялостна промяна на облика в зоната на груповите паметници на архитектурата“, каза още главният архитект на Община Бургас.\r\nВеселина НИКОЛОВА", "date": "2018.06.14", "title": "Веселина Илиева, гл. архитект на Община Бургас: Общината предвижда да ремонтира фасадите на няколко сгради по ул. „Богориди“"}
{"url": "http://www.focus-news.net/news/2018/06/14/2534125/zam-ministar-zhecho-stankov-shte-otkrie-konferentsiya-za-energiynata-sigurnost-na-yugoiztochna-evropa-na-15-yuni.html", "text": "Заместник-министърът на енергетиката Жечо Станков ще открие международната конференция „Енергийна сигурност на Югоизточна Европа и национална сигурност“, която ще се проведе в Интер Експо Център в София, на 15 юни, от 09.00 ч. Това съобщиха от пресцентъра на министерството. Събитието се организира от Българския енергиен и минен форум и е част от календара на българското председателство на Съвета на ЕС.\r\nНа конференцията ще бъдат дискутирани теми, свързани със сигурността на енергийните доставки на страните от Югоизточна Европа, както и технологиите за повишаване надеждността на енергийната инфраструктура.", "date": "2018.06.14", "title": "Зам.-министър Жечо Станков ще открие конференция за енергийната сигурност на Югоизточна Европа на 15 юни"}
{"url": "http://www.focus-news.net/news/2018/06/14/2534121/asaf-hadzhiev-generalen-sekretar-na-pachis-tryabva-da-se-razgleda-ideyata-za-izdavane-na-vizi-na-turistite-pri-pristigane-na-letishteto.html", "text": "България и страните-членки на Организацията за Черноморско икономическо сътрудничество (ОЧИС) може се разгледат идеята за издаването на визи на туристите още на летището, при тяхното пристигане. Това коментира след срещата на министри с ресор туризъм в страните от ОЧИС във Варна, генералният секретар на Парламентарната асамблея на Черноморското икономическо сътрудничество (ПАЧИС) Асаф Хаджиев, предаде репортер на Радио „Фокус“ – Варна. По думите му в страните трябва да бъдат направени стъпки за подобряването на издаването на визи. „Понякога е необходимо туристите да имат издадена шенгенска или друга специална виза, това създава проблеми“, коментира Хаджиев. Той добави, че туризмът е важен ресор не само за България, но и за целия регион. Според него инвестициите са изключително важни във всеки сектор, особено в този, но за да се привличат те е важно да се работи на законодателно и на правителствено ниво.\r\nДиана СТОЕВА", "date": "2018.06.14", "title": "Асаф Хаджиев, генерален секретар на ПАЧИС: Трябва да се разгледа идеята за издаване на визи на туристите при пристигане на летището"}
{"url": "http://www.focus-news.net/news/2018/06/14/2534120/protothema-v-petak-v-tsentara-na-atina-shte-se-provede-protest-sreshtu-dogovora-za-promyana-na-imeto-na-makedoniya.html", "text": "„Комитетът за защита на правата на гръцкото малцинство в БЮРМ“ и „Комитетът за защитата на гръцкия характер на Македония“ организират митинг на 15 юни на площад „Синтагма“ в центъра на Атина в знак на протест срещу споразумението между гръцкото и македонското правителство за името. Събирането на протестиращите започва в 10 часа сутринта, пише  Protothema.\r\nДвете групи обвиняват правителството „че се опитва да постави националния ни подпис върху престъпно отстъпление от нашата история, език и култура, погребвайки уникалността на нашето име, предавайки го на Скопие“.  Организациите обвиняват и президента на страната.\r\n„Дори и Прокопис Павлополус със своето приемане и подкрепа на правителствения избор, става съучастник в престъплението“, пише в съвместно заявление на двата „Комитета“.\r\nСпоред тях правителството „продава името Македония“. „При подписването на подобно срамно споразумение, ние даваме писмено съгласие съседите ни да се наричат „македонци“, а своя език „македонски“.  Виктор Турмаков", "date": "2018.06.14", "title": "Protothema: В петък в центъра на Атина ще се проведе протест срещу договора за промяна на името на Македония"}
{"url": "http://www.focus-news.net/news/2018/06/14/2534122/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. В района на свлачището са предприети аварийни и укрепителни дейности. Пътуването по третокласния път е безопасно. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.14", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/06/14/2534127/blagoevgrad-operatsiya-za-protivodeystvie-na-prestapleniya-svarzani-s-darzhane-i-razprostranenie-na-narkotitsi-e-provedena-v-razlog-i-bansko.html", "text": "Полицейска операция за противодействие на престъпления, свързани с държане и разпространение на наркотични вещества, е проведена на територията на Районно управление на МВР-Банско и Районно управление на МВР-Разлог. Това съобщиха от пресцентъра на МВР.   \r\nИзвършени са процесуално-следствени действия по претърсване и изземване, като на територията на Районно управление на МВР-Банско са иззети около 44 грама канабис (суха маса), на територията на Районно управление на МВР-Разлог са иззети около 2 килограма суха маса канабис, електронна везна, разпределени дози за продажба, полиетиленови пликове с шлиц и около 20 пакетчета със семена от канабис. \r\nПо случая са образувани две досъдебни производства в РУ-Банско и са задържани двама мъже - П. П. от  Разлог и М. М. от София. Разпитани са и свидетели. Полицейската операция съгласувана и е под наблюдението на Районна прокуратура-Разлог.", "date": "2018.06.14", "title": "Благоевград: Операция за противодействие на престъпления, свързани с държане и разпространение на наркотици, е проведена в Разлог и Банско"}
{"url": "http://www.focus-news.net/news/2018/06/14/2534130/veselina-ilieva-gl-arhitekt-na-obshtina-burgas-ideyata-na-shemata-na-komunikatsionno-transportno-obsluzhvane-e-maksimalno-da-raztovarim-trafika-v-tsentralnata-gradska-zona.html", "text": "Идеята на схемата на комуникационно-транспортно обслужване е максимално да разтоварим трафика в централната градска зона. Това каза за Радио „Фокус“ – Бургас Веселина Илиева, главен архитект на Община Бургас. По думите ѝ с това ще се постигнат и други цели като намаляване на опасността от пътнотранспортни произшествия и намаляване на вредните емисии.\r\n„С общия устройствен план, изготвен през 2009 г. от Общински съвет - Бургас, и схемата на комуникационно-транспортно обслужване към него и схемата на Републиканската пътна мрежа, има предвидени външни обходи на града, които имат за цел да изнесат транзитното движение извън активната урбанизирана територия“, каза още Илиева.\r\nПо думите й първият етап от обходния път вече е стартиран. Той обхваща частта от така наречения Северен обход на града, който осъществява връзката между път I-6 и път I-9. Това са пътищата за Варна и София.\r\n„Предвидено е трасе за директно преминаване и трасето за локални връзки и развръзки с пътни възли към прилежащите територии. Този план е в доста напреднала фаза. Възложител на плана е Агенция \"Пътна инфраструктура\", тъй като трасето представлява част от Републиканска пътна мрежа.\r\nУспоредно с тях и с нашата активна подкрепа вече сме на финала по утвърждаване на плана и извършване на отчуждителни производства и последваща реализация на първи етап от Северен обход“, допълни Илиева.\r\nТя каза и че в тази посока община Бургас работи в директна връзка и в непрекъснат контакт с Министерството на регионалното развитие и Агенция \"Пътна инфраструктура\".\r\nВеселина НИКОЛОВА", "date": "2018.06.14", "title": "Веселина Илиева, гл. архитект на Община Бургас: Идеята на схемата на комуникационно-транспортно обслужване е максимално да разтоварим трафика в централната градска зона"}
{"url": "http://www.focus-news.net/news/2018/06/14/2534131/chavdar-bozhurski-oblasten-upravitel-na-sliven-obshtinskiyat-savet-shte-tryabva-da-prerazgleda-reshenieto-za-smyana-na-kontsesionera-na-stadion-hadzhi-dimitar.html", "text": "Областният управител на Сливен Чавдар Божурски върна за разглеждане в Общинския съвет замяната на концесионера на стадион „Хаджи Димитър“. По-рано днес кметът на Сливен Стефан Радев заяви пред Радио „Фокус“ – Сливен, че при уведомление от страна на концесионера за искане на замяна на ползвателя, ще бъде направен правен анализ и администрацията ще се произнесе „За“ или „против“ въз основа на направените констатации. Радев уточни, че няма неплатени концесионни вноски от страна на дружеството – концесионер.\r\nВ официалното становище на областния управител се казва:\r\n„В законоустановения срок и в изпълнение на правомощията на областния управител по чл. 31, ал.1, т.5 от Закона за администрацията се извърши контрол за законосъобразност на решение № 1137/31.05.2018 г. на Общински съвет Сливен, както следва:\r\nОдобрява замяна на концесионера по договор за концесия, сключен на 04.11.2004 г. между община Сливен като концедент и ГД ДЗЗД „Спорт палас“ в качеството на концесионер с правоприемник „Спорт палас“ ООД, при условията на универсално правоприемство, при спазване изискванията на закона.\r\nВъз основа на установеното от фактическа страна, направените правни изводи и на основание чл. 32, ал. 1 и ал. 2, във връзка с чл. 31, ал. 1, т. 5 от Закона за администрацията и чл. 45, ал. 4 Закона за местното самоуправление и местната администрация, със Заповед № РД-11-16-001/14.06.2018 г. областен управител на област Сливен връща за ново обсъждане решение № 1137/31.05.2018 г. на Общински съвет Сливен.“\r\nЛюдмила ЙОРГОВА", "date": "2018.06.14", "title": "Чавдар Божурски, областен управител на Сливен: Общинският съвет ще трябва да преразгледа решението за смяна на концесионера на стадион „Хаджи Димитър“"}
{"url": "http://www.focus-news.net/news/2018/06/14/2534128/ekathimerini-gratskiyat-parlament-obsazhda-vot-na-nedoverie.html", "text": "Гръцкият парламент е започнал обсъждане на вота за недоверие срещу правителството на министър-председателя Алексис Ципрас, внесен от основната опозиционна партия „Нова Демокрация“ заради споразумението, което трябва да реши спора за името между Атина и Скопие, пише  Ekathimerini.\r\nДебатът трябва да приключи в събота, ранният следобед.\r\n„Имам задължение пред гръцкия народ да се опитам да предотвратя споразумението, което ще нанесе вреда на националните ни интереси“, заяви председателят на „Нова демокрация“ Кирякос Мицотакис. Виктор Турмаков", "date": "2018.06.14", "title": "Ekathimerini: Гръцкият парламент обсъжда вот на недоверие"}
{"url": "http://www.focus-news.net/news/2018/06/14/2534129/karel-kral-chez-tsenovoto-zayavlenie-na-chez-do-kevr-ne-e-svarzano-sas-sdelkata-za-prodazhbata-na-druzhestvoto.html", "text": "Ценовото заявление на ЧЕЗ до КЕВР не е свързано със сделката за продажбата на дружеството. Това каза Карел Крал, регионален мениджър на ЧЕЗ за България, по време на семинар в град Троян, предаде репортер на Агенция „Фокус“. \"Във връзка с ценовото заявление бих искал да ви уверя, че то е подготвено от експертите така, както и миналото. Имаше някакви съмнения, че ценовото заявление на ЧЕЗ тази година е било подготвено за купувача и, че има увеличение, за да може той да изплати своите заеми за придобиване на активите. Това е пълен абсурд. Може да се сравнят нашите заявления от минали години, за да се види, че те са абсолютно последователни”, заяви Крал. \r\nТой отбеляза също, че от ЧЕЗ искат силен регулатор, за да може българската енергетика да върви в европейска посока. „Ние подкрепяме независимостта на регулатора. Аз лично много очаквам следващата година, когато регулаторът ще стане и финансово независим. Надявам се, че ще има повече средства да назначи повече кадри, за да има повече капацитет за работата си. Ние нямаме интерес срещу нас на масата да стои слаб регулатор“, коментира Крал. \r\nТой обърна внимание, че цената на мрежовите услуги в България - за пренос и разпределение на електрическа енергия, е почти наполовина по-ниска от тази, която се плаща в другите европейски членки, докато парите, които трябва да се отделят за инвестиция в съоръжения на практика са същите.“Ако иска да преодолеем предизвикателствата пред енергийния сектор в България, трябва стъпка по стъпка да се увеличава цената за пренос и разпределение“, каза още Крал. \r\nВесела АЛЕКСАНДРОВА", "date": "2018.06.14", "title": "Карел Крал, ЧЕЗ: Ценовото заявление на ЧЕЗ до КЕВР не е свързано със сделката за продажбата на дружеството"}
{"url": "http://www.focus-news.net/news/2018/06/14/2534133/kalin-rachev-obshtinsko-predpriyatie-ustoychivi-deynosti-i-proekti-dobrich-do-kraya-na-mesetsa-prodalzhava-lyatnoto-zatsvetyavane-na-gradinki-i-parkove.html", "text": "До края на месеца продължава лятното зацветяване на градинки и паркове в Добрич. Това заяви Калин Рачев, директор на Общинското предприятие (ОП) „Устойчиви дейности и проекти“, предаде кореспондентът на Радио „Фокус”. Рачев отбеляза, че след този срок при наличие на разсади те ще бъдат предоставяни на граждани с възможност за облагородяване на междублокови пространства. Едно от местата, които радват жителите и гостите на града в този период, е розариумът, посочи Рачев. Розовата градина радва мнозина и в момента представя пълния си цъфтеж и красота. Розаирумът е разположен в началото на Градския парк „Св. Георги“. През този месец по график се извършват и други дейности, като косене на трева и кастрене на дървета. \r\nЖулиета НИКОЛОВА", "date": "2018.06.14", "title": "Калин Рачев, Общинско предприятие „Устойчиви дейности и проекти“ - Добрич: До края на месеца продължава лятното зацветяване на градинки и паркове"}
{"url": "http://www.focus-news.net/news/2018/06/14/2534137/nimh-utre-na-mnogo-mesta-v-zapadnata-polovina-ot-stranata-otnovo-shte-ima-intenzivni-kratkotrayni-valezhi-ot-dazhd-s-gramotevichni-buri-i-gradushki.html", "text": "През нощта над по-голямата част от страната облачността ще е значителна и на места в Западна и Централна България ще има краткотрайни валежи с гръмотевици. Утре на много места в западната половина от страната отново ще се развива мощна купесто-дъждовна облачност. Ще има интензивни краткотрайни валежи от дъжд с гръмотевични бури и градушки. Преди обяд в източните райони ще е предимно слънчево, но след обяд на места, главно в югоизточните райони, ще има временни увеличения на облачността и ще превали и прегърми. Ще духа слаб до умерен вятър: в западната половина от страната - от северозапад, а в източната – от югоизток. Максималните температури ще са от 25°-28° в Западна България до 33°-35° в Североизточна България. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане слабо ще се повиши, но ще остане по-ниско от средното за месеца.\r\nПо Черноморието ще е предимно слънчево с временни увеличения на облачността. След обяд на отделни места, по южното крайбрежие ще превали и прегърми. Ще духа слаб до умерен югоизточен вятър. Максималните температури ще са от 23° до 27°. Температурата на морската вода е от 23-25°. Вълнението на морето ще е 1-2 бала.\r\nВ планините ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Ще духа до умерен вятър от изток-югоизток. Максималната температура на височина 1200 метра ще е около 18°, на 2000 метра – около 11°.\r\nПрез почивните дни и в понеделник ще се задържи неустойчиво, с развитие на мощна купеста и купесто-дъждовна облачност. На много места из цялата страна ще има краткотрайни валежи и гръмотевични бури. Ще се запазят условията за локални интензивни валежи и градушки. От северозапад, в източните райони от североизток, ще проникне малко по-хладен въздух и температурите слабо ще се понижат.", "date": "2018.06.14", "title": "НИМХ: Утре на много места в западната половина от страната отново ще има интензивни краткотрайни валежи от дъжд с гръмотевични бури и градушки"}
{"url": "http://www.focus-news.net/news/2018/06/14/2534132/ministarat-na-turizma-nikolina-angelkova-provede-rabotna-sreshta-s-ivan-portnih-kmet-na-obshtina-varna.html", "text": "Министърът на туризма Николина Ангелкова проведе работна среща с кмета на община Варна Иван Портних. Двамата обсъдиха готовността за началото на активните летни месеци и мерките, които ще се предприемат, за да се гарантира безпроблемното протичане на сезона и спокойната почивка на туристите. Това съобщиха от пресцентъра на Министерството на туризма.\r\nОчакваме това лято да постигнем ръст в посещенията на чуждестранни туристи от около 5% спрямо лятото на 2017 г., когато те бяха 5,3 млн., заяви министър Ангелкова. И посочи, че данните за област Варна в първите 4 месеца на годината са много обещаващи, което е основание за оптимистична прогноза и за лятото. В периода януари-април пренощувалите лица в местата за настаняване с 10 и повече легла са над 121 хил., като се отчита ръст от 12,7 на сто. Реализираните нощувки надхвърлят 273 хил. и се увеличават с 16% спрямо първите 4 месеца на миналата година. Приходите от нощувки са близо 14 млн. лв., а нарастването при тях е 26,2 на сто. \r\nОтносно прогнозите за Северното Черноморие министърът каза, че важен фактор, който ще окаже положително влияние, е увеличението на броя на планираните полети към Летище \"Варна\". Данните към момента са за ръст в самолетодвиженията от 17%, като се отчитат увеличения по редица дестинации като Германия, Полша, Великобритания, Чехия, Франция, Белгия и Австрия. Тези пазари са ключови за чуждестранните посетители в България, коментира министърът.  \r\nКонтролните органи и институциите заявиха готовност за активните летни месеци и ние ще разчитаме на тяхната дейност, за да  осигурим безпроблемна и сигурна почивка, допълни министърът. \r\nТя бе категорична, че контролът на морските плажове ще е стриктен. Ще се проверяват наемателите и концесионерите дали спазват поетите по договор ангажименти. Всичко, което е в моите правомощия ще се следи внимателно, заяви още тя. Очаквам повече туристи през този сезон спрямо миналия, заяви кметът Иван Портних. Той изрази подкрепа за дейността на Министерството на туризма и сподели мнението си, че решението да се създаде самостоятелно министерство е доказало правилността си в практиката.", "date": "2018.06.14", "title": "Министърът на туризма Николина Ангелкова проведе работна среща с Иван Портних, кмет на община Варна"}
{"url": "http://www.focus-news.net/news/2018/06/14/2534138/afp-trima-dushi-sa-zaginali-pri-strelba-v-turtsiya-pri-poseshtenie-na-deputat-ot-upravlyavashtata-partiya.html", "text": "Трима души за загинали в югоизточна Турция по време на предизборно посещение на депутат от управляващата Партия на справедливостта и развитието, предава  AFP.\r\nОсем души са били ранени по време на стрелбата в граничещия със Сирия град Суруч в провинция Шанлъурфа, избухнала по време на посещението на депутата Ибрахим Йълдъз. Депутатът не е пострадал.  Виктор Турмаков", "date": "2018.06.14", "title": "AFP: Трима души са загинали при стрелба в Турция при посещение на депутат от управляващата партия"}
{"url": "http://www.focus-news.net/news/2018/06/14/2534126/kommersant-makedoniya-stava-severna-noviyat-toponim-y-otkriva-patya-kam-nato-i-es.html", "text": "Споразумението за новото име на македонската държава ще бъде подписано от нейния и на Гърция външни министри. Това стана в резултат на два кръга телефонни разговори между тях. Телефонната дипломация се оказа успешна – във вторник вечерта и двамата участници почти синхронно обявиха преименуването на Македония в Република Северна Македония, пише „Коммерсант“.\r\nЗоран Заев нарече решението историческо, а Алексис Ципрас, без да прикрива удовлетворението си, отбеляза, че то „отговаря на всички гръцки изисквания“. Руският външен министър Сергей Лавров заяви, че страната му подкрепя решението, „което ще отговаря на интересите на Гърция и Македония“. Междувременно лидерите на балканските държави и държавите от ЕС, както и генералният секретар на НАТО, приветстваха споразумението по-активно. По този начин френското външно министерство заяви, че споразумението „ще бъде полезно за стабилността в региона на Балканите и за цяла Европа като цяло“.\r\nСпоред запознат дипломатически източник веднага след подписване на договора в Мала Преспа председател Заев ще изпрати на около 190 държави, с които Македония има дипломатически отношения, писмото, което ще уведомява за промяната на името на държавата.\r\nРазрешаването на спора между Скопие и Атина не  просто премахва ключов въпрос в отношенията им, но също така ще има сериозни геополитически последствия за региона. На срещата на високо равнище на НАТО в Букурещ през 2008 г., страните-членки се ангажираха да предадат на Македония автоматична покана за Алианса, веднага след като бъде решен спорът с Гърция. Следователно поканата за Скопие може да бъде получена още на 11-12 юли. А преди това, на срещата на върха на ЕС на 28-29 юни със сигурност ще бъдат обявени датата на започване на преговори за присъединяване на Северна Македония в Европейския съюз.\r\nЗа да се случи това, македонският парламент трябва да има време да гласува през юни за споразумение с Гърция. За неговото одобрение се изисква обикновено мнозинство, което правителството на Заев има. Затруднението е в следствие на президента Георги Иванов: той нарече сделката противоречаща на Конституцията на Македония и изрази своето несъгласие с промяната на името на страната. „Моята позиция е окончателна и няма да се поддам на никакъв натиск, изнудване или заплахи. Няма да подкрепям и не подписвам такова вредно споразумение“, заяви Иванов. Въпреки това, ако президентът наложи вето на споразумението, то ще се върне в парламента и ако депутатите го подкрепят отново, ветото на президента ще бъде преодоляно.\r\nСамо след успешното провеждане на всички тези процедури можем да говорим за окончателното решение на гръцко-македонския спор. Въпросът за промяната на името на референдума трябва да се обвърже с въпрос за желанието страната да се присъедини към ЕС и към НАТО, за да се гарантира, че желаният резултат ще е на страната на властите. Почти 80% от населението на страната подкрепя евроатлантическата интеграция. Виктор Турмаков", "date": "2018.06.14", "title": "„Коммерсант“ : Македония става Северна – новият топоним й открива пътя към НАТО и ЕС"}
{"url": "http://www.focus-news.net/news/2018/06/14/2534135/blagoevgrad-vremenna-organizatsiya-na-dvizhenieto-se-vavezhda-v-grada-za-godishnite-muzikalni-nagradi-i-festivala-frankofoli.html", "text": "Временна организация на движението ще бъде въведена в Благоевград в дните на Годишните музикални награди на БГ радио и фестивала „Francofolies. Благоевград“. По заповед на кмета на Благоевград д-р Атанас Камбитов са предприети всички необходими мерки за безпроблемното осъществяване на движението в Областния център. Това съобщиха от Община Благоевград.\r\nДвижението за всички моторни превозни средства и масовия градски транспорт ще бъде  спряно в двете посоки по улица „Александър Стамболийски“, в участъка от кръстовището с булевард „ Свети Димитър Солунски“ до кръговото кръстовище с улица „14 полк“ за периода от 08:00 часа на 16 юни до 06:00 часа на 17 юни, както и за периода от 08:00 часа на 22 юни до 06:00 часа на 24 юни 2018 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“.\r\nДвижението ще бъде спряно за всички моторни превозни средства и масовия градски транспорт по западната пътна лента на улица „14 полк“,  в посока от кръговото кръстовище с улица „Александър Стамболийски“, до кръговото кръстовище с улица „Свобода“  за периода от 08:00 часа на 16.06 до 06:00 часа на 17.06, както и за периода от 08:00 часа на 22.06. до 06:00 часа на 24.06.2018 г. \r\nДвижението ще се осъществява по  улица „Полковник Дрангов“, като движението се контролира от ОД на МВР-Благоевград. \r\nАвтомобили ще могат да бъдат паркирани по ул. „Александър Стамболийски“ след кръстовището с кръгово движение, като входът ще бъде от страната на бул. „Джеймс Баучер“. Ще може да се паркира и по дясната лента за движение по „14 полк“, в посока ЗМКА, , както и на паркинги, в близост д парк „Македония“. \r\nАпелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.", "date": "2018.06.14", "title": "Благоевград: Временна организация на движението се въвежда в града за Годишните музикални награди  и фестивала „Франкофоли“"}
{"url": "http://www.focus-news.net/news/2018/06/14/2534139/shumen-13-novi-dravcheta-sa-zasadeni-po-ulitsa-vasil-drumev-v-grada.html", "text": "Нови 13 дървета от вида кълбовидна акация засадиха днес работниците от общинското предприятие „Паркове и обредна дейност“ на ул. „Васил Друмев“ в Шумен. Това съобщиха от пресцентъра на Община Шумен. На зеления остров, който разделя двете улични платна, са оформени 16 групи от цветя и храсти. Засадени са близо 300 корена от пет вида храсти и 130 коренчета цветен равнец и гаура. Общо 20 са новите дръвчета, които са засадени по улица „Васил Друмев“, с пет повече от тези, които бяха премахнати. В началото на ремонта беше изградена поливна система, която се зарежда с водоноска. Работата ще продължи и утре към ниската част към улица „Марица“. Предстои теренът да бъде заравнен и затревен.", "date": "2018.06.14", "title": "Шумен: 13 нови дръвчета са засадени по улица „Васил Друмев” в града"}
{"url": "http://www.focus-news.net/news/2018/06/14/2534158/varna-devnenskoto-su-vasil-levski-obyavyava-priem-za-elektrotehnitsi.html", "text": "И през учебната 2018/2019 година Средно училище „Васил Левски“ – град Девня, индустриалните гиганти в Долината на голямата химия и местната власт предлагат на кандидат-гимназистите възможност за гарантирана професионална реализация в Девня и атрактивен социален пакет по време на курса на обучение. Това стана ясно на провелата се среща между представители на индустриалните гиганти, Община Девня, училищното ръководство и родители, на чиито деца тази година им предстои да кандидатстват за средно образование, съобщиха от пресцентъра на Общината.\r\nВ рамките на приема, който ще продължи от 20 до 26 юни включително, кандидатите за обучение в горния курс на СУ „Васил Левски“ ще могат да подават документи за специалността „Електрообзавеждане на производството“ и придобиване на професия „Електротехник“. За целта ще бъде разкрита една паралелка с 26 вакантни места, обясни директорът на училището Георги Петков.\r\nЮра Драганова – директор „Човешки ресурси“ в „Солвей соди“, направи кратка презентация на проекта за професионалните паралелки, който стартира успешно през миналата учебна година с подкрепата на „Агрополихим“, „Девня цимент“, „Солвей соди“ и Община Девня. На 60-те ученици, които се обучават по две специалности, индустриалните гиганти осигуряват безплатни учебници, транспорт и обяд, стипендии за отличниците и най-важното – гарантирана заетост в заводите след успешно завършване на средно образование.\r\nВ рамките на изминалата учебна година в училището са разкрити две работилници за учебна практика – по елизмервания и общометална, като в момента се оборудва и кабинет по електротехника, отчете Юра Драганова.\r\nОтделно от това училището има сключен договор с Технически университет – Варна, в чиято лаборатория учениците ще карат изнесени упражнения под надзора на академични светила, подчерта директорът Георги Петков. От своя страна Община Девня отпусна средства от бюджета си за закупуване на униформи на гимназистите от новите специалности, което ще продължи и в годините напред, увери кметът Свилен Шитов.\r\nПроектът за професионалните паралелки в СУ „Васил Левски“ наскоро спечели Първа награда в конкурса на b2b Media за социално отговорни компании, реализирали проекти с образователна насоченост в сферата на бизнеса, на корпоративната социална отговорност, устойчивото развитие, иновативния дизайн и др. На различни престижни форуми проектът се дава като пример за успешно взаимодействие между бизнеса, местната власт, образованието и местната общност.\r\nКметът Свилен Шитов заяви пред родителите, че още тази година общината ще успее да обнови материално-техническата база на училището, след като администрацията спечели 1.3 млн. лева по линия на проект по Програмата за развитие на селските райони. Градоуправникът изтъкна, че курсът на професионално обучение в СУ „Васил Левски“ е ефективен, тъй като гимназистите усвояват практически знания и умения не само в рамките на училището, но и в трите завода, които партнират на проекта, а така също и в Техническия университет.\r\n„В Девня и съседни общини предстои да се разкриват нови производства, Пристанище „Варна – изток“ също ще се премести на наша територия, така че тепърва бизнесът ще изпитва още по-остър глад за квалифицирани кадри“, посочи Свилен Шитов. Той подчерта, че една от основните цели на проекта за професионално гимназиално образование е да пресече негативните демографски тенденции на територията на общината и призова родителите да се замислят сериозно за съдбата на децата си.\r\nОт ръководството на училището разясниха каква е спецификата на процедурата за подаване на заявления на хартия и по електронен път за тазгодишния гимназиален прием, а родители и ученици получиха брошури със систематизирана информация по въпроса. Заместник-директорката Миглена Радкова посъветва учениците да обмислят много внимателно своите предпочитания при кандидатстването, защото след това няма да има опция приетите по по-горно желание, но впоследствие размислили, да се запишат в девненското училище. СУ „Васил Левски“ ще създаде техническа възможност на кандидат-гимназистите да подават електронни заявления от самото училище, което ще им спести разходи за път до Варна, където се намира „училището гнездо“.\r\nВ програмата за професионално образование на СУ „Васил Левски“ е заложено и интензивно изучаване на английски език, което отваря възможност на успешно завършилите и придобили специалност „Електротехник“ за професионална реализация не само в България, но и в целия свят.", "date": "2018.06.14", "title": "Варна: Девненското СУ „Васил Левски“ обявява прием за електротехници"}
{"url": "http://www.focus-news.net/news/2018/06/14/2534157/nimh-zhalt-kod-za-obilni-valezhi-s-gramotevitsi-e-v-sila-za-15-oblasti-ot-stranata-na-15-yuni.html", "text": "Жълт код за обилни валежи с гръмотевици е в сила за 15 области от страната на 15 юни. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението, са: Видин, Монтана, Враца, Плевен, Ловеч, Габрово, Велико Търново, София-област, София-град, Перник, Кюстендил, Пазарджик, Благоевград, Смолян и Кърджали. \r\nОт НИМХ предупреждават, че се очакват краткотрайни, интензивни валежи, придружени с гръмотевични бури. Ще има локални значителни количества до 20-35 л/кв. м.", "date": "2018.06.14", "title": "НИМХ: Жълт код за обилни валежи с гръмотевици е в сила за 15 области от страната на 15 юни"}
{"url": "http://www.focus-news.net/news/2018/06/14/2534160/antoaneta-andreeva-sbu-veliko-tarnovo-dovolni-sme-ot-postignatite-dogovorenosti-po-noviya-otraslov-kolektiven-trudov-dogovor-za-sistemata-na-srednoto-obrazovanie.html", "text": "Доволни сме от постигнатите договорености по новия отраслов колективен трудов договор за системата на средното образование. Това каза в интервю за Радио „Фокус“ – Велико Търново Антоанета Андреева, председател на търновската организация на Синдиката на българските учители. Тя посочи, че подписаният на 11 юни договор между министъра на образованието и науката и председателите на национално представените синдикални и работодателски организации, предвижда увеличение на минималната учителска заплата от 760 лева на 920 лева. Освен това в него са заложени и възможности за повишаване на качеството на образование чрез кариерното израстване и допълнителните квалификации и професионално развитие на учители, директори и педагогически специалисти. Тя уточни, че това е предвидено да се случи до края на 2018 година чрез промени в Наредба №12. Промените предвиждат да се запази и кариерната длъжност „старши учител“ при смяна на образователната институция. Антоанета Андреева обясни, че освен това общините трябва да приемат стратегия за преминаване на едносменен режим и въвеждане на целодневна организация на обучение в целодневните заведения. Договорени са и допълнителни социални плащания за 24 май, 15-ти септември и 1 ноември, за представително и работно облекло, както и по-висок размер на годишните платени отпуски. „Като цяло ние сме доволни от постигнато“, заяви председателят на синдикалната организация във Велико Търново.\r\nНадежда КРЪСТЕВА", "date": "2018.06.14", "title": "Антоанета Андреева, СБУ – Велико Търново: Доволни сме от постигнатите договорености по новия отраслов колективен трудов договор за системата на средното образование"}
{"url": "http://www.focus-news.net/news/2018/06/14/2534162/sofiya-shestima-sa-postradalite-pri-verizhnata-katastrofa-na-bul-akad-ivan-geshov-trima-sa-hospitalizirani-a-na-drugi-trima-im-e-okazana-meditsinska-pomosht-na-myasto.html", "text": "Шестима души са пострадали при верижната катастрофа на бул. „Акад Иван Гешов“ – трима са хоспитализирани, а на други трима им е оказана медицинска помощ на място. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „Пострадалите майка, баща и дете вече са хоспитализирани в „Пирогов“. Детето е на 12 години с контузия на гръден кош и в коремната област. Бащата е на 45 години с контузия на глава, нос и гръден кош. Майката е на 45 години с контузия на глава, гръден кош, с мозъчно сътресение, губила е за малко съзнание. Тя е най-тежко пострадалата от останалите. На още трима души им е била оказана медицинска помощ на място, не се е налагала хоспитализацията им. Те са с по-леки наранявания“, обясни Сунгарска. По думите ѝ 58-годишен водач е получил хипертонична криза, но е бил стабилизиран. „Другият водач е на 35 години, бил е с главоболие и третият водач е на 36 години също с такова главоболие“, добави тя. \r\nГоворителят на УМБАЛСМ „Н. И. Пирогов“ Мария Пойразова заяви, че пострадалото семейство е докарани при тях. Майката, бащата и детето са контактни и в съзнание. В момента минават прегледи и изследвания.", "date": "2018.06.14", "title": "София: Шестима са пострадалите при верижната катастрофа на бул. „Акад Иван Гешов“ – трима са хоспитализирани, а на други трима им е оказана медицинска помощ на място"}
{"url": "http://www.focus-news.net/news/2018/06/14/2534136/moskovskiy-komsomolets-prezidentat-na-makedoniya-kategorichno-otkazva-da-podpisva-dogovora-za-preimenuvane-na-stranata.html", "text": "Президентът на Македония Георги Иванов категорично отказа да подписва договора за преименуването на страната, подписан с Гърция, пише  „Московский Комсомолец.\r\nСпоред президента постигнатото споразумение не съответства на конституцията и законите на Македония и е продукт на политическата самодейност на министър-председателя Зоран Заев и на външния министър Никола Димитров. \r\n„Договорът, уникален за историята на човечеството е неприемлив и недостоен за мен. С него се нарушават конституцията и законите, разрушават се държавните институции. Няма да легализирам подобна политическа самодейност“, допълни Иванов. \r\nПрезидентът подчерта, че неговото решение е окончателно и няма да се промени въпреки натиска и заплахите. Той изрази мнение, че възможното влизане на Македония в Евросъюза и НАТО не може да оправдае подобен тип споразумение.  Виктор Турмаков", "date": "2018.06.14", "title": "„Московский комсомолец“: Президентът на Македония категорично отказва да подписва договора за преименуване на страната"}
{"url": "http://www.focus-news.net/news/2018/06/14/2534164/montana-vremenno-e-ogranicheno-dvizhenieto-po-pat-i-1-vidin-montana-v-uchastaka-vinishte-gorna-verenitsa-poradi-paten-intsident.html", "text": "Временно е ограничено движението по път I-1 Видин - Монтана в участъка Винище - Горна Вереница поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: път I-1 Видин - Ружинци - път III-114 Ружинци - Тополовец -   път III-112 Тополовец - Монтана  и обратно.", "date": "2018.06.14", "title": "Монтана: Временно е ограничено движението по път I-1 Видин - Монтана в участъка Винище - Горна Вереница поради пътен инцидент"}
{"url": "http://www.focus-news.net/news/2018/06/14/2534155/press-24-makedoniya-aleksis-tsipras-zayavi-che-sporazumenieto-s-makedoniya-ne-priznava-makedonska-natsiya.html", "text": "Министър-председателят на Гърция Алексис Ципрас заяви, че споразумението за името с Македония не признава македонска нация, предава македонската електронна медия  Press 24.\r\nЦипрас използва профила си в социалната мрежа „Туитър“, за да заяви, че  „споразумението не признава македонската нация, а само признава правото на нашите съседи за самоопределение“. \r\nВ момента в гръцкия парламент се провежда вот на недоверие срещу неговото правителство, свикан от опозицията, която е недоволна от споразумението.  Виктор Турмаков", "date": "2018.06.14", "title": "Press 24 (Македония): Алексис Ципрас заяви, че споразумението с Македония не признава македонска нация"}
{"url": "http://www.focus-news.net/news/2018/06/14/2534167/montana-edin-chovek-e-postradal-pri-katastrofa-mezhdu-tir-i-lek-avtomobil-na-patya-vidin-montana.html", "text": "Един човек е пострадал при катастрофа между ТИР и лек автомобил на пътя Видин-Монтана, в участъка Винище-Горна Вереница. Това съобщиха за Агенция „Фокус“ от пресцентъра на ОДМВР-Монтана. Водачът на лекия автомобил е откаран в болнично заведение. Инцидентът е станал преди около 2 часа.", "date": "2018.06.14", "title": "Монтана: Един човек е пострадал при катастрофа между ТИР и лек автомобил на пътя Видин-Монтана"}
{"url": "http://www.focus-news.net/news/2018/06/14/2534166/plovdiv-prez-yuni-gradat-shte-se-prevarne-v-snimachna-ploshtadka-za-dva-filma.html", "text": "През месец юни Пловдив ще се превърне в снимачна площадка за два филма. Това съобщиха за Радио „Фокус“ – Пловдив от Фондация „Пловдив 2019“. Снимките на първите два от общо 7 късометражни филма от поредицата „КиноПловдив“ започват този петък, а проектът е част от програмата на „Пловдив – Европейска столица на културата 2019“. Режисьорът Павел Веснаков е в Пловдив и заедно с екипа си е на финалната права за започване на снимки по филма си „Химера“, този петък, 15 юни. За три снимачни дни, екипът ще заснеме историята за шофьор, който намира митично създание в задния двор на блока си. След като разбира, че полицията не може да му помогне е принуден да се обърне към Бог. Актьорските роли са поверени на Георги Иванов, Йоана Буковска-Давидова, Даниел Рашев и Иван Пасков, а оператор е Орлин Руевски. Тандемът Петър Вълчанов и Кристина Грозева показват Пловдив през детските очи на Тео, която израства в града на тепетата. „Тео, която живее на покрива“ ще бъде заснет на покрив в близост до паметника на Альоша от 23 до 27 юни, с актьорски детски състав предимно от Пловдив – родният град на оператора Кирил Проданов и на режисьора Петър Вълчанов.\r\n„Двата режисьорски екипа прекараха по месец в града, за да съберат истории, да се срещнат с местни герои, да изберат подходящи локации и да уловят специфичната атмосфера на града. Освен емблематичните за града забележителности, режисьорските екипи са се спрели и на интересен антикварен магазин, покрив в близост до паметника на Альоша, задблоково пространство, тиха скрита уличка и площад“, съобщиха още от Фондация „Пловдив 2019“. Останалите пет късометражни филма, с които всички филми правят общ филм-омнибус, посветен на Пловдив, ще се снимат през лятото в града. Очаква се пълнометражният филм да е завършен до края на годината и да има премиера през март 2019 година.", "date": "2018.06.14", "title": "Пловдив: През юни градът ще се превърне в снимачна площадка за два филма"}
{"url": "http://www.focus-news.net/news/2018/06/14/2534169/silistra-rekoltirani-sa-25-ot-ploshtite-s-echemik-v-oblastta.html", "text": "Реколтирани са 25% от площите с ечемик в област Силистра. Това съобщиха за Радио „Фокус“- Шумен от Областната дирекция „Земеделие“. В пет от общините са ожънати 9 820 дка от общо засети 38 620 дка в областта, като средният добив към момента е 594 кг/дка. Очаква се жътвата на ечемик да започне и в общините Дулово и Алфатар. В общините Главиница, Ситово и Тутракан са прибрани първи площи с пшеница - 0,95% от общо засетите в региона 453 877 дка. Средният добив при старта на кампанията е 501 кг/дка. Пропадналите площи с пшеница в Силистренско са 3 409 дка. Приключва беритбата на ягоди в областта. Прибрана е продукцията от 337,2 дка от общо 351,2 дка, които се намират в землищата на две общини. Средно от декар са получени по 593 килограма ягоди. Реколтирани са 2 670 дка череши. Общо насажденията са 3 211,6 дка. Средният добив е 428 кг/дка. В ход е брането на кайсии. Реколтирани са 1 700 дка от общо 19 382 дка. Средният добив е 592 кг/дка.\r\nИвелина ИВАНОВА", "date": "2018.06.14", "title": "Силистра: Реколтирани са 25% от площите с ечемик в областта"}
{"url": "http://www.focus-news.net/news/2018/06/14/2534159/tv21-makedoniya-sreshtata-na-visoko-ravnishte-na-nato-na-11-i-12-yuli-v-bryuksel-parvo-konstitutsionni-izmeneniya-a-sled-tova-chlenstvo-v-aliansa.html", "text": "Решаването на спора за името с Гърция ще подготви пътя за членството на Македония в НАТО. Но за да се случи това, страната ще трябва да направи конституционни промени. Според договора, който правителството трябва да разсекрети, за който вече съобщиха гръцките медии, Атина трябва да уведоми генералния секретар на НАТО Йенс Столтенберг, че подкрепя разширяването на Алианса и поканата за присъединяване на Македония, предава македонската електронна медия   „ТВ21“.\r\n\"След като получи уведомление от Втората страна, че са завършени всички нейни вътрешни правни процедури за влизане в сила на настоящото споразумение, включително и възможния национален референдум в съответствие с този договор, и след приключване на измененията на Конституцията на Втората страна, Първата страна ще ратифицира Протокола за присъединяване на Втората страна към НАТО“,  гласи член 2 от споразумението между Македония и Гърция.\r\nПолковникът от въоръжените сили на Македония Зоран Йовановски очаква страната най-накрая да получи дългоочакваната покана за членство в НАТО.\r\n„Аз лично мисля, че ще получи поканата, защото всички условия са изпълнени. Надявам се, че това  ще допринесе за присъединяването на Македония към НАТО“, заяви полк. Йовановски.\r\nСрещата на високо равнище  на НАТО е насрочена за 11 и 12 юли в Брюксел. Виктор Турмаков", "date": "2018.06.14", "title": "„ТВ21“ (Македония): Срещата на високо равнище на НАТО на 11 и 12 юли в Брюксел: Първо конституционни изменения, а след това членство в Алианса"}
{"url": "http://www.focus-news.net/news/2018/06/14/2534168/direktorat-na-iamo-prof-zlatitsa-petrova-beshe-vremenno-otstranena-ot-dlazhnost-dokato-prokuraturata-izvarshi-proverka-za-prestapleniya-po-sluzhba-obzor.html", "text": "Директорът на Изпълнителна агенция „Медицински одит“ (ИАМО) проф. Златица Петрова беше временно отстранена от длъжност, докато прокуратурата извърши проверка за престъпления по служба в агенцията. Установени са редица нарушения, сред които неправилно извършвани проверки, както и случаи по сигнал за настъпила смърт, без да са били извършвани никакви действия. Няма данни прокуратурата да е била сезирана за тези случаи. \r\nОт прокуратурата съобщиха, че е прието, че са налице данни за превишаване на власт от длъжностни лица от ИАМО, заемащи отговорно служебно положение, с цел да се набави за проверяваните лица облага - да не им бъдат съставяни актове за административно нарушение и да не им бъдат налагани административни наказания, и от това могат да настъпят немаловажни вредни последици. А всички материали, касаещи смъртни случаи в лечебни заведения, са изпратени по компетентност на съответните окръжни прокуратури, с оглед извършване на проверка за евентуални престъпления.\r\nНа брифинг говорителят на главния прокурор Румяна Арнаудова обясни, че 11 случаи за съмнения за лекарски грешки през 2017 г. са били преценени от ИАМО за „маловажни“ и държавното обвинение изобщо не е било уведомено за тях. „В половината от неглижираните случаи става дума новородени бебета“, посочи Арнаудова и коментира, че разследванията постфактум ще са трудни заради липсата на аутопсии на някои от починалите, но прокуратурата ще положи усилия, за да може близките им да получат справедливост.\r\nМинистърът на здравеопазването Кирил Ананиев отстрани временно от длъжност проф. Петрова, докато тече проверката на прокуратурата. „Но мога да уверя, че това няма да влоши работата на ИАМО. Ние работим с прокуратурата много тясно и ще направим всичко, което е необходимо, за да подпомогнем процеса на разследване“, посочи здравният министър.\r\nЦветилена СИМЕОНОВА", "date": "2018.06.14", "title": "Директорът на ИАМО проф. Златица Петрова беше временно отстранена от длъжност, докато прокуратурата извърши проверка за престъпления по служба (ОБЗОР)"}
{"url": "http://www.focus-news.net/news/2018/06/14/2534134/hurriyet-gratskata-opozitsiya-svikva-vot-na-nedoverie-zaradi-makedonskoto-sporazumenie.html", "text": "Основната гръцка опозиционна партия „Нова демокрация“ свика вот на недоверие срещу правителството на страната в опит да блокира сключването на споразумението за името със съседна Македония, пише турският   Hurriyet.\r\n„Това е последната капка“, заяви председателят на опозиционната партия Кирякос Мицотакис пред парламента, докато внасяше вота. „Няма да разделяме гърците, за да обединим македонците“, допълни той.\r\nМинистър-председателят Алексис Ципрас, чието правителство най-вероятно ще превъзмогне вота, тази седмица се споразумя с македонския си колега да преименуват северния съсед на страната Република Северна Македония.\r\nГърция от дълго време възразява страната да се нарича Македония, защото нейна северна позиция носи същото име и е била родина на Александър Велики, което е източник за национална гордост за гърците.\r\n„Имам задължение пред гръцкия народ да предотвратя бъдеще на родината, при което тя е ипотекирана под споразумение, което е опасно за националните интереси“, заяви Мицотакис.  Виктор Турмаков", "date": "2018.06.14", "title": "Hurriyet: Гръцката опозиция свиква вот на недоверие заради македонското споразумение"}
{"url": "http://www.focus-news.net/news/2018/06/14/2534170/odmvr-pazardzhik-rayonno-politseysko-upravlenie-e-obosobeno-v-sarnitsa.html", "text": "Районно полицейско управление е обособено в Сърница, което значително ще повиши сигурността и реда в родопската община, каза за Радио „Фокус“ – Пазарджик Ивайло Тишев, зам.-директор на ОД МВР-Пазарджик. Полицейското управление ще обслужва над 4000 души от Сърница и двете прилежащи села Медени поляни и Побит камък. „Особено важно за хората е да има полицейско присъствие, което да е в полза на дърводобивната и дървопреработващата промишленост, както и на туризма в общината“, уточни Тишев. Той допълни, че 11 служители ще работят в полицейското управление и ще разполагат с два полицейски автомобила. Ще има и 24-часово дежурство на патрулите.\r\nАлбена ЖИЛЕКОВА", "date": "2018.06.14", "title": "ОДМВР - Пазарджик: Районно полицейско управление е обособено в Сърница"}
{"url": "http://www.focus-news.net/news/2018/06/14/2534163/chez-razpredelenie-investira-200-hil-leva-v-moderna-vazlova-stantsiya-v-apriltsi-obzor.html", "text": "„ЧЕЗ разпределение България“ представи модерна възлова станция в Априлци. Инвестицията за съоръжението е на стойност 200 000 лева. То е оборудвано с най-съвременната апаратура и ще подобри сигурността на електрозахранването за 4000 домакинства в региона. Станцията многократно ще намали времето за локализиране и отстраняване на аварии, като същевременно се очаква да се минимизира броят на засегнатите от прекъсвания потребители. Това е третото подобно съоръжение на територията на страната, след като подобни станции бяха изградени от „ЧЕЗ Разпределение“ в Бистрица и в район „Панчарево“ в столицата. Освен тях дружеството разполага с още 50 станции, които позволяват дистанционно управление. Пред журналисти по време на представянето на съоръжението главният оперативен директор на „ЧЕЗ разпределение България“ Виктор Станчев отбеляза, че модерната техника позволява изключването само на определени части от електропроводите, където има повреда, докато всички останали клиенти остават незасегнати. Той уточни, че комутационните апарати в станцията могат да се управляват дистанционно и при повреда на един от електропроводите захранването да се осъществява по другия. Станчев допълни, че това ще дава и възможност при извършване на планирани ремонти да се изключват само тези участъците, в които се осъществяват те. „По този начин ще намалим броя на клиентите, които остават без напрежение и доставяната услуга ще има по-високо качество“, изтъкна Станчев.  Петър Холавски, главен изпълнителен директор на дружеството, обясни от своя страна, че инвестициите в област Ловеч за изминалата година са около 3,7 млн. лева, като по-голямата част от тях са използвани за реконструкция и обновяване на мрежата. По думите на Холавски през изминалата година ЧЕЗ Разпределение са инвестирали около 130 млн. лева в Западна България, като се планира мащабните инвестиции да продължат и през тази година.“Ще инвестираме около 95 милиона лева, които, надяваме се, ще допринесат за подобряване на качеството и резултатите“, каза Холавски. Карел Крал, регионален мениджър на ЧЕЗ за България, отбеляза от своя страна, че мащабната инвестиционна програма на дружеството през последните години е допринесла за подобряване на качеството на електрозахранване в много региони и това се усеща не само през статистиките на ЧЕЗ, но и от разговорите с местните власти и клиентите. \r\nВесела АЛЕКСАНДРОВА", "date": "2018.06.14", "title": "ЧЕЗ Разпределение инвестира 200 хил. лева в модерна възлова станция в Априлци (ОБЗОР)"}
{"url": "http://www.focus-news.net/news/2018/06/14/2534156/aleksandar-damovski-mkd-makedoniya-poema-golemi-dogovorenosti-i-se-naema-s-tsyal-kup-usloviya-okolo-dogovora-za-imeto-v-zamyana-se-ochakva-samo-gratskiya-podpis.html", "text": "Македония поема големи договорености и се наема с цял куп условия около договора за името, в замяна се очаква само гръцкия подпис. Това каза в интервю за вечерния блок „Това е България“ на Радио „Фокус“ Александър Дамовски, главен редактор на електронното издание МКД. Според него за голямата част от македонците този договор се приема болезнено, защото се свързва с изгубено достойнство. Оценките на някои експерти казват, че това е победа за Македония, но според мнозинството договорът е голям провал, коментира Дамовски. Той обясни, че в договора има някои спорни точки, но също и такива, за които не се знае нищо. „Самият договор по много чувствителен начин влияе на всекидневния живот на македонските граждани. Когато някой чужд човек ви казва това ще правите вкъщи, онова ще правите вкъщи, наистина е болезнено чувството. Особено когато ви казват, че например вашата Македонска академия на науките няма вече да се нарича Македонска, а не знам как. И когато ви кажат, че вашата Македонска радио и телевизия вече няма да се нарича Македонска, а Северномакедонска радио и телевизия или не знам как. Това е наистина един удар по достойнството, по идентичността на гражданите на Македония“, коментира Дамовски. Той добави, че условията, които приема македонската страна по отношение на македонското малцинство в Гърция, също e пораженчески акт. По думите му друга спорна точка са промените в Конституцията. Говори се дори за промяна в преамбюла, като се казва, че македонската държава е приемник на традициите на Крушевската република и на народноосвободителната война, каза още Дамовски.", "date": "2018.06.14", "title": "Александър Дамовски, МКД: Македония поема големи договорености и се наема с цял куп условия около договора за името, в замяна се очаква само гръцкия подпис"}
{"url": "http://www.focus-news.net/news/2018/06/14/2534173/targovishte-nadgrobna-stela-s-interesna-ikonografiya-e-otkrita-v-parvite-dni-na-razkopkite-na-krepostta-kovachesko-kale-kray-popovo.html", "text": "Надгродна стела с интересна иконография е открита в първите дни на разкопките на късноантичната крепост Коваческо кале край Попово. Това каза пред Радио „Фокус“- Шумен Пламен Събев, директор на Исторически музей Попово. Тазгодишното археологическо лято е стартирало в началото на седмицата. Ръководител на проучването е доц. Олег Александров. Очаква се работата на терен да продължи до края на месец юли. Община Попово финансира разкопките с 20 000 лв. Надгробната стела, която вероятно е от 4 век, е била използвана вторично, посочи Събев. Изобразени са мъжка и женска фигура. „Надгробният камък е недовършен, не са нанесени надписите в текстовото поле. Мъжката фигура държи свитък, облечена е в някаква ризница, на главата има нимб, такъв има и жената. Нимбовете са прищипани в средата, характерни за времето, но повече за тази находка ще може да каже доц. Александров“, каза Събев. Той посочи, че вече три години доц. Олег Александров е ръководител на проучванията. „За това време той коригира доста от представите и теориите за възникването и съществуването на този археологически обект. Направи ги наистина научни, премахна някои полулегендарни и полухипотетични твърдения от началото на века, които е направил още археологът Карел Шкорпил. Обектът наистина е много голям и сериозен“, каза Събев. Той допълни, че тази година ще бъде направен и сондаж в опит да се локализира и изясни предназначението на една от големите сгради в обекта, която е фиксирана по въздушен път със снимки. Предполага се, че това е храмът на крепостта. Пламен Събев посочи, че ще се работи по доразчистването на банята, открита през миналата година. „Плановете са тази година тя да бъде разкрита напълно и да се търси решение за консервация, каквото ще търсим за сградите по цялата улица, тъй като вече разкрихме тази част от вътрешната страна на западната крепостна стена“, каза Събев.\r\nИвелина ИВАНОВА", "date": "2018.06.14", "title": "Търговище: Надгробна стела с интересна иконография е открита в първите дни на разкопките на крепостта Коваческо кале край Попово"}
{"url": "http://www.focus-news.net/news/2018/06/14/2534165/fokus-makedoniya-pravitelstvoto-obyavi-che-shte-publikuva-sporazumenieto-za-imeto-ot-koeto-se-gordee-silno.html", "text": "Прессекретарят на правителството на Македония Миле Бошняковски съобщи, че правителството на днешното си заседание ще публикува договора за името с Гърция на името и че той е вече публикуван на интернет-страницата на правителството, предава македонският  „Фокус“.\r\n„Правителството единодушно прегледа и прие доклада за споразумението за разрешаване на спора за името и стратегическото партньорство тази вечер. Правителството реши да публикува споразумението и то е вече приложено към уебсайта на правителството и е достъпно за широката общественост. Договор е озаглавен: „Окончателното споразумение за решаване на различията, описани в резолюциите 817 и 845 в Съвета за сигурност на ООН за прекратяването на временното споразумение от 1995 г. и за осигуряване на стратегическо партньорство между страните“. Заседанието беше председателствано от министър-председателя Зоран Заев, а външният министър Никола Димитров информира членовете на правителството за курса и споразумението, както и за следващите стъпки. Премиерът подчерта, че той лично силно вярва в споразумението, тъй като в него  ясно са признати идентичността и особеностите на македонската нация. Най-накрая се затваря този въпрос за бъдещето на страната. Правителството е горд от това решение като историческо“, заяви Бошняковски\r\nТой добави, че местоположението и датата на подписване на споразумението ще бъдат известни по-късно. Виктор Турмаков", "date": "2018.06.14", "title": "„Фокус“ (Македония): Правителството обяви, че ще публикува споразумението за името „от което се гордее силно“"}
{"url": "http://www.focus-news.net/news/2018/06/14/2534161/ekathimerini-nezavisimi-gartsi-shte-se-protivopostavyat-i-na-promyanata-na-imeto-i-na-vota-na-nedoverie-sreshtu-gratskoto-pravitelstvo.html", "text": "Партия „Независими гърци“, младшият партньор в настоящето коалиционно правителство на страната, ще се противопоставят и на споразумението за името с Македония и на предложения вот на недоверие срещу министър-председателя Алексис Ципрас, предложен от основната опозиционна партия „Нова демокрация“, предава  Ekathimerini.\r\nПартията с председател Панос Каменос, който е министър на отбраната, съобщи, че няма да подкрепи споразумението за името, но няма да се стреми да свали воденото от партия СИРИЗА правителство. \r\nПо-рано парламентът започна обсъждането на вота на недоверие. Дебатът трябва да продължи до събота.  Виктор Турмаков", "date": "2018.06.14", "title": "Ekathimerini: „Независими Гърци“ ще се противопоставят и на промяната на името, и на вота на недоверие срещу гръцкото правителство"}
{"url": "http://www.focus-news.net/news/2018/06/14/2534175/smolyan-oblastta-se-otlichi-s-tri-gramoti-v-natsionalnata-sistema-zhivi-choveshki-sakrovishta-balgariya.html", "text": "Заместник-областният управител Андриян Петров подкрепи участниците от област Смолян в Националната система „Живи човешки съкровища – България”, чието поддържане и попълване се осъществява от носителите на традиционни знания и умения във всички региони на страната. Това съобщиха от Областна администрация – Смолян. Програмата се координира от Министерството на културата, Института за фолклор при БАН, със съдействието на Националната комисия на ЮНЕСКО в България.\r\nНационалната система „Живи човешки съкровища – България” цели: съхраняване на знанията и уменията за културно изразяване, които имат важно историческо, художествено и културно значение за страната, както и тяхното предаване на следващите поколения чрез реализиране на ефективни програми за подготовка на кадри; насърчаване на младите хора за придобиване на знания и умения, свързани с нематериалното културно наследство, посредством публично признание и организиране на публични представяния на национално и международно равнище; създаване на единен архив от документи и материали, свързани с нематериалното културно наследство, в Националния център за нематериално културно наследство – Институт за фолклор, БАН, чрез което да се подпомогне обогатяването на Регионалните листи на Живите човешки съкровища.\r\nПрез настоящата 2018-та година се навършват десет години от въвеждането на системата. На официалната церемония за отбелязване на годишнината, която се състоя днес в галерия „Средец” на Министерството на културата, Смолян беше единствената област в страната, отличена с три грамоти. Те бяха връчени лично от заместник-министъра на културата Румен Димитров на Регионален исторически музей „Стою Шишков” – Смолян, на Читалище „Светлина”- гр.Неделино за уникалния Неделински двуглас и на НЧ „Родопска просвета-1923”, гр.Девин.\r\nСъбитието е част от Европейската година на културното наследство и от културната програма на Българското председателство на Съвета на Европейския съюз. Присъстваха областни управители, заместник-областни управители, председатели на читалища, ръководители и представители на културни институции в страната.", "date": "2018.06.14", "title": "Смолян: Областта се отличи с три грамоти в Националната система „Живи човешки съкровища – България”"}
{"url": "http://www.focus-news.net/news/2018/06/14/2534176/antoaneta-andreeva-sbu-veliko-tarnovo-izpalnitelnata-vlast-pokazva-che-obrazovanieto-e-izvedeno-kato-prioritet.html", "text": "Изпълнителната власт наистина показва, че образованието е изведено като приоритет. Това каза в интервю за Радио „Фокус“ – Велико Търново Антоанета Андреева, председател на търновската организация на Синдиката на българските учители. Тя припомни, че само за изминалата календарна година, на два пъти, заплатите на учителите са увеличени с 25%. Предвидено е още едно увеличение на възнагражденията, което се очаква да се случи от 1 януари. „Ние много се надяваме при един добър финансов резултат то да стане реалност още през тази есен“, допълни Антоанета Андреева. Тя подчерта, че се вижда отношението на изпълнителната власт към българското образование. По думите й наистина се прави много в областта на средното образование. „Ние учителите сме доволни от постигнатите договорености. През последните години много неща се промениха. Разбира се, има още много да се желае и да се направи, но това ще се случи постепенно във времето“, посочи Антоанета Андреева.\r\nНадежда КРЪСТЕВА", "date": "2018.06.14", "title": "Антоанета Андреева, СБУ – Велико Търново: Изпълнителната власт показва, че образованието е изведено като приоритет"}
{"url": "http://www.focus-news.net/news/2018/06/14/2534171/deputatite-othvarliha-monitoringoviya-doklad-za-2017-g-po-natsionalnata-strategiya-za-integratsiya-na-romite-obzor.html", "text": "Парламентът отхвърли мониторинговия доклад за 2017 г. по Националната стратегия за интегриране на ромите. За доклада гласуваха 83 народни представители, „против“ – 68 и „въздържали се“ – 17, с което той бе отхвърлен. Националната стратегия на Република България за интегриране на ромите 2012-2020 г. е приета с решение на Народното събрание от 1 март 2012 г. и се отчита ежегодно пред него. В доклада се отчита висок процент на безработица сред населението от ромски произход, следствие на ниското образователно и квалификационно ниво, висок процент на безработните роми сред продължително безработните, водещо до липсата на мотивация за ежедневна работа и на трудови навици и дисциплина. В доклада се посочва и липсата на образование при част от ромите и липсата на грамотност и те се определят като сериозна пречка за реализирането им на пазара на труда. В областта на жилищните условия се отчита, че незаконното застрояване е един от най-големите проблеми, пред които са изправени администрациите. В областта на културата се отчита, че общините съдействат за отбелязването на Международния ден на ромите, фестивали и други прояви, свързани със съхранението на ромската култура и традиции. Според доклада ромите се включват в културния живот на общините, участват в концерти, посветени на различни празници и в провеждането на изложби и конкурси.\r\nДокладът занимава почти цял ден депутатите и бе обект на широк дебат. В рамките на дебата председателят на ПГ на ГЕРБ Цветан Цветанов призна, че проблем има. Той отчете, че благодарение на правителството и мнозинството има дебат по темата за интеграцията на ромите. От БСП призоваха вицепремиера Валери Симеонов да присъства на дебатите. Народният представител от ПГ на „БСП за България“ Георги Гьоков коментира, че мониторинговият доклад представя внушения за напредък. Веднага след гласуването БСП даде брифинг, на който анализира резултатите от вота на депутатите по доклада. Заместник-председателят на ПГ на „БСП за България“ Антон Кутев коментира, че парламентът е констатирал провал  в политиката на интеграция на ромите и е бламирал вицепремиера Валери Симеонов. По думите му Валери Симеонов е бламиран не само от Народното събрание, но и от „Обединени патриоти“.\r\nДеница КИТАНОВА", "date": "2018.06.14", "title": "Депутатите отхвърлиха мониторинговия доклад за 2017 г. по Националната стратегия за интеграция на ромите (ОБЗОР)"}
{"url": "http://www.focus-news.net/news/2018/06/14/2534178/mayka-bashta-i-dete-postradaha-vav-verizhna-katastrofa-s-9-avtomobila-na-stolichniya-bul-akad-ivan-ev-geshov-obzor.html", "text": "Майка, баща и дете пострадаха във верижна катастрофа с 9 автомобила на столичния бул. „Акад. Иван Ев. Гешов“. Сигналът за инцидента е бил подаден в 19.35 часа. Към мястото са тръгнали три линейки. Пътнотранспортното призшествие се е случило в тунела на бул. „Иван Ев. Гешов“ под бул. „Цар Борис III“. \r\nПострадалите майка, баща и дете вече бяха хоспитализирани в „Пирогов“. Детето е на 12 години с контузия на гръден кош и в коремната област. Бащата е на 45 години с контузия на глава, нос и гръден кош. Майката е на 45 години с контузия на глава, гръден кош, с мозъчно сътресение, губила е за малко съзнание. Тя е най-тежко пострадалата от останалите. На още трима души им е била оказана медицинска помощ на място, но не се е налагала хоспитализацията им, тъй като са били с по-леки наранявания. По думите на говорителя на Центъра за спешна медицинска помощ-София Катя Сунгарска 58-годишен водач е получил хипертонична криза, но е бил стабилизиран. „Другият водач е на 35 години, бил е с главоболие и третият водач е на 36 години също с такова главоболие“, добави тя. \r\nГоворителят на УМБАЛСМ „Н. И. Пирогов“ Мария Пойразова заяви, че пострадалото семейство е докарано при тях. Майката, бащата и детето са контактни и в съзнание.", "date": "2018.06.14", "title": "Майка, баща и дете пострадаха във верижна катастрофа с 9 автомобила на столичния бул. „Акад. Иван Ев. Гешов“ (ОБЗОР)"}
{"url": "http://www.focus-news.net/news/2018/06/14/2534179/plovdiv-shesto-izdanie-na-festivala-street-masters-shte-se-provede-v-grada.html", "text": "Шесто издание на фестивала „Street masters“ ще се проведе в Пловдив. Това съобщиха за Радио „Фокус“ – Пловдив от Фондация „Пловдив 2019“. Събитието ще се състои в дните от 15 до 17 юни на няколко локации в центъра на града, като част от програмата на „Пловдив-Европейска столица на културата 2019“. Фестивалът за градска култура ще събере в Пловдив водещи имена от световните хип-хоп и бийтбокс сцени, като и тази година организаторите са предвидили танцови работилници за професионалисти, с които искат да повишат интереса към градска улична култура. На 15 юни от 19.00 до 21.00 часа ще се проведе работилница за хип-хоп в Пловдивски културен институт, а веднага след приключването й започва и ежегодното състезание по бийтбокс. Надпреварата ще е на сцена „Ядрото” в кв. „Капана“ и в нея ще се включат 16 участници от Гърция, Италия, Турция, Сърбия и България. На 16 юни от 18.30 часа на сцената на площад „Централен“ зрителите ще се срещнат с бийтбокс изпълнения на основата на хип-хоп от артистите Alexinho от Франция, електронен звук от B-Art от Холандия и дръм енд бейс от Mad Twinz от Русия, които са едни от съвременните идоли на електронната сцена в света. Фестивалът прoдължава на площад „Централен“ в неделя от 21.30 часа, когато ще бъдат видени изпълненията на световния шампион по брейк танцьорът Neguin от Бразилия, който съчетава брейка с бойното изкуство капоейра, и на Cheerito от Русия в съчетание с популярни движения от йогата. Ayumi и Narumi от Япония ще се включат с брейк с елементи от традиционни японски танци. В същия ден от 22.30 любителите на съвременната танцова хореография ще видят поп изпълненията на Kenzo Alvares и Shay Latukolan от Холандия, както и на Maria Kozlova от Украйна.", "date": "2018.06.14", "title": "Пловдив: Шесто издание на фестивала „Street masters“ ще се проведе в града"}
{"url": "http://www.focus-news.net/news/2018/06/14/2534177/kanal-5-makedoniya-nezavisimi-gartsi-nyama-da-podkrepyat-nito-dogovora-za-imeto-nito-vota-na-nedoverie-sreshtu-imeto.html", "text": "Партия „Независими гърци“ – младшият коалиционен партньор в гръцкото правителство обяви, че нява да подкрепи нито договора с Македония за името, нито предложението на опозиционната партия „Нова демокрация“ за вот на недоверие срещу правителството, въпреки че въпросната инициатива е именно поради постигнатото споразумение, предава скопският телевизионен  „Канал 5“.\r\n„ Независими гърци“ на гръцкия министър на отбраната Панос Каменос, остава на досегашните си позиции по отношение на въпроса с името, но паралелно подкрепя правителството.\r\n„Парламентарната група изпраща едно съобщение. На първо място, благодарение на (председателя на „Нова демокрация“) Кирякос Мицотакис за възможността, която ни дава два дни да го разпитваме лице в лице по време на дебатите за вота на недоверие. Накрая да реши коя е позицията на „Нова демокрация“. Най-накрая да избере между кои позиции и линии ще се движи“, заяви прессекретарят на партията Теодорос Тосунидис. Виктор Турмаков", "date": "2018.06.14", "title": "„Канал 5“ (Македония): „Независими гърци“ няма да подкрепят нито договора за името, нито вота на недоверие срещу името"}
{"url": "http://www.focus-news.net/news/2018/06/14/2534180/hristiyan-mitskoski-dogovorat-s-gartsiya-e-v-palen-razrez-s-darzhavnite-i-natsionalni-interesi-na-makedoniya.html", "text": "Лидерът на ВМРО-ДПМНЕ Християн Мицкоски заяви в четвъртък вечер, че на заседание на Изпълнителния комитет на партията, с единствена точка в дневния ред, както той го нарече, „капитулантски договор“, единодушно е било заключено, че решението е напълно противно на държавните и национални интереси на Република Македония, предава македонската информационна агенция „Макфакс“.\r\n„Изпълнителният комитет единодушно заключи, че се работи за решение което е капитулантско и отново потвърдихме позицията на партията от миналото, а това е че ВМРО-ДПМНЕ е против промяна на конституцията и промяна на името“, заяви Мицкоски.\r\nТой допълни, че няма международен договор, който се ратифицира от едната страна и не се ратифицира същевременно от другата.\r\n„Ние ще поемем задължението, при условие че се извърши, да наглеждаме какъв ангажимент е поела Гърция и каква е мярката, в случай че Гърция не реализира своята част от споразумението. Тъй като правителството пое задължението да гласува договор в народното събрание с обикновено мнозинство, а се ангажира да направи изменения с конституцията, които се правят с мнозинство от две трети. Самият договор е противоконституционен“, заяви лидерът на ВМРО-ДПМНЕ.\r\nТой призова всички граждани на Македония, които имат идентична позицията с ВМРО-ДПМНЕ, да осъдят политиката на СДСМ и да се присъединят към протестния марш в неделя в Битоля. Йонислав Дочев", "date": "2018.06.14", "title": "Християн Мицкоски: Договорът с Гърция е в пълен разрез с държавните и национални интереси на Македония"}
{"url": "http://www.focus-news.net/news/2018/06/14/2534182/telma-makedoniya-pravitelstvoto-na-makedoniya-obyavi-dogovora-za-imeto.html", "text": "След един час на разглеждане, правителството прие договора с Гърция за решаване на спора за името и той се пуска пред обществеността, съставен от 19 страници и 20 члена, предава македонската телевизия „Телма“.\r\nНа закрито заседание на правителството, проведено в късния следобед в четвъртък, министърът на външните работи Никола Димитров е информирал за хода на целия процес и за стъпките, които ще се следват за реализацията на договора, с който се предлага името „Република Северна Македония“.\r\nПремиерът на страната Зоран Заев е заявил, че правителството се гордее с това решение.\r\n„Споразумението приятелски определя интерпретациите на името „Македония“, при което по достоен начин са защитени достойнството, националната, културната и цялостната идентичност на македонския народ“, заяви Заев.\r\nТой лично изрази, че вярва силно в договора, защото е с ясна и призната идентичност за специфичността на македонската нация и този въпрос окончателно се затваря, докато се открива бъдещето на страната, предаде правителственият говорител Миле Бошняковски.\r\nБошняковски не уточни дали договорът ще бъде подписан в Мала Преспа през уикенда.\r\n„В момента не е известна точната локация и не е утвърден денят, в който ще се случи. Утре следобед може да знаем всички вече“, заяви той.\r\nДоговорът за решаване на спора за името ще бъде подписан от министрите на външните работи Никола Димитров и Никос Коцияс в присъствието на двамата премиери Зоран Заев и Алексис Ципрас, а на подписването се очаква да присъстват и Федерика Могерини и посредникът на ООН Матю Нимиц. Йонислав Дочев", "date": "2018.06.14", "title": "„Телма“ (Македония): Правителството на Македония обяви договора за името"}
{"url": "http://www.focus-news.net/news/2018/06/14/2534184/yorgos-katrugalos-zamestnik-ministar-na-vanshnite-raboti-na-gartsiya-predlozhenieto-za-vot-na-nedoverie-kam-pravitelstvoto-e-politichesko-samoubiystvo-za-nova-demokratsiya.html", "text": "Заместник-министърът на външните работи на Гърция Йоргос Катругалос призова гръцкия парламент да не подкрепя предложението на „Нова демокрация“ за вот на недоверие към правителството, под предлог че това е политическо самоубийство за опозиционната партия, предава македонската телевизия „Канал 5“.\r\nКатругалос, отговаряйки на критиките на опозицията, заяви че в договора не се споменава идентичността, нито пък националността, а единствено правната връзка на гражданите с държавата.\r\n„В договора няма никакво споменаване на националност, ни пък би могло да има. Споменава се гражданство, отворете паспортите си, където пише гражданство. Това е правната връзка на гражданина с държавата, не е националността. Договорът не може да се занимава с националност, тъй като това е въпрос свързан със самосъзнанието и самоопределянето“, заяви заместник-министърът. Йонислав Дочев", "date": "2018.06.14", "title": "Йоргос Катругалос, заместник-министър на външните работи на Гърция: Предложението за вот на недоверие към правителството е политическо самоубийство за „Нова демокрация“"}
{"url": "http://www.focus-news.net/news/2018/06/14/2534174/prez-izminalata-godina-ot-posledna-nadezhda-institutsiyata-na-ombudsmana-se-prevrashta-v-parva-pomosht-za-37-908-grazhdani-obzor.html", "text": "Парламентът прие доклада на омбудсмана на Република България Мая Манолова за 2017 г. „За“ него гласуваха 113 народни представители, без „против“ и с 1 „въздържал се“. В своя доклад омбудсманът описва годината с думата „битки“. През 2017 г. 37 908 граждани са потърсили институцията за съдействие, а приетите граждани са 22 369. Броят на жалбите и сигналите към институцията са 12 635. Представяйки доклада си, Мая Манолова заяви пред парламента, че от последна надежда институцията на омбудсмана се е превърнала в първа помощ на българските граждани. По думите ѝ институцията изглежда свръхактивна и трудно се проследяват разнопосочните теми на работа. Според нея това е неизбежно, защото такъв е дневният ред на българите. Мая Манолова заяви, че за първи път през 2017 г. броят на жалбите от деца е нараснал. Тя обърна внимание, че преди встъпването ѝ в длъжност, те не са разпознавали институцията като свой защитник.\r\n„Моят екип разработи законопроект за личната помощ, за който протестират майките на деца с увреждания“, каза омбудсманът. Манолова посочи, че това е проект, който няма да реши проблемите на всички хора с увреждания, но проблемът с асистентската грижа най-вече на децата и възрастните с най-тежки увреждания, може да бъде решен чрез тези правила. „Основните моменти, които предлагаме за промяна са два – да се промени подходът и личната помощ, асистентските услуги да се предоставят след конкретен анализ и нуждите на всеки човек и да се прекрати проектният принцип в асистентските грижи, който обрича семействата на децата с увреждания на пълна несигурност“, допълни Манолова.\r\nДеница КИТАНОВА", "date": "2018.06.14", "title": "През изминалата година от „последна надежда“ институцията на омбудсмана се превръща в „първа помощ“ за 37 908 граждани (ОБЗОР)"}
{"url": "http://www.focus-news.net/news/2018/06/14/2534172/argumenti-i-fakti-rusiya-strasti-v-makedoniya-zashto-stranata-smenya-imeto-sii.html", "text": "В Македония се задава  мащабна политическа криза заради спора с името. Президентът Георги Иванов и министър-председателят Зоран Заев се обвиняват взаимно, че са предали националните интереси на страната и нито една страна от конфликта не иска да прави компромиси, пише „Аргументи и факти“.\r\nЗаев обяви подписването на „историческо споразумение“ с Гърция, което трябва да отвори пътя за страната към ЕС и НАТО. Съгласно условията на договора официалното име на страната ще звучи като „Република Северна Македония“. Новото име на страната трябва официално да бъде одобрено с национален референдум.\r\nГоворейки за историческото споразумение, Заев очаква отговора на президента на страната Георги Иванов. Отначало отговорът беше ледено мълчание, след което последва обръщение на държавния глава към народа. В него Иванов заяви, че решението за сключване на споразумение с Гърция за името на страната е лично решение на премиера Зоран Заев и външния министър Никола Димитров. Самият президент счита, че договорът е дефектен, нарушаващ Конституцията и поради тази причина няма да го подпише.\r\nМинистър-председателят не пренебрегна демарша на президента, заявявайки, че Иванов е застанал на на пътя на „европейските перспективи“ на Македония.\r\nИ сега, 27 години по-късно, е намерен компромис в спора за името под формата на „Република Северна Македония“. Който, обаче, може успешно да бъде погребано от самите македонци.\r\nФакт е, че най-популярната партия в страната остава „Вътрешна македонска революционна организация -Демократическата партия за македонско национално единство“ (ВМРО-ДПМНЕ), която е описана като националистическа от международните експерти. В нея влиза и президентът Георги Иванов\r\nПозицията на партията е да не се отстъпва в спора за името на страната, тъй като това според нея подкопава държавността. В резултат на последните парламентарни избори партията ВМРО-ДПМНЕ спечели 51 депутатски места от общо 120. Това обаче не беше достатъчно, за да се формира еднопартийно правителство и преговорите за коалицията се провалиха. В резултат на това правителството формираха социалдемократите, начело с настоящ премиер Зоран Заев, който в името на присъединяването към ЕС и НАТО бе готов да направи отстъпки в Гърция.\r\nПроблемът е, че Заев понастоящем няма гарантирана подкрепа за по-голямата част от македонското общество. Премиерът е готов да направи отстъпки не само в името на страната, но и да преименува почти всички обекти, които имат условно обвързване с древната история и Александър Велики. „Представете си, че по молба на определена държава статуята на Георги Жуков пред Историческия музей в Москва изведнъж ще бъде преименувана на „Човек на кон“. Така властите на Македония преименуваха статуята на Александър Велики, стояща в центъра на Скопие“, коментира руското издание. Виктор Турмаков", "date": "2018.06.14", "title": "„Аргументи и факти“ (Русия): Страсти в Македония – защо страната сменя името си?"}
{"url": "http://www.focus-news.net/news/2018/06/14/2534181/plyus-info-makedoniya-talat-dzhaferi-se-zakani-na-deputatite-v-makedonskiya-parlament-che-shte-gi-smeni-ako-ne-prisastvat-na-plenarnite-sesii.html", "text": "Председателят на народното събрание на Македония Талат Джафери в четвъртък се закани на депутатите, че ще ги смени, ако не присъстват на пленарните сесии, предава македонската медия „Плюс Инфо“.\r\nДжафери беше разгневен, защото му бяха нужни час и половина, за да накара депутатите да влязат в залата на парламента, за да може той да започне работа.\r\nТой разкритикува депутатите, за това че само преди три дена са приели Етичния кодекс, с който самите те са се ангажирали, че в парламента ще се отнасят професионално и отговорно.\r\nДжафери заяви пред депутатите, че първото им и единствено задължение е да се явяват на пленарните сесии и че всички други ангажименти седят на втори план.\r\n„Обмисляте ли какво правите или не? Ако не искате да бъдете депутати, имате парламентарни групи, подайте оставка. Има други хора, които биха искали да вземат мястото ви. Разберете най-накрая какъв е приоритетът на работата“, заяви председателят на парламента. Йонислав Дочев", "date": "2018.06.14", "title": "„Плюс Инфо“ (Македония): Талат Джафери се закани на депутатите в македонския парламент, че ще ги смени, ако не присъстват на пленарните сесии"}
{"url": "http://www.focus-news.net/news/2018/06/14/2534183/alsat-m-makedoniya-prodalzhavat-protestite-v-skopie-protiv-promyana-na-imeto.html", "text": "И в четвъртък са продължили протестите пред сградата на народното събрание на Македония в Скопие, предава македонската медия „Алсат-М“.\r\nДемонстрантите настояват за прекратяване на преговорите за промяна на името.\r\nНа протестите се пеят патриотични песни и се скандира името на президента на Македония.\r\nНа протеста в сряда са били задържани десет души заради нарушаване на реда. Йонислав Дочев", "date": "2018.06.14", "title": "„Алсат-М“ (Македония): Продължават протестите в Скопие против промяна на името"}
{"url": "http://www.focus-news.net/news/2018/06/14/2534187/emsc-zemetresenie-s-magnitud-47-po-skalata-na-rihter-e-registrirano-v-regiona-na-iztochna-turtsiya.html", "text": "Земетресение с магнитуд 4.7 по скалата на Рихтер е регистрирано в региона на Източна Турция, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:42 часа местно време на дълбочина от 15 км. Епицентърът е на 33 км от източнотурския град Ван и на 178 км от столицата на Армения Ереван.\r\nНяма данни за жертви и материални щети. Йонислав Дочев", "date": "2018.06.14", "title": "EMSC: Земетресение с магнитуд 4.7 по скалата на Рихтер е регистрирано в региона на Източна Турция"}
{"url": "http://www.focus-news.net/news/2018/06/14/2534186/reuters-predstavitel-na-severna-koreya-e-predal-pismo-na-vladimir-putin-ot-kim-chen-un.html", "text": "Представител на Северна Корея е предал писмено съобщение на президента на Русия Владимир Путин от севернокорейския лидер Ким Чен-ун по време на среща с Путин в четвъртък, предава Reuters.\r\nПо-рано през деня Путин е предал на севернокорейския представител Ким Йонг-нам, покана към Ким Чен-ун да посети Русия.\r\nПоканата на руския президент към севернокорейския лидер идва дни, след историческата среща между Ким Чен-ун и Доналд Тръмп в Сингапур. Йонислав Дочев", "date": "2018.06.14", "title": "Reuters: Представител на Северна Корея е предал писмо на Владимир Путин от Ким Чен-ун"}
{"url": "http://www.focus-news.net/news/2018/06/14/2534185/republika-makedoniya-podkrepata-ot-prokopis-pavlopulos-e-nay-dobroto-dokazatelstvo-za-tova-kakav-dogovor-se-podpisva-mezhdu-makedoniya-i-gartsiya.html", "text": "Подкрепата на президента на Гърция Прокопис Павлопулос за договора между Македония и Гърция е най-доброто доказателство за това към коя страна клони съдържанието му, пише македонската медия „Република“.\r\nВеднага, след като премиерите на Гърция и Македония Алексис Ципрас и Зоран Заев обявиха, че договорът за промяна на конституционното име на Македония е постигнат, Ципрас побърза да се обърне към своя президент, за да му съобщи лично новината.\r\nПавлопулос, който от години редовно настъпва от радикални и категорични позиции към Македония, не скри задоволството си от постигнатия успех, анализира „Алфа“.\r\n„Това е добър договор, който задоволява условията, които Гърция търси. Сега задачата на БЮР Македония е да изпълни това, което е поела като ангажимент и да напредва в процесите. Гърция не би могла да подпише договор, който противоречи на конституцията ѝ. Трябва да се почита историята, с която досега се злоупотребяваше и е добре, че е постигнат договор, защото той прекратява узурпирането на историята и наследството на антична Македония“, заяви президентът Павлопулос.\r\nОт друга страна президентът на Македония Георге Иванов, когото разделеното македонско общество, макар и от различни позиции, все пак колективно възприема като несполучлив в отбраната на македонизма, в сряда заяви че в никакъв случай и под никакви заплахи и изнудвания няма намерение да подпише договора, който е в ущърб на македонските национални интереси. Йонислав Дочев", "date": "2018.06.14", "title": "„Република“ (Македония): Подкрепата от Прокопис Павлопулос е най-доброто доказателство за това какъв договор се подписва между Македония и Гърция"}
