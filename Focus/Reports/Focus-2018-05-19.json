{"url": "http://www.focus-news.net/news/2018/05/19/2523896/blizo-160-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-plovdiv-prez-poslednata-sedmitsa.html", "text": "158 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 50 заведения за обществено хранене, 70 закрити и 14 открити обществени места, 21 детски и учебни заведения, както и три обекта за продажба на оптика.\r\nВ периода от 11 до 17 май здравните инспектори в Пловдив са издали шест предписания за установени нарушения. През последния отчетен период са постъпили два сигнала за нередности от граждани и институции. Извършени са също 260 проверки по текущ контрол и 3 тематични проверки.\r\nТони МИХАЙЛОВ", "date": "2018.05.19", "title": "Близо 160 проверки по изпълнение на забраната за тютюнопушене са извършили здравните инспектори в Пловдив през последната седмица"}
{"url": "http://www.focus-news.net/news/2018/05/19/2523901/aktyorat-marin-mladenov-vse-oshte-se-valnuvam-i-treperya-kogato-se-izpravya-pred-teatralnata-publika.html", "text": "Все още се вълнувам и треперя, когато се изправя пред театралната публика, натрупаният опит не лекува. Това каза в интервю за Радио „Фокус“ – Пловдив актьорът Марин Младенов по повод навършването на 45 години от стъпването му на сцената на Драматичен театър-Пловдив, което ще бъде отбелязано с юбилеен спектакъл. „Няма начин да не трепериш пред публиката и да не се ядосваш, че не си направил онова, най-доброто за зрителите. Трябва да си всеотдаен, иначе няма защо да излизаш на сцената. Няма смисъл, а и самата публика ще се дистанцира“, коментира Марин Младенов. Той разказа, че е участвал в много постановки, но най-голям интерес за него представляват малките роли. „Обичам да се шегувам с факта, че съм играл глас и ръка. Бях наврян в една бъчва. В „Кошници“ пък нямах думи. Тогава инженер от комисията каза за мен:  „Това момче изглежда талантливо. Защо не са му дали и малко текст?“.  Умряхме от смях“, спомня си Марин Младенов.\r\nНа театралната публика актьорът Марин Младенов е познат с ролята си на Дон Жуан. „Това ми е върха. Ролята е много сложна. Става въпрос за любов, за изконното. Любовта води човечеството, тя е нещо хубаво. Животът е многостранен. Силата е в жената, като мъжът е по-слабия. Винаги жената ръководи, а ние мъжете се заблуждаваме, че ние го правим. Тя избира, защото е създадена не от Бог, а от дявола. Тя трябва да бъде такава –  да иска да създава, да крепи семейството, да създава поколение и човечеството да се развива“, каза Младенов.\r\nПо повод популярността на театралното изкуство в рамките на съвремието, актьорът коментира, че след затишието в залите, публиката отново се е върнала към театъра и е започнала да ги пълни. „Преди сякаш публиката обичаше повече театъра. Сега, в ново време, с тези странни кризи и тази наша българска „демокрация“, хората малко се отдръпнаха. Но впечатлението ми е, че сега започнаха да идват пак и да пълнят залите, което е хубаво. Публиката е все по-млада, идват цели класове от училищата“, посочи Младенов.\r\nТони МИХАЙЛОВ", "date": "2018.05.19", "title": "Актьорът Марин Младенов: Все още се вълнувам и треперя, когато се изправя пред театралната публика"}
{"url": "http://www.focus-news.net/news/2018/05/19/2523897/gorna-oryahovitsa-tantsuva-zaedno-s-oshte-48-evropeyski-grada-za-podobryavane-rekord-na-gines.html", "text": "202-ма танцьори на възраст от 9 до 79 години танцуваха кадрил в Горна Оряховица за подобряване рекорд на Гинес за най-много едновременно танцуващи, съобщиха от пресцентъра на Общината. Синхронизираният танц е част от общ европейски танцов проект „SQuadrille“. Той се организира от Словенската национална танцова асоциация и се провежда в сътрудничество с танцови асоциации, училища, школи, факултети от различни европейски градове. Горна Оряховица е единственият български град, който участва в общото танцуване. Инициативата за присъединяването му е на балетна школа „Грация“ и се реализира със съдействието на Община Горна Оряховица. Точно в 13.00 часа на реновирания пл. „Георги Измирлиев“ горнооряховските танцьори се присъединиха към своите колеги от още 48 града от 8 държави в Европа, танцувайки кадрил от оперетата „Прилепът“ на Йохан Щраус. Музиката и хореографията бяха еднакви за всички танцьори. От Горна Оряховица в общата танцова хореография се включиха представителни танцови групи от: балет „Грация“, балет „Етна“ при Младежки дом, ДФС „Раховче“ и ФК „Сидер войвода“ при НЧ „Братя Грънчарови – 2002“, ТФК „Балканика“ при НЧ „Напредък – 1869“, СУ „Георги Измирлиев“, СУ „Вичо Грънчаров“, ОУ „Иван Вазов“, ОУ „Бачо Киро“ от Велико Търново, Община Горна Оряховица и Групата за здраве и дълголетие при Клуба на ветераните спортисти. Всички танцови групи получиха сертификати за участие в танцовия проект „SQuadrille“, който завърши с характерен танц за всяка от държавите. В Горна Оряховица, 202-та танцьори, заедно с публиката се хванаха на право българско хоро.\r\nЕвропейският танцов проект кандидатства за Рекордите на Гинес и апликационната форма е получила одобрение. Резултатите ще станат ясни в началото на месец юни, след като бъдат прегледани всички видеозаписи и бъдат сумирани танцьорите от всичките 49 града от Европа.\r\nВ последният общ танц на проекта „SQuadrille“ са се включили 33 202 танцьори от 51 града на 8 европейски държави.", "date": "2018.05.19", "title": "Горна Оряховица танцува заедно с още 48 европейски града за подобряване рекорд на Гинес"}
{"url": "http://www.focus-news.net/news/2018/05/19/2523900/sport-simona-halep-pobedi-mariya-sharapova-i-se-klasira-na-finala-na-silniya-mezhdunaroden-tenis-turnir-v-rim.html", "text": "Тенис: Настоящата номер едно в световната ранглиста Симона Халеп  от Румъния победи бившата номер едно  Мария Шарапова от Русия с 2:1 сета (4:6 6:1 6:4) и се класира на финала на силния международен тенис турнир в Рим, където ще срещне четвъртата в ранглистата Елина Свитолина от Украйна", "date": "2018.05.19", "title": "Спорт: Симона Халеп победи Мария Шарапова и се класира на финала на силния международен тенис турнир в Рим"}
{"url": "http://www.focus-news.net/news/2018/05/19/2523895/veliko-tarnovo-unikalen-flashmob-s-narodni-tantsi-organiziraha-ot-gradski-uchenicheski-parlament-i-tantsov-klub-bolyari.html", "text": "Уникален флашмоб с народни танци организираха от Градски ученически парламент и Танцов клуб „Боляри“, съобщават от младежката организация. Над 50 човека се включиха в хората на Паметника „Майка България“. Първото хора бе измислено от танцьорите на клуба като разиграха сценка с празнуването на баловете и посрещането на гости, което след това премина в голямо хоро. След това те приканваха насъбралото се множество да изиграят с тях няколко български хора.\r\n„Повода за събитието е да покажем, че българските танци са винаги на мода и всеки може да ги танцува, стига да има желание. Много се радваме, че намерихме съмишленици в лицето на нашите приятели от клуб „Боляри“, сподели Савина Иванова, председател на Градския ученически парламент.\r\nТанцов клуб „Боляри“ е създаден през Ноември 2017 година като до момента имат над 50 танцьора, които искат да изучат изкуството на българския танц. Галина Бартолова и Ана Лалева, ръководители на танцовия клуб, споделиха, че винаги са готови за такива прекрасни идеи и не крият, че скоро готвят още изненади с ученическия парламент. „В нашия състав има групи за начинаещи и за напреднали и може да ни намерите в кв. Бузлуджа, ул. „Димитър Благоев“ 22. За нас е важно да пазим българския дух и да го предаваме на идните поколения“, допълниха ръководителите на клуба.", "date": "2018.05.19", "title": "Велико Търново: Уникален флашмоб с народни танци организираха от Градски ученически парламент и Танцов клуб „Боляри“"}
{"url": "http://www.focus-news.net/news/2018/05/19/2523898/reuters-evropeyskata-komisiya-saobshti-che-gartsiya-se-e-dogovorila-s-mezhdunarodnite-kreditori.html", "text": "Европейската комисия съобщи в събота, че Гърция се е договорила с международните кредитори за пакета от реформи, предава Reuters.\r\nОт Комисията съобщиха, че Гърция ще представи пакета от реформи на среща на финансовите министри от Еврозоната на 24 май и ще ги приложи до следващата такава среща на 21 юни. Повече детайли не се посочват.\r\nГърция е близо до излизане от дълговата криза, която доведе икономиката й до най-тежката депресия от десетилетия и дори застраши съществуването на Еврозоната като цяло. От 2010 досега Гърция получи рекордните 260 милиарда евро срещу реформи в икономиката и пенсионната си система. Юлиян Марков", "date": "2018.05.19", "title": "Reuters: Европейската комисия съобщи, че Гърция се е договорила с международните кредитори"}
{"url": "http://www.focus-news.net/news/2018/05/19/2523899/rumen-petkov-vazpriemam-izbiraneto-mi-za-predsedatel-na-pp-abv-kato-ogromna-otgovornost.html", "text": "Възприемам днешното решение като огромна отговорност и благодаря. Това написа в социалната мрежа \"Фейсбук\" Румен Петков, който днес бе избран за нов председател на ПП АБВ. \"Има 3 групи хора - първата са част от пейзажа, а втората част от проблема. \r\nТези две групи са силно представени в българския Парламент. Третата група са решението на проблема. От АБВ сме в третата група\", пише още Петков.", "date": "2018.05.19", "title": "Румен Петков: Възприемам избирането ми за председател на ПП АБВ като огромна отговорност"}
{"url": "http://www.focus-news.net/news/2018/05/19/2523902/nimh-nay-golyamo-kolichestvo-valezhi-e-registrirano-kray-rozhen-18-lkv-m.html", "text": "Най-голямо количество валежи е регистрирано край Рожен, където са отчетени 18 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Данните за валежите са до 21.00 часа. 9 л/кв. м. са отчетени в Шумен и Хасково. В Монтана са паднали общо 8 л/кв. м., а в София – 5. \r\nВ синоптичните станции не са наблюдавани градушки, но е възможно да е имало някъде в Родопите. \r\nДеница КИТАНОВА", "date": "2018.05.19", "title": "НИМХ: Най-голямо количество валежи е регистрирано край Рожен - 18 л/кв. м."}
{"url": "http://www.focus-news.net/news/2018/05/19/2523905/afp-izvestniyat-frenski-rezhisyor-lyuk-beson-e-obvinen-v-iznasilvane.html", "text": "Полицията в Париж започна разследване, след като известният френски режисьор Люк Бесон е обвинен в изнасилване, предaва AFP.\r\nОплакването е подадено от жена, която твърди, че е във връзка с режисьора от две години и се почувствала принудена да бъде интимна с него по професионални причини. Според нея актът, който може да бъде квалифициран като изнасилване е станал в нощта на четвъртък срещу петък.\r\nАдвокат на режисьора е заявил, че „Люк Бесон категорично отрича тези фантасмагорични обвинения. Той познава жената, подала оплакването   и никога не се е държа с нея по неподходящ начин“. Самият Бесон е в чужбина и не е разпитван. Юлиян Марков", "date": "2018.05.19", "title": "AFP: Известният френски режисьор Люк Бесон е обвинен в изнасилване"}
{"url": "http://www.focus-news.net/news/2018/05/19/2523904/tass-bogomoltsite-ot-atakuvaniya-ot-teroristi-hram-v-grozni-sa-v-shok.html", "text": "Богомолците от атакувания от терористи храм  в Грозни са в шок, разказва свещеника на храма Сергей Абасов, цитиран от TACC.\r\n„Шок, всички (богомолци) са в шоково състояниие. Трябваше да кръщавам тези хора. Сега ще ходя в болницата, за да ги кръщавам“, разказва свещеникът.\r\nАрхиепископът на Махачкала и Грозни Варлаам определи нападението на храма, като неуспешен опит да се разруши междуверския мир в републиката.\r\n„Три месеца след нападението срещу храма в Кизляр на територията на нашата епархия отново се проля кръв. Очевидно силите на злото на са се успокоили и продължават своите опити за разрушаване на междуверския мир в района. Но ние знаем, че Бог е с нас. Ще се моля горещо за оздравяване на ранените и упокоение на душите на загиналите и изразявам надежда за най-бързо изясняване на обстоятелствата около произшествието.\r\nОт регионалното министерство на здравеопазването отбелязват, че състоянието на пострадалите при нападението е стабилно.\r\nПри извършеното днес терористично нападение на църквата  „Св. Архангел Михаил“ в Грозни – столицата на Чеченската република в състава на Руската федерация са загинали двама полицейски служители, командировани от Саратовска област и един посетител на църквата. Четиримата нападатели са убити от силите на реда. Юлиян Марков", "date": "2018.05.19", "title": "ТАСС: Богомолците от атакувания от терористи храм  в Грозни са в шок"}
{"url": "http://www.focus-news.net/news/2018/05/19/2523907/afp-beshe-uvelichen-broyat-na-zaginalite-pri-samoletnata-katastrofa-v-kuba-na-110-mezhdu-tyah-ima-chuzhdentsi.html", "text": "Транспортният министър на Куба съобщи,че броят на загиналите при самолетната катастрофа в Куба е 110 души, а трима души се намират в болница, предава AFP.\r\nМинистърът също така съобщи националността на загиналите – 99 граждани на Куба, шест души екипаж от Мексико, двама пътници от Западна Сахара, турист от Мексико и двойка от Аржентина. По-рано се съобщаваше за общо 110 души пътници и екипаж.\r\nОт министерството съобщиха, че са намерили едната черна кутия на самолета и се очаква до няколко часа да намерят и другата. Данните от двете устройства са ключови за разследването. Това е най-тежката самолетна катастрофа в Куба от 30 години насам. Юлиян Марков", "date": "2018.05.19", "title": "АFP:  Беше увеличен броят на загиналите при самолетната катастрофа в Куба на 110, между тях има чужденци"}
{"url": "http://www.focus-news.net/news/2018/05/19/2523903/afp-sedem-dushi-sa-ubiti-pri-politseyska-operatsiya-v-rio-de-zhaneyro.html", "text": "Седем души са убити  и 22-ма задържани при полицейска операция в Рио де Жанейро, предава  AFP.\r\nГоворител на полицията в Рио Де Жанейро, която заедно с армията поддържа реда в града е съобщил, че между убитите е и Сержио Луис да Силва – известен наркотрафикант, обвинен и в групово изнасилване на малолетно момиче през 2016 година.\r\nОперацията е започнала в петък в бедните квартали на града – фавели, като убитите са се опитали да избягат в други квартали в северната част на града , но са застреляни при престрелка с полицията.   Юлиян Марков", "date": "2018.05.19", "title": "AFP: Седем души са убити при полицейска операция в Рио де Жанейро"}
{"url": "http://www.focus-news.net/news/2018/05/19/2523641/pregled-na-osnovnite-temi-v-svetovniya-pechat-agentsiya-fokus.html", "text": "Министърът на образованието на САЩ Бетси ДеВос осъди смъртоносната училищна стрелба в Тексас, при която загинаха осем души, предава  The Hill.\r\nДеВос заяви, че „сърцето ѝ тежи“ след като е изгледала новините за стрелбата. „Нашите училища трябва да са безопасни и да дават подхранваща среда за обучение. Никой ученик не трябва да претърпява травмата от днес. Не можем да позволяваме тази тенденция да се развива“, допълни тя.\r\nПо-рано полицията съобщи, че е задържала стрелеца в гимназия „Санта Фе“ в едноименния град в американския щат Тексас. \r\nМинистърът похвали действията на наскоро установената Федерална комисия за училищната сигурност, установена при една от последните стрелби в САЩ. Тя допълни, че в момента се работи за предотвратяването на насилието. \r\n„Нацията ни трябва да се събере и да се справи с проблемите, които водят до толкова трагична и безсмислена загуба на живот“, заключи ДеВос. \r\n*** При стрелба, открита в училище в американския щат Тексас са ранени няколко ученика. Нападателят е арестуван, пише  Washington Post.\r\nЗаместник директорът Крис Ричардсън потвърди, че стрелецът е влязъл в пределите на гимназия „Санта Фе“ край Хюстън. „В момента нападателят е арестуван и обезвреден“, уточни той.\r\nСпоред местната полиция в момента учениците са евакуирани и са преместени на място, където да бъдат прибрани от родителите си. „Не мога да кажа нищо за ранените, защото в момента ще бъде чиста спекулация“, допълни Ричардсън. \r\n***\r\nОпълчва се срещу Главният ни победител (и спасител). Главният  победител му казва „стоп”, а той продължава да върви „нагоре”. Главният победител му заповядва: „слез надолу”, а той продължава да се „покачва”. Когато писах тази статия, доларът отново скочи на разменно ниво от 4.46 турски лири. При неговия брат-близнак еврото – ситуацията е същата. И курсът на еврото щеше да спада, ама се изкачи по стълбицата до 5.30 турски лири, пише Айдън Енгин в статия за вестник „Джумхуриет”.\r\nРазбира се, че той (а и те – в тандем с еврото) искат да „катурнат” нашия Главен победител. Направо изпадат в лудост пред успехите на нашия Главен победител. Нали има т.нар. „Глобален капитал на империалистическия финансов капитализъм”, това е точно негова работа. Обаче – бъдете спокойни: ще бъде преодолян, ще се справим с него.\r\nЗащото в Турция започва нов период. Като казвам нов, не си мислете за изборите на 24 юни. Т.е. за някакво си гласуване. Т.е. за някакви си сметки от и заради този вот. Забравете за тези неща. Нали сме наясно, че в продължение на 200 години нищо не излиза от избирателните урни като конфигурация на политическата власт? \r\nТова, което наричам нов период, нашият Главен победител подробно ни го обяснява при всеки удобен случай. \r\nНапример, за Централната банка. Т.е. за този проблем с лихвите. Не обръщайте внимание на крясъците, че „лихвите са незаконни (според исляма)”. Това вече е реакционно виждане; назадничави и невалидни теории. Според Главният ни победител сега и в бъдеще самите лихви като такива не са незаконни; незаконно е те да бъдат толкова високи…\r\nЕто какво казва Той, при това го повтори няколко пъти:\r\n- „С тези лихви не може да се прави бизнес. Лихвите не са резултативна величина; лихвите са причина. Инфлацията също е следствие. Ако лихвите паднат, инфлацията също ще падне. Т.е. задължително ще падне, няма как иначе…”.\r\nАко това не го знае Главният ни победител, кой друг ще го знае? Споменавам за един човек, който има придобити знания от т.нар. Академия за икономически и търговски науки – ВУЗ, създаден да осъществява обучение на счетоводители за големите фирми. А и за по-малките.\r\nНе е задължително да има диплома. Обаче с тези дълбоки икономически познания, нашият Главен победител ни осветява пътя и перспективата пред нас.\r\nВпрочем преди няколко дни той посети родината на „Брекзит” и говори в телевизия, която е силно икономически ориентирана. За да се пазари на тема: „Нека ние да купуваме от вас оръжие; а вие се правете и се дръжте с нас така, че все едно отношенията ни са прекрасни.”.\r\nИ ето какво по-специално каза в следната мъдрост: \r\n„Разбира се, че става въпрос за независимостта на Централата банка (ЦБ). Обаче, един гуверньор на ЦБ на Република Турция не може да пренебрегва подаваните сигнали, като се позовава на независимостта на банковата институция и позициите си на ръководител на целия екип. Естествено, той също ще направи своите оценки. Ще предприеме стъпки и съгласно тях. Аз се надявам в бъдещата си дейност казаното му да послужи за предприемането на много  точни и резултатни стъпки. …”\r\nВ действителност, изречението „Ще предприеме стъпки в тази насока”, трудно може да бъде преведено на турски език.  Ако трябва да обобщим, подразбира се това, което иска да каже Главният победител: \r\n„Към знака с четирите пръста от знака на „Рабия” (героинята от многочислени ислямски притчи, прославлящи безкористната любов към Аллах – бел. на „Фокус”), трябва да се прибави още един пръст. За да станат общо пет. Към досегашните четири  – „Една държава, един народ, една отечество, едно знаме”; вече има и „Една ЦБ”. Т.е и тук за една подобна бъдеща ЦБ, ще трябва да се пита само един единствен човек. То е ясно кой - Главният победител, естествено. …\r\n***\r\nМалко се отплеснахме. Да се върнем на долара. На този подлец и нищожен безсрамник. \r\nДа си скача нагоре и надолу колкото си иска. Главният ни победител съвсем скоро ще му види сметката; ще го отпише от тефтера. Миналата седмица ни го обеща по време на заседание на Парламентарната група на нашата (управляващата) партия. Предавам ви буквално думите му, за да „втасат” във вашите глави; за да гледате с надежда в бъдещето. За да можете да участвате при първа възможност в кампаниите за придобиване на жилище. Може и при втора, и при трета възможност. Защото икономиката ни се стабилизира; пречупваме гръбнака на долара, а еврото увисва на въжето и бере душа. Казва се „стоп” на пазарните лихви.  \r\nЕто великата мисъл:\r\n„С всеки изминал ден все по-добре се подразбира, че игрите, които се играят чрез валутния курс, нямат нищо общо с икономическите реалности и дълбочинни процеси. Поради това; каква е стъпката, която ние трябва да направим? Национална валутна, местна валута. Дай Боже с тази национална и местна валута да торпилираме игрите с валутния курс. …”\r\nСъс сигурност не сте разбрали този задълбочен анализ и страхотно разрешение. Добре, нека да ви ги обясня.\r\nПетрол ли е необходим, междинни стоки и суровини ли са нужни да внесем, за да работи нашата индустрия?\r\nО.К., обаче срещу местна и национална валута. Т.е. плащане с търкиш лира.\r\nБългария сено като фураж ли ще ни продава? Може. Но плащането – с наша местна и национална валута. \r\nАвтомобили, двигатели, самолети, хеликоптери, стомана, въглища, лекарства, оръжие, калпаци… Каквото и да се сетите… Ще ги вземем, но с местна и национална валута; срещу търкиш лира… На който му изнася – да продава; който не иска – няма да ни продава. Това си е техен проблем, не е наш.\r\nТ.е., не се притеснявайте за нашата икономика. Не гледайте към долара и еврото и не се страхувайте от тях. Нашият местен и национален Главен победител ще уреди и разреши всичко. Вие просто си легнете, запушете си ушите и спокойни си заспете…\r\n*** Според председателя на комисията по национална сигурност и външна политика на иранския парламент Аладин Боруджерди в момента ЕС се е изправил пред историческо изпитание и трябва да демонстрира, че се придържа към ядреното споразумение с Техеран от 2015 г., пише   Tehran Times.\r\n„Европейските държави се сблъскват с историческо изпитание след излизането на САЩ от ядреното споразумение“, заяви Боруджерди. Според него, ако европейците не дадат „гаранции“ за ползите от споразумението, Иран ще напусне споразумението и ще продължи ядрената си дейност с по-голяма скорост дори и от тази преди сключването на договора. \r\nПрезидентът на САЩ Доналд Тръмп обяви на 9 май, че страната му се изтеглят от ядреното споразумение и че ще наложи отново санкции срещу Иран.", "date": "2018.05.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/19/2523909/sport-cherno-more-se-klasira-za-finalniya-pley-of-za-liga-evropa-sled-ravenstvo-s-lokomotiv-plovdiv-v-prodalzheniyata.html", "text": "Футбол:Черно море се класира за финалния плей-оф за Лига Европа след равенство с Локомотив Пловдив в продълженията като гост. Мачът завърши 2:2 (2:1) в редовното време. Победният гол в първото продължение реализира Даниел Димов за Черно Море. Така варненци се класират за финалния плей-оф, като съперникът им още не е известен.", "date": "2018.05.19", "title": "Спорт: Черно море се класира за финалния плей-оф за Лига Европа след равенство с Локомотив Пловдив в продълженията"}
{"url": "http://www.focus-news.net/news/2018/05/19/2523640/predstoyashti-sabitiya-v-stranata-za-19-may-agentsiya-fokus.html", "text": "***\r\nОт 13.00 часа в 121 СУ „Георги Измирлиев“, ул. „Георги Измирлиев“ 24, ще се проведе първи детски шахматен турнир „Столичен дебют“, организиран от столичните шахматни клубове. На турнира ще присъства и министърът на образованието и науката Красимир Вълчев.\r\n***\r\nОт 9.30 часа на Околовръстен път No 214 до Sofia Ring Mall ще стартира благотворителният маратон по двойки Run2Gether.\r\n***\r\nОт 10.00 часа в новата зала „Джеймс Баучер“ (бул. „Джеймс Баучер“ 23) ще се проведе международна конференция за архитектурно наследство, организирано от Института за социални изследвания и развитие на културни структури.\r\n***\r\nОт 11.00 часа в зала „ЕФЕ“ на хотел „Маринела“, град София ще се проведе III Редовен Конгрес на ПП АБВ.\r\n***\r\nОт 12.30 часа в Масонския храм, намиращ се на ул. „Княз Борис I“ № 111, Обединената Велика Ложа на България организира пресконференция по повод своята 25-годишнина.\r\n***\r\nОт 14.00 часа пред главните входове на НДК ще се проведешестото издание на инициативата „Извърви километър в нейните обувки“.\r\n***\r\nОт 14.30 часа пред Народното събрание ще се проведе протест против Истанбулската конвенция.\r\n***\r\nОт 16.00 часа в сградата на Факултета по журналистика и масова комуникация ще се състои откриването на Музейната експозиция за историята на радиото в България към Софийския университет „Св. Климент Охридски”.\r\n***\r\nОт 17.00 часа Музеят на авиацията ще се включи за поредна година в Европейската инициатива „Нощ на музеите“ с вход свободен.\r\n***\r\nОт 18.00 часа Националният исторически музей ще се включи в 14-ото издание на Европейската „Нощ на музеите“ с вход свободен.\r\n***\r\nОт 18.00 часа Националният военноисторически музей се включва за поредна година в Европейската инициатива „Нощ на музеите“.\r\n***\r\nОт 18.00 часа в двора на къща музей „Пейо К. Яворов“ в столицата ще се проведе литературно-музикалната вечер „Пространство за съвремие и класика“.\r\n***\r\nОт 20.00 часа в зала 1 на НДК ще се състои Концертът Камен Донев представя: македонски песни.\r\n***\r\nВ 10.30 часа пред ОУ „Ангел Кънчев“ ще се състои откриване на екопътека „Кутра” и поход по маршрута. Проявата е част от програмата на Майските културни празници в Асеновград. \r\n***\r\nВ 11.00 часа в читалище „Родолюбие“ ще се открие официално киномаратон „София филм фест“. Проявата е част от програмата на Майските културни празници в Асеновград. \r\n***\r\nВ 18,00 часа в РИМ-Благоевград ще бъде открита изложба с археологически находки, открити на лот 3 от АМ „Струма“.\r\n***\r\nОт 09.00 часа в квартал „Ветрен“ ще се проведе \"Втори Турнир по Стрелба с Лък за Купата на кмета на град Бургас\".\r\n***\r\nОт 18.00 часа в зала „Трезор“ на Археологическия музей (ул. \"Богориди\" 21), ще бъде представена икона от слонова кост, открита при разкопките на крепостта Русокастро през 2017 г.\r\n***\r\nОт 18.00 часа – Четирите музея в града  - Откриване на Нощта на музеите – Янислава (предварително). Четирите експозиции на РИМ-Бургас - Археологическа, Етнографска, Природонаучна и Историческа, ще работят със свободен достъп от 18:00 до 00:00 часа. \r\n***\r\nОт 11.30 часа с възпоменателно честване в местността „Милин камък“ ще се почете паметта на загиналите Ботеви четници.\r\n***\r\nОт 18.00 часа в РИМ-Враца ще започне „Европейска нощ н амузеите“.\r\n*** \r\nОт 10.00 до 14.30 часа, в квартал „Асенова махала“ /Шишманова баня и църквата „Св. св. Петър и Павел“/ ще се проведе Форум-фестивал „Европа и Царевград Търнов“. \r\n*** \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка, премиера.\r\n*** \r\nОт  11.00 часа в салона на НЧ „Искра“ Театър ВЕСЕЛ представя: „Котаракът в чизми“ – детски куклен спектакъл.\r\n*** \r\nОт 12.30 часа пред паметника на „Асеневци“, бар The Gallery и сцена „Арт Лято“ ще се проведе „Пинята парти“ – деца и родители създават традиционни мексикански пиняти.\r\n***\r\nОт 10.00 часа в Музей \"Дом на хумора и сатирата\" – Габрово ще се състои откриването на Биеналето на хумористично–сатиричната детска рисунка.\r\n***\r\nОт 10.00 часа в село Върбица ще се проведе празник на дрипавата баница.\r\n***\r\nОт 10.00 часа на площад „Свобода“ ще се проведе Хляб фест. \r\n***\r\nОт 10.00 часа в зала „Васил Караиванов“ на община Карлово министърът на земеделието, храните и горите Румен Порожанов ще се срещне с местни розопроизводители  и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта.\r\n***\r\nОт 11.00 часа опустялата от десетилетия чакалня на старата гара, ще посрещне съгражданите на поета Георги Атанасов за представянето на новата му единадесета книга „Събличането на росата“.\r\n***\r\nОт 11.00 часа в „Пернишка крепост“ ще се проведат занимания на открита по повод Европейска нощ на музеите. От 18.00 часа в Галерия “ Любен Гайдаров ” ще се състои мултимедийно  представяне на фонда на галерията, посветено на 60- годишнината на  Художествена галерия – Перник. От 19.00 часа в Регионален исторически музей ще бъдат представени „Един експонат – една изложба: История разказана върху метал“ и „КРИСТАЛ“(на) изложба“. От 20.00 часа Регионалният исторически музей  ес вход свободен. \r\n***\r\nОт 17.00 часа Исторически музей – Петрич ще се включи в Европейската инициатива „Нощ на музеите“.\r\n***\r\nОт 16.30 часа в киноклуб Фарго, ул. Гладстон №4 ще се проведе работилница по киносценарий с режисьора на филма „Безбог“.\r\n***\r\nОт 11.00 часа в двора на УМБАЛ „Канев“ ще се проведе социалната инициатива „Хапка здраве“ по случай Европейския ден за борба със затлъстяването – 19-ти май.\r\n***\r\nОт 19.00 часа на Римска крепост „Сексагинта Приста“ ще се проведе осмото издание на Danube Sunset Sessions.\r\n***\r\nОт 10.00 часа в местността „Петровица”–Горно Фатово Инициативният комитет към параклис „Свето Възнесение Господне – Свети Спас” – с. Фатово организира св. литургия и благословен курбан.\r\n***\r\nОт 19.00 часа пред Регионалния исторически музей с изпълнения на фолклорен ансамбъл „Загоре“ ще се състои официалното откриване на Европейската нощ на музеите.\r\n***\r\nОт 10.00 часа в Хасково ще се проведе 53- ти Национален събор на народното творчество „Китна Тракия пее и танцува”.\r\n***\r\nОт 14.00 часа от Безистена ще стартира Занимателна игра „Влез в историята“, свързана с посещението на ямболските музеи и галерии, посветени на Европейската нощ на музеите – 19 май.", "date": "2018.05.19", "title": "Предстоящи събития в страната за 19 май (Агенция „Фокус“)"}
{"url": "http://www.focus-news.net/news/2018/05/19/2523906/reuters-naznacheniyata-v-katalunskoto-pravitelstvo-sa-provokativni-spored-upravlyavashtite-v-ispaniya.html", "text": "Назначенията в каталунското правителство са провокативни според управляващите в Испания, предава Reuters.\r\nДвама от назначените министри се намират в затвора заради обявяването на независимост на Каталуния, а други двама се намират в Брюксел и са обявени за издирване от испанската полиция.\r\nТози ход на новия президент на областта Ким Тора, според наблюдатели, едва ли ще доведе до отмяна на режима на директно управление на областта от Мадрид. Испанският премиер Мариано Рахой беше обещал, че щом бъде назначено ново легитимно правителство на областта, той ще отмени режима на директно управление. \r\nВ петък обаче говорителят  на правителството Иниго Мендес заяви,че включването в правителството на политици, които са в затвора ще бъде отхвърлено от съда, който вече блокира възможността за назначаване на управител на областта в негово отсъствие.\r\nСпоред представител на управляващата Народна партия от Каталуния „съставянето на новото каталунско правителство е ясно съобщение,че те (сепаратистите) искат да продължат с проблемите, конфликта и провокациите“. Юлиян Марков", "date": "2018.05.19", "title": "Reuters: Назначенията в каталунското правителство са провокативни според управляващите в Испания"}
{"url": "http://www.focus-news.net/news/2018/05/19/2523644/sport-real-madrid-pobedi-tsska-moskva-na-polufinala-za-basketbolnata-evroliga-s-9283.html", "text": "Баскетбол: Реал Мадрид победи ЦСКА Москва на полуфинала за баскетболната Евролига с 92:83 и се класира за финала в неделя. Там ще срещне турския Фенербахче, който по-рано в петък победи Жалгирис от Литва с 76:67. Мачовете от финалната четворка се провеждат в Белгарад.", "date": "2018.05.19", "title": "Спорт: Реал Мадрид победи ЦСКА Москва на полуфинала за баскетболната Евролига с 92:83"}
{"url": "http://www.focus-news.net/news/2018/05/19/2523647/the-washington-post-zhertvite-na-strelba-v-uchilishte-v-sasht-za-2018-godina-sa-poveche-ot-zhertvite-vav-vaorazhenite-sili.html", "text": "Жертвите на стрелба в училище в САЩ  за 2018 година са повече от жертвите във въоръжените сили, пише американското издание The Washington Post.\r\nДосега от началото на годината са загинали 31 души при въоръжени инциденти, като по-голямата част от загиналите са в днешния инцидент и при този в Паркленд, Флорида на 14 февруари, когато бяха убити 17 човека.\r\nВъв Въоръжените сили на САЩ  в бойни или небойни условия от началото на годината са загинали по-малко военни, като в бройката се включват основно загиналите в две хеликоптерни и една самолетна катастрофа. Юлиян Марков", "date": "2018.05.19", "title": "The Washington Post: Жертвите на стрелба в училище в САЩ  за 2018 година са повече от жертвите във въоръжените сили"}
{"url": "http://www.focus-news.net/news/2018/05/19/2523643/strelbata-v-gimnaziya-v-santa-fe-nachalen-obzor.html", "text": "Последният скучай на масова стрелба в училище в САЩ  от петък доведе до смъртта на 10 души и раняването на още толкова. Нападението е извършено от тежко въоръжен ученик от училището. Трагедията се случва само три месеца след масовата стрелба в училище във Флорида, при което загинаха 17 души.\r\nПолицията съобщи, че 17-годишният стрелец  е ученик и се казва Димитриос Пагурицис. Той влиза в класна стая и открива стрелба  още в началото на учебния ден около 8 часа местно време. Стрелецът е бил въоръжен с огнестрелни оръжия и саморъчно направени бомби.\r\nВластите съобщават за десет загинали и десет ранени. Учениците са побягнали панически след като са чули стрелбата, като са потърсили убежище в близките къщи и магазини или са останали в двора на училището.\r\nСпоред местния шериф Ед Гонзалес „повечето“ от загиналите са ученици. Двама от ранените са в критично състояние. Има и двама ранени служители на реда.\r\nСпоред  губернатора  на Тексас Грег Абът са претърсени два жилищни адреса и там са открити множество взривни устройства.\r\nДимитриос Пагурицис е на 17 години и е ученик в същото училище. Той е арестуван и са му предявени обвинения за убийство на повече от едно лице. Според полицията той е била въоръжен с пушка и пистолет, легално притежавани от баща му, които е скрил под дълго палто.\r\nГубернаторът Абът заявява, че стрелецът е искал да се самоубие, но се е предал. По неговите думи не е имало предварителни знаци за намеренията на младежа, въпреки че Пагурицис е публикувал в социалната мрежа „Фейсбук“ тениска с надпис „Роден да убива“. \r\nПо случая е задържано още едно лице.\r\nАмериканският президент е изразил „тъга“ по повод на нареченият от него „абсолютно ужасяващ инцидент“ – втора масова стрелба в Тексас за последните шест месеца и е наредил знамената пред обществените сгради да бъдат свалени наполовина в знак на траур.\r\n„Моята администрация е решена да направи всичко по силите си да предпази нашите ученици, да подсигури училищата и да държи оръжията  далеч от ръцете на такива, които представляват опасност за себе си за другите“, добави той. Юлиян Марков", "date": "2018.05.19", "title": "Стрелбата в гимназия в Санта Фе (Начален обзор)"}
{"url": "http://www.focus-news.net/news/2018/05/19/2523648/the-times-prints-charlz-shte-ima-klyuchova-rolya-v-predstoyashtata-svatba.html", "text": "Принц Чарлз ще има ключова роля в предстоящата сватба, като ще съпроводи до олтара бъдещата булка Меган Маркъл, която  ще сключи брак с Принц Хари, вторият син на принц Чарлз, пише британският вестник The times във водеща статия на съботния брой.\r\nПринц Чарлз ще изпълни тази роля, след като бащата на Меган Маркъл се оказа възпрепятстван да присъства на сватбата по здравословни причини. \r\nСпоред изданието топлата връзка между престолонаследника и бъдещата му снаха  се развива от няколко месеца, като Принц Чарлз иска да помогне на Меган Маркъл да се чувства добре приета в кралското семейство. Той и съпругата му Камила са поканили на кафе майката на Меган, като събитието е описано, като „много весело“ .\r\nПринц Чарлз е помогнал в избора на музика за оркестъра и е повлиял за избора на представители на духовенството, които ще вземат участие в сватбата, включително коптския архиепископ Ангелос, което ще бъде първо по рода си. Юлиян Марков", "date": "2018.05.19", "title": "The Times: Принц Чарлз ще има ключова роля в предстоящата сватба"}
{"url": "http://www.focus-news.net/news/2018/05/19/2523645/tass-katastrofiraliyat-v-kuba-samolet-e-napravil-opit-da-se-varne-na-letishteto.html", "text": "Катастрофиралият в Куба самолет е направил опит да се върне на летището според очевидци, пише кубинският вестник , цитиран от TACC.\r\nСпоред изданието при опита самолета да се върне обратно на летището в Хавана е закачил далекопровод, което вероятно е довело до катастрофата. По данни на вестника почти всички пътници са били кубински граждани с изключение на членовете на екипажа, които са мексиканци.\r\nПървите линейки са пристигнали на мястото на катастрофата 12 минути след инцидента. Два часа по-късно над района се е излял проливен дъжд, който значително е затруднил спасителните работи.\r\nЗасега няма информация за загинали или пострадали  български граждани. Юлиян Марков", "date": "2018.05.19", "title": "ТАСС: Катастрофиралият в Куба самолет е направил опит да се върне на летището"}
{"url": "http://www.focus-news.net/news/2018/05/19/2523908/sport-vilyareal-i-real-madrid-zavarshiha-naravno-22-v-posledniya-krag-ot-ispanskata-liga.html", "text": "Футбол: Виляреал и Реал Мадрид завършиха наравно 2:2 в последния кръг от испанската Лига, като головете за Реал отбелязаха Гарет Бейл и Роналдо през първото полувреме,а отборът на Виляреал успя да изравни  през второто полувреме и Реал остана на третото място.\r\nОстаналите мачове днес завършиха при следните резултати:\r\nСелта Виго – Леванте 4:2\r\nЛеганес – Бетис 3:2\r\nЛас Палмас – Жирона 1:2\r\nМалага – Хетафе 0:1\r\nСевиля – Алавес 1:0", "date": "2018.05.19", "title": "Спорт: Виляреал и Реал Мадрид завършиха наравно 2:2 в последния кръг от испанската Лига"}
{"url": "http://www.focus-news.net/news/2018/05/19/2523642/ria-novosti-rusiya-se-opasyava-ot-antiruska-isteriya-na-nasrochenata-za-kraya-na-yuni-konferentsiya-na-ozho.html", "text": "Русия се опасява от „антируска  истерия“ на насрочената за края на юни конференция на Организацията за забрана на химическите оръжия (ОЗХО), предава РИА Новости.\r\nПостоянният представител на Русия в организацията Александър Шулгин  смята, че САЩ, Великобритания, Франция и Германия планират да използват конференцията за „нагнетяване на антируска и антисирийска истерия“.\r\nШулгин смята, че това се прави, за да се „компенсира неизбежно загубените позиции на западните страни в процеса на урегулиране на ситуацията в Сирия“ и паралелно се цели „дискредитация и отстраняване от власт на правителството на Башар Асад“\r\nРусия също така се обявява против намерението на Запада да даде „несвойствени за него пълномощия“ на генералния директор на Организацията  за установяване на виновните за използване на химически оръжия. Според Русия генералният директор има право само да предоставя информацията в Съвета за сигурност на ООН или пред Генералната асмблея на ООН.\r\nРусия смята, че западните страни искат да доведат до окончателен разкол в Организацията и да я преоформят за свои цели, като по този начин ще „прекратят нормалното й функциониране като една от най-успешните доскоро международни разоръжаващи структури“.\r\nЗатова Русия призовава страните-членки на ОЗХО категорично да се противопоставят на тези стъпки.  Юлиян Марков", "date": "2018.05.19", "title": "РИА Новости: Русия се опасява от „антируска  истерия“ на насрочената за края на юни конференция на ОЗХО"}
{"url": "http://www.focus-news.net/news/2018/05/19/2523650/sport-aleksandar-zverev-pobedi-david-gofen-s-21-seta-v-posledniya-chetvartfinal-na-tenis-turnira-v-rim.html", "text": "Тенис: Състезаващият се за Германия Александър Зверев победи белгиеца Давид Гофен с 2:1 сета (6:4 3:6 6:3) в последния четвъртфинал на тенис турнира в Рим. На полуфинала Зверев ще се изправи срещу хърватина Марин Чилич, който в четвъртфиналите се наложи над испанеца Пабло Кареньо Буста.", "date": "2018.05.19", "title": "Спорт: Александър Зверев победи Давид Гофен с 2:1 сета в последния четвъртфинал на тенис турнира в Рим"}
{"url": "http://www.focus-news.net/news/2018/05/19/2523874/zoran-zaev-republika-ilindenska-makedoniya-e-vazmozhno-reshenie-na-spora-za-imeto.html", "text": "Премиерът на Македония Зоран Заев заяви след лидерската среща между него и президента Георге Иванов, че е информирал държавното ръководство за всички подробности около преговорите с Гърция, които са се водили с пълна отговорност и посветеност към държавните интереси, предава македонската „Нова ТВ“.\r\n„Правителствата на Република Македония и Гърция обсъждаха вариант и решение, което може да бъде приемливо и за двете страни. Република Илинденска Македония е името, за което е възможен компромис от страна на Гърция. На английски: Republic of Ilinden Macedonia. Това предложение подсилва основата на нашата република, а Илинден показва историческия континуитет на нашите стремежи, нашата държавност и гордост“, заяви Заев, който допълни, че с това възможно решение „запазваме нашето достойнство, потвърждаваме нашата македонска идентичност и гарантираме мултиетничността на Македония“.\r\nЗаев също е изпратил послание до Гърция, че с това решение се прави цялостно разграничение от региона „Македония“ в Гърция.\r\n„Илинденското въстание е за социални права и свободи, а ние нямаме никакви териториални претенции към нито една съседна държава, включително и Гърция. Потвърждавам, че и аз, и моят народ нямаме никакви териториални претенции и потвърждаваме неприкосновеността на границите и почитането на наследството на Гърция и гръцкия народ“, допълни още Заев. Йонислав Дочев", "date": "2018.05.19", "title": "Зоран Заев: „Република Илинденска Македония“ е възможно решение на спора за името"}
{"url": "http://www.focus-news.net/news/2018/05/19/2523653/spasitelna-aktsiya-v-pomosht-na-bedstvashta-kateritsa-se-provede-pred-sgradata-na-agentsiya-fokus-obzor.html", "text": "Спасителна акция в помощ на бедстваща катерица се проведе пред сградата на Агенция „Фокус“. Акцията се наложи, тъй като котаракът Васил нападна малка катерица, но бе неутрализиран от екипа ни навреме. Животното успя да се покатери на високия кестен пред сградата на медията ни и остана там дълго време. Катерицата видимо бе в шок и вероятно - ранена. „Фокус“ сигнализира за случилото се на телефон 112. Сигналът бе подаден в 13.15 часа, като от централата увериха, че ще го предадат към зоополицията. По-късно служителите на реда дойдоха на място. Първи обаче се отзоваха от Аварийно-спасителното звено на Столична община. Те пристигнаха на място със стълба, обезопасиха се с ръкавици, но катерицата се изплаши от тях и се покатери доста по-нависоко по тънките клони на дървото. Впоследствие звеното преустанови акцията си, тъй като прецени, че състоянието на катерицата е добро, щом може да се движи. Междувременно котаракът Васко остана „задържан“ в офиса, докато катерицата избяга. „Фокус“ благодари на всички участници в акцията, както и на своите читатели, които проявиха интерес към състоянието на животното. \r\nПрипомняме, че на днешната дата - 18 май, се навършват 130 години от създаването на зоопарка в София, което само по себе си ни обръща внимание, че трябва да бъдем добри към животните. \r\nДеница КИТАНОВА", "date": "2018.05.19", "title": "Спасителна акция в помощ на бедстваща катерица се проведе пред сградата на Агенция „Фокус“ (ОБЗОР)"}
{"url": "http://www.focus-news.net/news/2018/05/19/2523654/predstoi-aktualna-otsenka-na-aktivite-na-aets-belene-obzor.html", "text": "Министърът на енергетиката Теменужка Петкова обяви, че ще бъде изготвена актуална пазарна оценка на всички активи на АЕЦ „Белене“. Последната такава оценка е от 2012 година. Енергийното министерство ще стартира процедура за избор на стратегически инвеститор за проекта, ако парламентът даде мандат. Теменужка Петкова прогнозира, че ако се вземе решение за реализиране на проекта, това ще даде много сериозен тласък на средното и висшето образование в областта на енергетиката. В доклада на БАН за АЕЦ „Белене“ са заложени максимално високи разходи за проекта. При решение за реализация целта на преговорите с инвеститора ще бъде минимизирането на цената и на разходите, доколкото това е възможно. Предложението на премиера Бойко Борисов АЕЦ „Белене“ да се реализира като балкански проект не е обсъждано на срещата ЕС- Западни Балкани. Енергийният министър обаче обяви, че идеята е много добра и е напълно осъществима. Теменужка Петкова призова по темата за АЕЦ „Белене“ политиците да се оттърсят от политическите си пристрастия и да се обединят около най-доброто решение за България. „Много е важно да не се разделяме, когато става въпрос за такива важни въпроси като АЕЦ „Белене“, които касаят бъдещето на България и българската икономика. Това са решения, които ще ангажират поколения напред“, изтъкна Петкова. Междувременно правителството внесе в Народното събрание предложението си за реализация на АЕЦ „Белене“. Докладът на енергийния министър до депутатите съдържа конкретни предложения за възможностите за реализация на проекта.\r\nБиляна ИВАНОВА", "date": "2018.05.19", "title": "Предстои актуална оценка на активите на АЕЦ „Белене“ (ОБЗОР)"}
{"url": "http://www.focus-news.net/news/2018/05/19/2523655/pregled-na-osnovnite-temi-v-britanskiya-pechat-agentsiya-fokus.html", "text": "Принц Чарлз ще има ключова роля в предстоящата сватба, като ще съпроводи до олтара бъдещата булка Меган Маркъл, която  ще сключи брак с Принц Хари, вторият син на принц Чарлз, пише британският вестник The times във водеща статия на съботния брой.\r\nПринц Чарлз ще изпълни тази роля, след като бащата на Меган Маркъл се оказа възпрепятстван да присъства на сватбата по здравословни причини. \r\nСпоред изданието топлата връзка между престолонаследника и бъдещата му снаха  се развива от няколко месеца, като Принц Чарлз иска да помогне на Меган Маркъл да се чувства добре приета в кралското семейство. Той и съпругата му Камила са поканили на кафе майката на Меган, като събитието е описано, като „много весело“ .\r\nПринц Чарлз е помогнал в избора на музика за оркестъра и е повлиял за избора на представители на духовенството, които ще вземат участие в сватбата, включително коптския архиепископ Ангелос, което ще бъде първо по рода си.\r\n***Излизат подробности за ученика-стрелец от Тексас, пише британският вестник The independent.\r\nДимтриос Пагурицис е ученикът, който откри стрелба в час по рисуване в гимназия в град Санта Фе, щата Тексас и уби десет души, повечето ученици и един учител. При инцидента са ранени още десет души, от които двама са в критично състояние. Пагурицис е извършил нападението още сутринта непосредствено след началото на учебните занятия, като е нахълтал в кабинета по рисуване, изкрещял е „Изненада!“и е започнал да стреля напосоки в стаята. Преди това е публикувал в профила си в социалната мрежа „Фейсбук“ снимка с тениска на която пише „Роден да убива“.\r\nНападателят е от същото училище и е спортувал американски футбол. Също така е вземал участие в танцова трупа към местната гръцка православна църковна енория, чиито енориаши са цялото му семейство. Свещеникът казва, че е познавал бегло Димитриос от трупата по танци, като младежът не е имал необичайно поведение и не е предизвиквал никакви съмнения.\r\nНегов съотборник от футболния отбор отрича Димитриос да е бил обект на училищно насилие и твърди, че двамата са се разбирали добре.\r\nСтрелецът е задържан в Галвестън без право  на гаранция по обвинение за умишлено убийство на повече от едно лице. Той се е предал сам на полицията.\r\n***Намалените приходи в европейския бюджет заради Брекзит създават притеснения в европейските региони, пише британският вестник Daily Express.\r\nВлиятелният Европейски комитет на регионите е отправил строго предупреждение, настоявайки Брюксел да не игнорира регионите в подготовката на новия евробюджет.\r\nТе настояват, че не трябва да стават жертва на намалелите приходи след напускането на Великобритания.\r\nПредседателят на комитета Карл-Хайнц Ламберц предупреди: „Напускането на Великобритания  от Европейския съюз рискува да предизвика големи проблеми за  местните и регионалните власти в целия ЕС. Досега се обръща твърде малко внимание на последствията от Брекзит за регионите и градовете в Европа .Има предложения за орязване на най-важните солидарни и инвестиционни фондове – кохезионната политика.\r\nНякои държави изразяват сериозни резерви към новия бюджет, предложен от Европейската комисия.\r\n***Венецуелският президент Николас Мадуро се готви за изборите в неделя, много венецуелци имат намерение  да емигрират, ако той победи, пише британският вестник The Guardian.\r\nИзданието пише, че страната е съсипана от хиперинфлацията, непрекъснатия недостиг на основни хранителни продукти и лекарства, нарастващия брой на убийствата и една от най-тежките мигрантски кризи в съвременната история на Латинска Америка.\r\nВ неделя настоящият президент на Венецуела Николас Мадуро ще се бори за нов шестгодишен мандат в някога богатата страна, доведена до това кризисно състояние от него според експерти и негови противници.\r\nОсновните фигури на опозицията Леополдо Лопес и Енрике Каприлес не са допуснати до изборите, като те призовават за техният бойкот. Лидерите на Бразилия, Колумбия и Мексико смятат изборите за нелегитимни. Вицепрезидентът на САЩ Майк Пенс ги нарече „фалшиви избори с фалшив резултат“.\r\nВъпреки това Мадуро има и много привърженици, които смятат, че от тази тежка ситуация може да ги изведе само той.\r\nЕмиграцията от Венецуела към съседните страни достига невиждани размери – по пет хиляди души на ден напускат страната.", "date": "2018.05.19", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/19/2523651/daily-express-namalenite-prihodi-v-evropeyskiya-byudzhet-zaradi-brekzit-sazdavat-pritesneniya-v-evropeyskite-regioni.html", "text": "Намалените приходи в европейския бюджет заради Брекзит създават притеснения в европейските региони, пише британският вестник Daily Express.\r\nВлиятелният Европейски комитет на регионите е отправил строго предупреждение, настоявайки Брюксел да не игнорира регионите в подготовката на новия евробюджет.\r\nТе настояват, че не трябва да стават жертва на намалелите приходи след напускането на Великобритания.\r\nПредседателят на комитета Карл-Хайнц Ламберц предупреди: „Напускането на Великобритания  от Европейския съюз рискува да предизвика големи проблеми за  местните и регионалните власти в целия ЕС. Досега се обръща твърде малко внимание на последствията от Брекзит за регионите и градовете в Европа .Има предложения за орязване на най-важните солидарни и инвестиционни фондове – кохезионната политика.\r\nНякои държави изразяват сериозни резерви към новия бюджет, предложен от Европейската комисия. Юлиян Марков", "date": "2018.05.19", "title": "Daily Express: Намалените приходи в европейския бюджет заради Брекзит създават притеснения в европейските региони"}
{"url": "http://www.focus-news.net/news/2018/05/19/2523656/ria-novosti-blokat-sastaven-ot-shiiti-i-komunisti-specheli-nay-mnogo-mesta-v-badeshtiya-irakski-parlament.html", "text": "Блокът „Сайрун“, съставен от шиити и комунисти спечели най-много места в бъдещия иракски парламент, предава кюрдският телевизионен канал , цитиран от РИА Новости.\r\nБлокът на влиятелния шиитски религиозен водач и комунистическата партия в Ирак спечели изборите в страната, проведени на 12 май, като си осигури 54 места в бъдещия иракски парламент. На второ място е блокът „Фатх“ начело с бившия министър на транспорта и командир на шиитското опълчение , който получава 47 места . Блокът „Наср“ на настоящия премиер Абади, подкрепян от Запада, се класира трети и спечели 42 места. Това са първите избори в Ирак след победата над „Ислямска държава“. На изборите участваха 29 блока, обединяващи над 200 политически партии. Очаква се 329-местният парламент да бъде силно фрагментиран и правителството да бъде съставено след сложни преговори и компромиси. Юлиян Марков", "date": "2018.05.19", "title": "РИА Новости: Блокът, съставен от шиити и комунисти спечели най-много места в бъдещия иракски парламент"}
{"url": "http://www.focus-news.net/news/2018/05/19/2523658/balgariya-prodalzhava-da-bade-sred-vodeshtite-strani-v-evropeyskata-mineralno-surovinna-industriya-obzor.html", "text": "София беше домакин на петото издание на Европейския минен бизнес форум. Инициатор и основен организатор на форума е Българска минно-геоложка камара. България продължава да бъде сред водещите страни в европейската минерално-суровинна индустрия, в това число и в рудодобива. Председателят на БМГК инж. Николай Вълканов обясни, че 43 хил. са пряко заетите в минерално-суровинната индустрия, 120 хил. са заетите в свързани с отрасъла дейности. Минерално-суровинната индустрия дава приблизително 5% от БВП на страната. На 3 млрд. евро възлиза износът на минерални суровини, а добивът за 2017 г. е 97 млн. долара. Министърът на енергетиката Теменужка Петкова изтъкна, че България е един от лидерите в Европа по дял на добавената стойност на икономиката, в резултат на развитието на подземните богатства. Тя отчете положителна стъпка в борбата с незаконния добив с поставянето му Наказателния кодекс. Енергийният министър обяви, че на базата на минерално-суровинната индустрия се развиват останалите сектори в икономиката, което й отдава стратегическо значение за България.За минния бранш в България:\r\n-България разполага със запаси от 7 вида енергийни суровини, 8 вида метални руди, 48 вида индустриални минерали и 48 – строителни и скално-облицовъчни материали.\r\n-Находищата на полезни изкопаеми са 658, като 209 от тях се разработват.\r\n-Основните суровини, които се добиват в страната, са лигнитни въглища, оловно-цинкови, медни и полиметални руди, гипс, варовик, бентонит, каолин, кварцови пясъци, огнеупорни глини, мрамор.\r\n-Към април 2017 г. действащи са общо 523 броя концесии за добив на подземни богатства и 128 броя разрешения за търсене и проучване или за проучване.\r\n-За 2016 г. приходите в държавния бюджет от концесионни плащания са достигнали почти 120 340 690 лв.\r\n-Добивните предприятия в България се отличават с относително висока производителност, която е близо 2,5 пъти по-висока от средната за индустрията. \r\n-Добивната индустрия създава произведена продукция на стойност 2,7 млрд. лева. Най-голям дял има добива на метални руди – 53%, следван от течните горива – 28% и неметалните минерали и суровини – 16%. \r\n-Браншът показва устойчива тенденция към намаляване на злополуките при работа. \r\n-Доставчици на стоки и услуги за минерално-суровинната индустрия са над 83 хил. предприятия, в които работят около 800 хил. души. Секторите, купувачи на продукцията на бранша, обхващат над 26 хил. предприятия, които създават заетост за над 302 хил. души. \r\nБиляна ИВАНОВА", "date": "2018.05.19", "title": "България продължава да бъде сред водещите страни в европейската минерално-суровинна индустрия (ОБЗОР)"}
{"url": "http://www.focus-news.net/news/2018/05/19/2523649/the-guardian-nikolas-maduro-se-gotvi-za-izborite-v-nedelya.html", "text": "Венецуелският президент Николас Мадуро се готви за изборите в неделя, много венецуелци имат намерение  да емигрират, ако той победи, пише британският вестник The Guardian.\r\nИзданието пише, че страната е съсипана от хиперинфлацията, непрекъснатия недостиг на основни хранителни продукти и лекарства, нарастващия брой на убийствата и една от най-тежките мигрантски кризи в съвременната история на Латинска Америка.\r\nВ неделя настоящият президент на Венецуела Николас Мадуро ще се бори за нов шестгодишен мандат в някога богатата страна, доведена до това кризисно състояние от него според експерти и негови противници.\r\nОсновните фигури на опозицията Леополдо Лопес и Енрике Каприлес не са допуснати до изборите, като те призовават за техният бойкот. Лидерите на Бразилия, Колумбия и Мексико смятат изборите за нелегитимни. Вицепрезидентът на САЩ Майк Пенс ги нарече „фалшиви избори с фалшив резултат“.\r\nВъпреки това Мадуро има и много привърженици, които смятат, че от тази тежка ситуация може да ги изведе само той.\r\nЕмиграцията от Венецуела към съседните страни достига невиждани размери – по пет хиляди души на ден напускат страната.  Юлиян Марков", "date": "2018.05.19", "title": "The Guardian: Николас Мадуро се готви за изборите в неделя"}
{"url": "http://www.focus-news.net/news/2018/05/19/2523659/bsp-vnese-v-kevr-200-hil-podpisa-za-spirane-na-sdelkata-za-chez-obzor.html", "text": "БСП внесе в КЕВР 200 хил. подписа за спиране на сделката за покупко-продажба на ЧЕЗ. Подписите са събрани от Националната гражданска инициатива „Държавата да спре сделката с ЧЕЗ”. От партията очакват КЕВР да изпълни своите нови правомощия, гласувани от парламента и да не даде разрешение за сделката с ЧЕЗ. Подписката внесе зам.-председателя на ПГ на „БСП за България“ Жельо Бойчев заедно с депутати от групата. От опозицията изтъкнаха, че подписката за развалянето на сделката с ЧЕЗ се подкрепя от много български граждани, като в нея са се подписали и членове на правителството на Бойко Борисов.\r\nВнесената подписка бе тема на дебат в Народното събрание. От ГЕРБ обвиниха лидерът на БСП Корнелия Нинова, че е излъгала в свое телевизионно участие, че подписката се събира само то ЧЕЗ. От ГЕРБ обърнаха внимание, че тези градове не са абонати на ЧЕЗ. Депутатът от ГЕРБ Валентин Николов посочи, че е абсурдно да се смята, че регулаторът трябва да спира сделка при внасяне на повече от 200 хил. подписа срещу нея. Николов уточни, че все още няма критерии как да се прилагат критериите в Закона за енергетиката. В отговор заместник-председателят на ПГ на „БСП за България“Жельо Бойчев коментира пред журналисти, че подписката срещу сделката на ЧЕЗ е национална. Според него не може някой да ограничи конституционни права на българи да се подписват, в която и да е подписка. По думите му съгласно промяната в Закона за енергетиката именно КЕВР разрешава разпореждането с имущество на енергийните дружества и това е разписано ясно. \r\nДеница КИТАНОВА", "date": "2018.05.19", "title": "БСП внесе в КЕВР 200 хил. подписа за спиране на сделката за ЧЕЗ (ОБЗОР)"}
{"url": "http://www.focus-news.net/news/2018/05/19/2523660/afp-severnokoreyski-ofitser-e-izbyagal-v-yuzhna-koreya.html", "text": "Севернокорейски офицер, придружен от цивилен  са избягали в Южна Корея, като са преминали през Жълто море, предава AFP.\r\n„Забелязана е малка лодка северно от остров Баеньон, близо до границата между двете Кореи, като в нея са се намирали майор от севернокорейската армия и един цивилен по данни на южнокорейската агенция .\r\nТе са били пресрещнати от бреговата охрана на Южна Корея и са изявили желание да останат в Южна Корея. Това е 14-то бягство на севернокорейски военен от 2000 година насам.  Юлиян Марков", "date": "2018.05.19", "title": "AFP: Севернокорейски офицер е избягал в Южна Корея"}
{"url": "http://www.focus-news.net/news/2018/05/19/2523652/the-independent-izlizat-podrobnosti-za-uchenika-strelets-ot-teksas.html", "text": "Излизат подробности за ученика-стрелец от Тексас, пише британският вестник The independent.\r\nДимтриос Пагурицис е ученикът, който откри стрелба в час по рисуване в гимназия в град Санта Фе, щата Тексас и уби десет души, повечето ученици и един учител. При инцидента са ранени още десет души, от които двама са в критично състояние. Пагурицис е извършил нападението още сутринта непосредствено след началото на учебните занятия, като е нахълтал в кабинета по рисуване, изкрещял е „Изненада!“и е започнал да стреля напосоки в стаята. Преди това е публикувал в профила си в социалната мрежа „Фейсбук“ снимка с тениска на която пише „Роден да убива“.\r\nНападателят е от същото училище и е спортувал американски футбол. Също така е вземал участие в танцова трупа към местната гръцка православна църковна енория, чиито енориаши са цялото му семейство. Свещеникът казва, че е познавал бегло Димитриос от трупата по танци, като младежът не е имал необичайно поведение и не е предизвиквал никакви съмнения.\r\nНегов съотборник от футболния отбор отрича Димитриос да е бил обект на училищно насилие и твърди, че двамата са се разбирали добре.\r\nСтрелецът е задържан в Галвестън без право  на гаранция по обвинение за умишлено убийство на повече от едно лице. Той се е предал сам на полицията. Юлиян Марков", "date": "2018.05.19", "title": "The Independent: Излизат подробности за ученика-стрелец от Тексас"}
{"url": "http://www.focus-news.net/news/2018/05/19/2523657/samoletnata-katastrofa-v-kubaobzor.html", "text": "Самолет с 110 души на борда се разби в непосредствена близост до международното летище \"Хосе Марти\" на 20 километра от кубинската столица Хавана. Става ясно, че пътниците са били 104 души плюс шест души екипаж, съставен от мексикански граждани. Загинали са 108 души - трима души са били извадени живи от останките, но единият от тях е починал в болницата. Ранените се намират в болница в критично състояние. Машината  Boeing 737-200 е собственост на мексиканската авиокомпания Global Air, но е била взета под аренда от държавната кубинска авиокомпания Cubana de Aviacion. Самолетът е извършвал вътрешен полет от столицата Хавана до югоизточния кубински град Олгин, отдалечен на 670 километра  и е бил пилотиран от чуждестранен екипаж.\r\nКатастрофата е станала няколко минути след излитането от международното летище Хосе Марти в Хавана, като самолетът се е разбил в селскостопанска зона в непосредствена близост до летището. Летището в Хавана не затворено. \r\nСпоред изданието при опит самолета да се върне обратно на летището в Хавана е закачил далекопровод, което вероятно е довело до катастрофата. По данни на вестника почти всички пътници са били кубински граждани с изключение на членовете на екипажа.\r\nСамолетът е бил много стар на почти 39 години, като е преминавал в ръцете на американски , канадски, африкански и мексикански компании, включително е бил експлоатиран от Военноморските сили на САЩ. \r\nПървите линейки са пристигнали на мястото на катастрофата 12 минути след инцидента. Два часа по-късно над района се е излял проливен дъжд, който значително е затруднил спасителните работи.\r\nКубинският президент е обявил двудневен национален траур от 19 до 21 май\r\nЗасега няма информация за загинали или пострадали  български граждани.:На 28 ноември 2016 г. Самолет British Aerospace 146 на боливийската авиокомпания ЛаМиа се разбива планините в Колумбия поради недостиг на гориво. Загиват 71 души -  почти целият футболен отбор на „Чапекоензе“ от Бразилия и придружаващи ги журналисти и официални лица, оцеляват шест души, от които трима футболисти.На 1 юни 2009 г. Самолет Ербъс  А-330  на Ер Франс изчезва  над Атлантическия океан по време на полет от Рио де Жанейро до Париж. Загиват всички 228 пътници и екипаж.На 17 юли 2007 г. Самолет Ербъс А-320 на бразилската авиокомпания ТАМ се разбива при кацане в Сао Пауло. Загиват всички 187 души пътници и екипаж и 12 души на земята.На 29 септември 2006 г. Самолет Боинг 737 на бразилската авиокомпания ГОЛ се разбива в Амазонската джунгла в Бразилия, като се сблъсква във въздуха с малък самолет. Загиват всички 155 души пътници и екипаж, а хората на борда на малкия самолет остават незасегнати.На 16 август 2005 г. г. Самолет McDonnell Douglas на колумбийската авиокомпания Уест Карибиан в планински район се разби във Венецуела на границата с Колумбия. Загиват всички 160 пътници и екипаж. Юлиян Марков", "date": "2018.05.19", "title": "Самолетната катастрофа в Куба(ОБЗОР)"}
{"url": "http://www.focus-news.net/news/2018/05/19/2523661/pregled-na-mezhdunarodnite-novini-do-6-chasa-agentsiya-fokus.html", "text": "По време на заседание на парламента на Косово е започнал бой между депутата от Демократичната партия Джавит Халити и на Демократичния съюз на Косово Арбен Гаши.\r\nДругите депутати предотвратиха по-сериозен сблъсък.\r\nДвамата депутати, след тежък словесен спор, отидоха на крачка напред, след като Халити удари Гаши.\r\nПредседателят на парламента предупреди депутатите да действат в съответствие с правилника, но те не го послушаха.\r\nСбиването между депутатите избухна по време на гласуване за съдиите от Косовския конституционен съд.\r\nДругите депутати са предотвратили по-сериозен сблъсък.\r\n***Десет души са загинали  и още толкова са ранени при стрелбата в гимназия в Санта Фе, стрелецът е идентифициран.\r\nВластите съобщават, че са задържани двама души, като единият от тях се казва Димитриос Пагорицис, на 17 години и именно той е заподозрян за извършване на стрелбата. Вторият задържан също е ученик . За него се предполага, че е съучастник  в нападението.  Съобщава се също така, че нападателят е ранен. Властите са открили взривни устройства в гимназията и в прилежащия й район. Не се съобщава, дали някое от тях е избухнало.\r\nЕдин от ранените е в критично състояние. Ранени са и двама служители на реда.\r\nТова е 22-рата стрелба в  училище на територията на САЩ, съобщава телевизионният канал.\r\n***Всичките 34 католически епископи в Чили са предложили своята оставка на Папа Франциск във връзка с назряващ скандал за прикриване на сексулани престъпления срещу деца от чилийски свещеник.\r\nЕпископите са заявили, че поемат отговорност и молят за прошка жертвите на тези посегателства, както и цялата католическа църква заради техните сериозни грешки и пропуски. \r\nВсе още не ясно дали Папа Франциск ще приеме техните оставки. Той понесе сериозни критики в Чили за решението си да  назначи епископ, обвинен за прикриване на сексуални престъпления срещу деца. \r\nСкандалът се разрази около епископ Хуан Барос, който е обвинен в използване на своята позиция в католическата църква за опит да блокира разследването срещу отец Фернандо Карадима, който е бил негов наставник преди години. Въпреки тези обвинения Папата назначава Хуан Барос за епископ преди три години. \r\nСамият отец Карадима не е осъден от властите в Чили заради изтекла давност на престъпленията, но от църквата му е наложена забрана да служи и е изпратен в манастир за \"покаяние и молитви\".\r\n*** Русия се опасява от „антируска  истерия“ на насрочената за края на юни конференция на Организацията за забрана на химическите оръжия (ОЗХО).\r\nПостоянният представител на Русия в организацията Александър Шулгин  смята, че САЩ, Великобритания, Франция и Германия планират да използват конференцията за „нагнетяване на антируска и антисирийска истерия“.\r\nШулгин смята, че това се прави, за да се „компенсира неизбежно загубените позиции на западните страни в процеса на урегулиране на ситуацията в Сирия“ и паралелно се цели „дискредитация и отстраняване от власт на правителството на Башар Асад“\r\nРусия също така се обявява против намерението на Запада да даде „несвойствени за него пълномощия“ на генералния директор на Организацията  за установяване на виновните за използване на химически оръжия. Според Русия генералният директор има право само да предоставя информацията в Съвета за сигурност на ООН или пред Генералната асмблея на ООН.\r\nРусия смята, че западните страни искат да доведат до окончателен разкол в Организацията и да я преоформят за свои цели, като по този начин ще „прекратят нормалното й функциониране като една от най-успешните доскоро международни разоръжаващи структури“.\r\nЗатова Русия призовава страните-членки на ОЗХО категорично да се противопоставят на тези стъпки.\r\n***Последният скучай на масова стрелба в училище в САЩ  от петък доведе до смъртта на 10 души и раняването на още толкова. Нападението е извършено от тежко въоръжен ученик от училището. Трагедията се случва само три месеца след масовата стрелба в училище във Флорида, при което загинаха 17 души.\r\nПолицията съобщи, че 17-годишният стрелец  е ученик и се казва Димитриос Пагурицис. Той влиза в класна стая и открива стрелба  още в началото на учебния ден около 8 часа местно време. Стрелецът е бил въоръжен с огнестрелни оръжия и саморъчно направени бомби.\r\nВластите съобщават за десет загинали и десет ранени. Учениците са побягнали панически след като са чули стрелбата, като са потърсили убежище в близките къщи и магазини или са останали в двора на училището.\r\nСпоред местния шериф Ед Гонзалес „повечето“ от загиналите са ученици. Двама от ранените са в критично състояние. Има и двама ранени служители на реда.\r\nСпоред  губернатора  на Тексас Грег Абът са претърсени два жилищни адреса и там са открити множество взривни устройства.\r\nДимитриос Пагурицис е на 17 години и е ученик в същото училище. Той е арестуван и са му предявени обвинения за убийство на повече от едно лице. Според полицията той е била въоръжен с пушка и пистолет, легално притежавани от баща му, които е скрил под дълго палто.\r\nГубернаторът Абът заявява, че стрелецът е искал да се самоубие, но се е предал. По неговите думи не е имало предварителни знаци за намеренията на младежа, въпреки че Пагурицис е публикувал в социалната мрежа „Фейсбук“ тениска с надпис „Роден да убива“. \r\nПо случая е задържано още едно лице.\r\nАмериканският президент е изразил „тъга“ по повод на нареченият от него „абсолютно ужасяващ инцидент“ – втора масова стрелба в Тексас за последните шест месеца и е наредил знамената пред обществените сгради да бъдат свалени наполовина в знак на траур.\r\n„Моята администрация е решена да направи всичко по силите си да предпази нашите ученици, да подсигури училищата и да държи оръжията  далеч от ръцете на такива, които представляват опасност за себе си за другите“, добави той.\r\n***Преместването на американското посолство в Ерусалим е довело до хуманитарна катастрофа, заявява азербайджанския министър на външните работи Елмар Мамедяров на конференцията на  Организацията за ислямско сътрудничество , провеждаща се в Истанбул.\r\n„Признаването от президента на САЩ на Ерусалим за столица на Израел и преместването на посолството в този град противоречи на международното право. Тази стъпка, предприета въпреки множеството предупреждения, разби надеждите за постигане на справедливо разрешаване на палестинско-израелския конфликт и отвори пътя към хуманитарна катастрофа“, заяви Мамедяров пред форума.\r\n*** Жертвите на стрелба в училище в САЩ  за 2018 година са повече от жертвите във въоръжените сили.\r\nДосега от началото на годината са загинали 31 души при въоръжени инциденти, като по-голямата част от загиналите са в днешния инцидент и при този в Паркленд, Флорида на 14 февруари, когато бяха убити 17 човека.\r\nВъв Въоръжените сили на САЩ  в бойни или небойни условия от началото на годината са загинали по-малко военни, като в бройката се включват основно загиналите в две хеликоптерни и една самолетна катастрофа.\r\n***\r\nСамолет с 110 души на борда се разби в непосредствена близост до международното летище \"Хосе Марти\" на 20 километра от кубинската столица Хавана. Става ясно, че пътниците са били 104 души плюс шест души екипаж съставен от мексикански граждани. Загинали са 108 души - трима души са били извадени живи от останките, но единият от тях е починал в болницата. Ранените се намират в болница в критично състояние. Машината  Boeing 737-200 е собственост на мексиканската авиокомпания Global Air, но е била взета под аренда от държавната кубинска авиокомпания Cubana de Aviacion. Самолетът е извършвал вътрешен полет от столицата Хавана до югоизточния кубински град Олгин, отдалечен на 670 километра  и е бил пилотиран от чуждестранен екипаж.\r\nКатастрофата е станала няколко минути след излитането от международното летище Хосе Марти в Хавана, като самолетът се е разбил в селскостопанска зона в непосредствена близост до летището. Летището в Хавана не затворено. \r\nСпоред изданието при опит самолета да се върне обратно на летището в Хавана е закачил далекопровод, което вероятно е довело до катастрофата. По данни на вестника почти всички пътници са били кубински граждани с изключение на членовете на екипажа.\r\nСамолетът е бил много стар на почти 39 години, като е преминавал в ръцете на американски , канадски, африкански и мексикански компании, включително е бил експлоатиран от Военноморските сили на САЩ. \r\nПървите линейки са пристигнали на мястото на катастрофата 12 минути след инцидента. Два часа по-късно над района се е излял проливен дъжд, който значително е затруднил спасителните работи.\r\nКубинският президент е обявил двудневен национален траур от 19 до 21 май\r\nЗасега няма информация за загинали или пострадали  български граждани.\r\n***Севернокорейски офицер, придружен от цивилен  са избягали в Южна Корея, като са преминали през Жълто море.\r\n„Забелязана е малка лодка северно от остров Баеньон, близо до границата между двете Кореи, като в нея са се намирали майор от севернокорейската армия и един цивилен по данни на южнокорейската агенция .\r\nТе са били пресрещнати от бреговата охрана на Южна Корея и са изявили желание да останат в Южна Корея. Това е 14-то бягство на севернокорейски военен от 2000 година насам.", "date": "2018.05.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/19/2523664/cnn-streletsat-ot-teksas-e-podbiral-zhertvite-si.html", "text": "Стрелецът от Тексас е подбирал жертвите си, предава американският телевизионен канал CNN.\r\nПри разпита Димитриос Пагурицис е признал, че стрелял избирателно , като е стрелял по хора, които не харесва. Той е сътрудничил на полицията при изясняване на обстоятелствата около трагичния инцидент, при който загинаха 10 души – девет ученици и един учител. Ранни са още десет души, като двама от тях са в критично състояние. Между загиналите има пакистански ученик, съобщават от посолството на азиатската страна във Вашингтон.\r\nГубернаторът на Тексас Грег Абът от Републиканската партия е изразил съболезнования към семействата на загиналите и е призовал за законодателни промени, които да предотвратят подобни трагедии.\r\n„Ние трябва да направим повече от това да се молим за жертвите и семействата им. Време е в Тексас да се вземат мерки, за да сме сигурни, че тази трагедия няма да се повтори. Юлиян Марков", "date": "2018.05.19", "title": "CNN: Стрелецът от Тексас е подбирал жертвите си"}
{"url": "http://www.focus-news.net/news/2018/05/19/2523666/predstoyashti-sabitiya-v-stranata-za-19-may-agentsiya-fokus.html", "text": "***\r\nОт 13.00 часа в 121 СУ „Георги Измирлиев“, ул. „Георги Измирлиев“ 24, ще се проведе първи детски шахматен турнир „Столичен дебют“, организиран от столичните шахматни клубове. На турнира ще присъства и министърът на образованието и науката Красимир Вълчев.\r\n***\r\nОт 9.30 часа на Околовръстен път No 214 до Sofia Ring Mall ще стартира благотворителният маратон по двойки Run2Gether.\r\n***\r\nОт 10.00 часа в новата зала „Джеймс Баучер“ (бул. „Джеймс Баучер“ 23) ще се проведе международна конференция за архитектурно наследство, организирано от Института за социални изследвания и развитие на културни структури.\r\n***\r\nОт 11.00 часа в зала „ЕФЕ“ на хотел „Маринела“, град София ще се проведе III Редовен Конгрес на ПП АБВ.\r\n***\r\nОт 12.30 часа в Масонския храм, намиращ се на ул. „Княз Борис I“ № 111, Обединената Велика Ложа на България организира пресконференция по повод своята 25-годишнина.\r\n***\r\nОт 14.00 часа пред главните входове на НДК ще се проведешестото издание на инициативата „Извърви километър в нейните обувки“.\r\n***\r\nОт 14.30 часа пред Народното събрание ще се проведе протест против Истанбулската конвенция.\r\n***\r\nОт 16.00 часа в сградата на Факултета по журналистика и масова комуникация ще се състои откриването на Музейната експозиция за историята на радиото в България към Софийския университет „Св. Климент Охридски”.\r\n***\r\nОт 17.00 часа Музеят на авиацията ще се включи за поредна година в Европейската инициатива „Нощ на музеите“ с вход свободен.\r\n***\r\nОт 18.00 часа Националният исторически музей ще се включи в 14-ото издание на Европейската „Нощ на музеите“ с вход свободен.\r\n***\r\nОт 18.00 часа Националният военноисторически музей се включва за поредна година в Европейската инициатива „Нощ на музеите“.\r\n***\r\nОт 18.00 часа в двора на къща музей „Пейо К. Яворов“ в столицата ще се проведе литературно-музикалната вечер „Пространство за съвремие и класика“.\r\n***\r\nОт 20.00 часа в зала 1 на НДК ще се състои Концертът Камен Донев представя: македонски песни.\r\n***\r\nВ 10.30 часа пред ОУ „Ангел Кънчев“ ще се състои откриване на екопътека „Кутра” и поход по маршрута. Проявата е част от програмата на Майските културни празници в Асеновград. \r\n***\r\nВ 11.00 часа в читалище „Родолюбие“ ще се открие официално киномаратон „София филм фест“. Проявата е част от програмата на Майските културни празници в Асеновград. \r\n***\r\nВ 18,00 часа в РИМ-Благоевград ще бъде открита изложба с археологически находки, открити на лот 3 от АМ „Струма“.\r\n***\r\nОт 09.00 часа в квартал „Ветрен“ ще се проведе \"Втори Турнир по Стрелба с Лък за Купата на кмета на град Бургас\".\r\n***\r\nОт 18.00 часа в зала „Трезор“ на Археологическия музей (ул. \"Богориди\" 21), ще бъде представена икона от слонова кост, открита при разкопките на крепостта Русокастро през 2017 г.\r\n***\r\nОт 18.00 часа – Четирите музея в града  - Откриване на Нощта на музеите – Янислава (предварително). Четирите експозиции на РИМ-Бургас - Археологическа, Етнографска, Природонаучна и Историческа, ще работят със свободен достъп от 18:00 до 00:00 часа. \r\n***\r\nОт 11.30 часа с възпоменателно честване в местността „Милин камък“ ще се почете паметта на загиналите Ботеви четници.\r\n***\r\nОт 18.00 часа в РИМ-Враца ще започне „Европейска нощ н амузеите“.\r\n*** \r\nОт 10.00 до 14.30 часа, в квартал „Асенова махала“ /Шишманова баня и църквата „Св. св. Петър и Павел“/ ще се проведе Форум-фестивал „Европа и Царевград Търнов“. \r\n*** \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка, премиера.\r\n*** \r\nОт  11.00 часа в салона на НЧ „Искра“ Театър ВЕСЕЛ представя: „Котаракът в чизми“ – детски куклен спектакъл.\r\n*** \r\nОт 12.30 часа пред паметника на „Асеневци“, бар The Gallery и сцена „Арт Лято“ ще се проведе „Пинята парти“ – деца и родители създават традиционни мексикански пиняти.\r\n***\r\nОт 10.00 часа в Музей \"Дом на хумора и сатирата\" – Габрово ще се състои откриването на Биеналето на хумористично–сатиричната детска рисунка.\r\n***\r\nОт 10.00 часа в село Върбица ще се проведе празник на дрипавата баница.\r\n***\r\nОт 10.00 часа на площад „Свобода“ ще се проведе Хляб фест. \r\n***\r\nОт 10.00 часа в зала „Васил Караиванов“ на община Карлово министърът на земеделието, храните и горите Румен Порожанов ще се срещне с местни розопроизводители  и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта.\r\n***\r\nОт 11.00 часа опустялата от десетилетия чакалня на старата гара, ще посрещне съгражданите на поета Георги Атанасов за представянето на новата му единадесета книга „Събличането на росата“.\r\n***\r\nОт 11.00 часа в „Пернишка крепост“ ще се проведат занимания на открита по повод Европейска нощ на музеите. От 18.00 часа в Галерия “ Любен Гайдаров ” ще се състои мултимедийно  представяне на фонда на галерията, посветено на 60- годишнината на  Художествена галерия – Перник. От 19.00 часа в Регионален исторически музей ще бъдат представени „Един експонат – една изложба: История разказана върху метал“ и „КРИСТАЛ“(на) изложба“. От 20.00 часа Регионалният исторически музей  ес вход свободен. \r\n***\r\nОт 17.00 часа Исторически музей – Петрич ще се включи в Европейската инициатива „Нощ на музеите“.\r\n***\r\nОт 16.30 часа в киноклуб Фарго, ул. Гладстон №4 ще се проведе работилница по киносценарий с режисьора на филма „Безбог“.\r\n***\r\nОт 11.00 часа в двора на УМБАЛ „Канев“ ще се проведе социалната инициатива „Хапка здраве“ по случай Европейския ден за борба със затлъстяването – 19-ти май.\r\n***\r\nОт 19.00 часа на Римска крепост „Сексагинта Приста“ ще се проведе осмото издание на Danube Sunset Sessions.\r\n***\r\nОт 10.00 часа в местността „Петровица”–Горно Фатово Инициативният комитет към параклис „Свето Възнесение Господне – Свети Спас” – с. Фатово организира св. литургия и благословен курбан.\r\n***\r\nОт 19.00 часа пред Регионалния исторически музей с изпълнения на фолклорен ансамбъл „Загоре“ ще се състои официалното откриване на Европейската нощ на музеите.\r\n***\r\nОт 10.00 часа в Хасково ще се проведе 53- ти Национален събор на народното творчество „Китна Тракия пее и танцува”.\r\n***\r\nОт 14.00 часа от Безистена ще стартира Занимателна игра „Влез в историята“, свързана с посещението на ямболските музеи и галерии, посветени на Европейската нощ на музеите – 19 май.", "date": "2018.05.19", "title": "Предстоящи събития в страната за 19 май (Агенция „Фокус“)"}
{"url": "http://www.focus-news.net/news/2018/05/19/2523662/tacc-ruskite-voenni-sa-dostavili-sedem-tona-hranitelni-produkti-v-iztoyana-guta.html", "text": "Руските военни са доставили седем тона хранителни продукти в град Ербин в провинция  Източна Гута, съобщават от Центъра за умиротворяване на враждуващите групировки към Руското Министерство на отбраната в Дамаск, предава TACC.\r\n„Доставихме седем тона хранителни продукти от първа необходимост: ориз, брашно, месни консерви, питейна вода, за която има сериозен недостиг в града“, заявяват от Центъра.\r\nВ града, както и в другите градове от Източна Гута текат активни ремонтно-възстановителни работи, а бежанците се връщат в домовете си.", "date": "2018.05.19", "title": "TACC: Руските военни са доставили седем тона хранителни продукти в  Изтояна Гута"}
{"url": "http://www.focus-news.net/news/2018/05/19/2523667/nimh-na-mnogo-mesta-shte-ima-gramotevichni-buri-s-intenzivni-valezhi.html", "text": "Днес на много места ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. По-хладно, с максимални температури в повечето места между 20° и 25°. Атмосферното налягане ще се повиши, ще бъде малко по-високо от средното за месеца. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология към БАН.\r\nПо Черноморието ще е предимно облачно. Главно в следобедните часове ще има валежи от дъжд. Ще има гръмотевична дейност, на места с обилни валежи и силни пориви на вятъра. Ще е по-хладно, с максимални температури на въздуха  между 18° и 22°. Температурата на морската вода е 17-21°. Вълнението на морето ще е 1-2 бала. Над планините облачността ще е предимно значителна, с валежи от дъжд и гръмотевична дейност. Около и след обяд от запад валежите ще започнат да спират. Вятърът ще е слаб до умерен от югозапад, през деня ще се ориентира от северозапад, а по време на гръмотевична дейност ще се усилва и променя посоката си. Максимална температура на височина 1200 метра – около 15°, на 2000 метра – около 8°.", "date": "2018.05.19", "title": "НИМХ: На много места ще има гръмотевични бури с интензивни валежи"}
{"url": "http://www.focus-news.net/news/2018/05/19/2523663/adaptiraneto-na-biznesa-i-obrazovanieto-kam-kragovata-ikonomika-be-obsadeno-na-forum-v-sofiya-obzor.html", "text": "За да расте българската икономика трябва бизнеса, образованието и ежедневието да се адаптират към кръговата икономика. Това стана ясно по време на информационен форум „Кръгова икономика и чисти технологии“, провел се в НДК. Форумът беше открит от министърът на Българското председателство на Съвета на ЕС Лиляна Павлова и министърът околната среда и водите Нено Димов. Според министър Павлова, теми като днешната показват къде се намираме днес и къде трябва да бъдем утре. Тя заяви, че кръговата икономика за някои звучи абстрактно, но тя е реалност, с която всички ние трябва да свикнем и, че затворения цикъл, към който се стремим е необходим, за да бъдем конкурентноспособни. Лиляна Павлова заяви, че във форумът „Кръгова икономика и чисти технологии“, очаква да получи обратна връзка от гражданската позиция – какво трябва да се направи за по-добрата връзка между бизнеса, гражданите, институциите.\r\nМинистър Нено Димов заяви, че целите, които си поставя Европейския Съюз в близко бъдеще за депониране на продукти са свеждането им до 10%. Той заяви, че всяко едно нещо, което е генерирано е полезно за някой и отпадък за друг и голямото предизвикателство не е в написването на закон, не е в прилагането на определена иновация, а в това как да генерираме едно мислене, че от нещо наслагвано в продължение на хилядолетия, трябва да минем в нещо, което ще бъде наша основа в следващите хилядолетия. Според Нено Димов, за да имаме кръгова икономика първото, което трябва да постигнем е предотвратяване. Тоест да не се стигне до нещо, което е въпрос на някакъв потенциален отпадък. Дизайна на продукта трябва да е такъв, че той да може да бъде използван и поправян отново и да бъде проектиран, така че да има максимално дълъг живот. Второто ниво е повторната употреба. Еко иновациите мислят точно в тази посока – да може продукта да бъде ремонтиран и използван отново. Едва тогава идва като трета стъпка рециклирането. Тоест продукта да е направен така, че отделните елементи лесно да се извадят и да бъдат рециклирани. На четвърто място идва изгарянето – нещо, което в момента се използва доста широко. И едва след това на последно място идва идеята продукта да бъде депониран. Министърът на труда и социалната политика заяви, че се надява българското Европредседателство да завърши с много ясно послание към Европейската Комисия за това в каква посока трябва да се развива законодателно кръговата икономика.\r\nЦветелин ДИМИТРОВ", "date": "2018.05.19", "title": "Адаптирането на бизнеса и образованието към кръговата икономика бе обсъдено на форум в София (ОБЗОР)"}
{"url": "http://www.focus-news.net/news/2018/05/19/2523646/baku-premestvaneto-na-amerikanskoto-posolstvo-v-erusalim-e-dovelo-do-humanitarna-katastrofa.html", "text": "Преместването на американското посолство в Ерусалим е довело до хуманитарна катастрофа, заявява азербайджанския министър на външните работи Елмар Мамедяров на конференцията на  Организацията за ислямско сътрудничество , провеждаща се в Истанбул, предава TACC.\r\n„Признаването от президента на САЩ на Ерусалим за столица на Израел и преместването на посолството в този град противоречи на международното право. Тази стъпка, предприета въпреки множеството предупреждения, разби надеждите за постигане на справедливо разрешаване на палестинско-израелския конфликт и отвори пътя към хуманитарна катастрофа“, заяви Мамедяров пред форума. Юлиян Марков", "date": "2018.05.19", "title": "Баку: Преместването на американското посолство в Ерусалим е довело до хуманитарна катастрофа"}
{"url": "http://www.focus-news.net/news/2018/05/19/2523669/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили на граничните пунктове „Капитан Андреево и „Дунав мост Русе“ на изход от страната. Това съобщиха от ГД „Гранична полиция“, като информацията за трафика е към 6.00 часа. Трафикът по границите със Сърбия, Македония и Гърция е нормален.", "date": "2018.05.19", "title": "ГД „Гранична полиция“: Интензивен е трафикът за товарни автомобили на граничните пунктове „Капитан Андреево и „Дунав мост Русе“ на изход от страната"}
{"url": "http://www.focus-news.net/news/2018/05/19/2523671/sofiya-obrazuvano-e-dosadebno-proizvodstvo-po-sluchaya-s-33-godishniya-mazh-sreshtu-koyto-roditeli-podadoha-signali-za-nepristoyno-povedenie.html", "text": "Досъдебно производство е образувано в столичното Трето РУ след като 33-годишен мъж бе доведен в районното управление след сигнал за евентуално непристойно поведение от негова страна. Това съобщиха от пресцентъра на МВР. Сигналът е подаден от родители на деца в училище на територията на районното управление. След първоначалното изясняване на ситуацията, по случая е образувано досъдебно производство. Продължава работата за установяване на обстоятелствата и поведението на 33-годишния, който е задържан за срок до 24 часа.", "date": "2018.05.19", "title": "София: Образувано е досъдебно производство по случая с 33-годишния мъж, срещу който родители подадоха сигнали за непристойно поведение"}
{"url": "http://www.focus-news.net/news/2018/05/19/2523675/nimh-zhalt-kod-za-intenzivni-valezhi-i-gramotevichni-buri-e-obyaven-v-17-oblasti-v-stranata.html", "text": "Жълт код за интензивни валежи и гръмотевични бури е обявен в 17 области в страната. Това сочи справка на интернет страницата на Националния институт по метеорология и хидрология (НИМХ) към БАН. Предупреждението за интензивни валежи е в сила за областите София, София Област, Ловеч, Габрово, Велико Търново, Стара Загора, Пловдив. В Стара планина и прилежащите райони вероятността за значителни количества (20-30 л/кв.м, в отделни райони до 45 л/кв.м.) валежи е голяма.\r\nПредупреждението за силни валежи, придружени с интензивна гръмотевична активност, е в сила за областите Смолян, Кърджали, Хасково, Ямбол, Бургас, Варна, Добрич, Шумен, Търговище, Сливен. Там ще има интензивна гръмотевична дейност и голяма вероятност за значителни валежи - 25-30 л/кв.м, в отделни райони до 45 л/кв.м.", "date": "2018.05.19", "title": "НИМХ: Жълт код за интензивни валежи и гръмотевични бури е обявен в 17 области в страната"}
{"url": "http://www.focus-news.net/news/2018/05/19/2523672/nad-50-stolichni-muzeya-i-galerii-shte-se-vklyuchat-v-14-oto-izdanie-na-evropeyska-nosht-na-muzeite.html", "text": "В столицата ще се проведе 14-ото издание на Европейска нощ на музеите в София. Това съобщиха от пресцентъра на Столична община. По време на събитието десетки музеи и галерии в столицата ще отворят вратите си и ще се включат с интригуващи изложби, концерти и разнообразни арт прояви. По традиция през последните години само в София над 50 музея и галерии се включват в събитието и посрещат хиляди посетители с безплатен вход. Събитието се организира от Френския институт в България, Столична община и Министерство на културата на Република България.\r\nЕвропейската нощ на музеите е организирана за първи път през 2005 г. във Франция и само за няколко години тя се разпространява успешно из цяла Европа. По своя формат Европейската нощ на музеите е широко отворена програма, при това към възможно най-широк кръг от хора, които имат възможност не само да се докоснат до експонатите и творбите, които музеите и галериите показват, но и до техните послания.\r\nТази година организаторите са подготвили игра \"Снимай се и спечели!\", свързана с девет експоната от участващите в Европейската нощ на музеите 2018 музеи.", "date": "2018.05.19", "title": "Над 50 столични музея и галерии ще се включат в 14-ото издание на Европейска нощ на музеите"}
{"url": "http://www.focus-news.net/news/2018/05/19/2523674/blagoevgrad-shte-bade-otkrita-izlozhba-s-arheologicheski-nahodki-otkriti-na-lot-3-ot-am-struma.html", "text": "В Европейската нощ на музеите в Регионалния исторически музей в Благоевград, ще бъде открита изложбата „Автомагистрала „Струма“ – Пътят към Европа. Покровник, Мощанец, Дамяница – археологически проучвания по лот 3“. Това съобщиха от пресцентъра на Агенция \"Пътна инфраструктура\". В експозицията са представени резултатите от проучванията на трите големи обекта, разкрити по трасето на лот 3 от АМ „Струма“, преминаващи през територията на Благоевградска област. Това са: Покровник и Мощанец – антични и късноантични селища от III-VI в., и Дамяница – праисторическо селище от късен неолит до финален халколит (втората половина на VI хил. пр. Хр. до първата половина на IV хил. пр. Хр.).\r\nПроучванията на обектите се финансира от Оперативна програма „Транспорт и транспортна инфраструктура“ 2014-2020 г. и са реализирани по договор между Агенция „Пътна инфраструктура“ и Националния археологически институт с музей при БАН, с активното участие на археолози от Регионален исторически музей - Благоевград.\r\nПоказани са най-интересните находки – над 400 броя, намерени при спасителните археологически проучвания на трите обекта. От Мощанец са експонирани изцяло запазени стъклени съдове, глинен ритуален съд – кернос, намерени в некропол от римската епоха, както и накити - пръстени, стъклена бронзова гривна, фибули, и монети от късната античност. Специален интерес представляват бронзовите пръстени с геми от червен камък.\r\nВ експозицията от Покровник са изложени глинени съдове, лампи, красиви антропо- и зооморфни апликации върху съдове, оловни тежести за рибарска мрежа, тежести за вертикален тъкачен стан, накити и монети. Специален интерес заслужават военната диплома и големия бронзов печат за хляб.\r\nНаходките от Дамяница са групирани в 5 теми: „жители“, „занаяти“, „мода“, „ритуали и знаци“ и „Аз съм човек и нищо човешко не ми е чуждо“ - известна фраза на римския поет Публий Теренций. Подготвен е и специален кът с интерактивни игри, предназначени за малките посетители.\r\nОткриването на изложбата на 19 май 2018 г. в Европейската инициатива „Нощ на музеите“ е от 18 ч. в Регионален исторически музей – Благоевград.", "date": "2018.05.19", "title": "Благоевград: Ще бъде открита изложба с археологически находки, открити на лот 3 от АМ „Струма“"}
{"url": "http://www.focus-news.net/news/2018/05/19/2523665/cnn-phenyan-nyama-da-dade-vizi-na-yuzhnokoreytsi-koito-iskat-da-prisastvat-na-zakrivaneto-na-yadreniya-poligon.html", "text": "Пхенян няма да даде визи на южнокорейци, които искат да присъстват на закриването на ядрения полигон, предава американският тел3евизионен канал CNN\r\n Говорител на южнокорейското Министерство на обединението е съобщил, че всички молби за визи на южнокорейски журналист, които са заявили желание да присъстват на закриването на ядрения полигон Пунгие-ри са били отхвърлени\r\nСпоред севернокорейските власти полигонът ще бъде закрит най-рано на 23 май, като на закриването  се очакваше да присъстват журналисти от Китай, Русия, Южна Корея, САЩ и Великобритания. Юлиян Марков", "date": "2018.05.19", "title": "CNN: Пхенян няма да даде визи на южнокорейци, които искат да присъстват на закриването на ядрения полигон"}
{"url": "http://www.focus-news.net/news/2018/05/19/2523668/makfaks-makedoniya-hristiyan-mitskovski-zayavi-che-se-nuzhdae-ot-tochna-informatsiya-za-pregovorite-po-imeto.html", "text": "Председателят на основната македонска опозиционна партия ВМРО-ДПМНЕ, Християн Мицковски бе питан за позицията му по отношение на предложението „Република Илинденска Македония“, която сега фигурира като най-приемлив решение и от македонска и от гръцка страна, предаде „Макфакс“.\r\n„Очаквам да разбера от моите събеседници, които са се договорили по време на работната част от този процес и тогава ще имам точните подробности. Що се отнася до въпроса за предложението, чакаме за лидерската среща, след което ще заемем позиция“, заяви Мицковски.\r\nТой също така допълни, че засега няма никакви впечатления за това как се водят преговорите и че той иска да разполага с точна информация по сериозни теми.\r\nЛидерът на ВМРО-ДПМНЕ също бе попитан дали  лично му харесва предложението „Република Илинденска Македония“, което той и потвърди. Виктор Турмаков", "date": "2018.05.19", "title": "„Макфакс“ (Македония): Християн Мицковски заяви, че се нуждае от точна информация за преговорите по името"}
{"url": "http://www.focus-news.net/news/2018/05/19/2523673/ekathimerini-predsedatelyat-na-nova-demokratsiya-smyata-republika-ilindenska-makedoniya-za-iredentistko-naimenovanie.html", "text": "Председателят на основната опозиционна партия в Гърция „Нова демокрация“ Кирякос Мицотакис и бившият външен министър на страната Евангелос Вениземос отхвърлят „Република Илинденска Македония“ като възможно име за решаването на спора с Македония, пише  Ekathimerini.\r\nМицотакис е информиран от министър-председателя Алексис Ципрас, че името е обсъждано с македонския премиер Зоран Заев по време на срещата им в София. Според лидера на „Нова демокрация“ Илинден е исторически и пряко свързан с опитите да се създаде македонска нация, включваща Солун и Егейско море. \r\nНа свой ред Венизелос заяви, че името е „въплъщение на иредентизма“.  Виктор Турмаков", "date": "2018.05.19", "title": "Ekathimerini: Председателят на „Нова Демокрация“ смята „Република Илинденска Македония“ за иредентистко наименование"}
{"url": "http://www.focus-news.net/news/2018/05/19/2523677/burgas-zlatnata-maska-na-legendarniya-tsar-teres-shte-bade-pokazana-v-regionalniya-istoricheski-muzey.html", "text": "Погребална златна маска и пръстен-печат, за които се предполага, че са принадлежали на легендарния владетел на одрисите Терес, ще бъдат показани в центъра на зала „Трезор“ на Бургаския музей. Това съобщиха от Регионален исторически музей - Бургас. През 2004 г. в надгробна могила „Светица“ е открит богат гроб на висш тракийски аристократ. Сред погребалните дарове са предмети от злато, сребро, бронз, керамика, желязо. Открито е и воинско въоръжение – брони, мечове, върхове на копия, стрели. Една от най-ценните находки е масивна златна маска с тегло близо 600 г. Тя представя мъжко лице с буйна коса и брада. Заедно с нея е открит и златен пръстен с изображение на почиващ атлет.\r\nГробните дарове са открити в зидан от масивни каменни блокове гроб. От скелета са открити само части от костите на тялото. Според мнението на проучвателя доц. д-р Георги Китов, погребаният е разчленен преди трупополагането и в гроба са поставени само части от тялото му, което свидетелства за орфически ритуал.\r\nИзложените предмети са част от фонда на ИМ „Искра“ – гр. Казанлък и са единствените музейни копия на оригиналите, които се съхраняват в София.\r\nИзложбата ще бъде открита от 18.00 часа в Археологически музей (ул. \"Богориди\" 21) и е кулминация в програмата на РИМ - Бургас по случай Нощта на музеите.", "date": "2018.05.19", "title": "Бургас: Златната маска на легендарния цар Терес ще бъде показана в Регионалния исторически музей"}
{"url": "http://www.focus-news.net/news/2018/05/19/2523676/shte-bade-otbelyazana-edna-godina-ot-konchinata-na-markianopolskiya-episkop-konstantin.html", "text": "На 23 май 2018 г., се навършва една година от  кончината на Маркианополския епископ Константин, който бе дългогодишен предстоятел на храм „Св. прор. Илия“ в столичния квартал „Княжево“, предаде репортер на Агенция „Фокус“. Същевременно епископ Константин изпълняваше различни послушания, възложени му от Светейшия Български патриарх Максим, по-късно от   Негово Светейшество Българския патриарх и Софийски митрополит  Неофит и Светия Синод на Българската православна църква.\r\nOт 9.00 часа в столичния храм „Св. прор. Илия“, кв. „Княжево“, с благословението на Българския патриарх и Софийски митрополит Неофит ще бъде отслужена заупокойна света Литургия. От 11.00 часа ще започне панихида в памет на епископ Константин. Богослуженията ще бъдата оглавени от Негово преосвещенство Белоградчишки епископ Поликарп, викарий на Софийския митрополит. \r\nНикола ПЕТКОВ", "date": "2018.05.19", "title": "Ще бъде отбелязана една година от кончината  на Маркианополския епископ Константин"}
{"url": "http://www.focus-news.net/news/2018/05/19/2523678/vitseprezidentat-iliyana-yotova-shte-otkrie-traditsionnoto-chestvane-na-praznika-na-sv-sv-kiril-i-metodiy-v-mikulchitse-chehiya.html", "text": "По случай 24 май – Деня на славянската писменост и българската просвета и култура, вицепрезидентът Илияна Йотова е на посещение в Република Чехия, Република Словакия и Република Сърбия. Това съобщиха от прессекретариата на държавния глава.  По време на срещите ще бъдат обсъдени святото дело на славянските първоучители и техните ученици, които поставят началото на обединена Европа, както и ролята на средновековна България за развитието на европейската цивилизация, писменост и култура. \r\nИлияна Йотова ще открие традиционното официално честване на празника на Св. св. Кирил и Методий в Микулчице, на което ще присъстват официални лица от Република България и Чешката република. В празника ще се включат българи от различни части на Централна Европа. Вицепрезидентът ще проведе разговори с представители на местната власт на Микулчице и Велехрад. \r\nПътуването по стъпките на Светите братя ще продължи с визити в словашките градове Девин и Нитра, където Илияна Йотова ще се срещне с представители на местната и духовната власт. Планирани са разговори на вицепрезидента с българската общност в Словашката република. \r\nВ неделя, 20 май 2018 г., от Нитра Илияна Йотова ще отпътува за сръбската столица Белград. Там ще посети парка „Калемегдан“, където са били посрещнати учениците на Кирил и Методий. Във водената от Илияна Йотова делегация ще бъде и доц. д-р Ана Кочева от Института за български език към Българската академия на науките. Доц. Кочева е член на Съвета за работа с българите в чужбина към вицепрезидента.", "date": "2018.05.19", "title": "Вицепрезидентът Илияна Йотова ще открие традиционното честване на празника на Св. св. Кирил и Методий в Микулчице, Чехия"}
{"url": "http://www.focus-news.net/news/2018/05/19/2523682/negovo-preosveshtenstvo-belogradchishkiyat-episkop-polikarp-shte-oglavi-nedelnata-sveta-liturgiya-v-katedralniya-hram-sv-vmtsa-nedelya-na-20-may.html", "text": "В празничния за християните неделен ден, с благословението на Негово светейшество Българския патриарх и Софийски митрополит Неофит, архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит, предаде репортер на Агенция „Фокус“. Той ще бъде в съслужение с Негово високопреподобие архимандрит Василий - протосингел на Софийска епархия, храмовото духовенство, софийски свещеници и духовници от град Ниш, Сърбия. Светата Литургия, на 20 май, ще започне от 8.30 часа. В богослужението ще вземе участие смесеният хор при катедралния храм на град Ниш, Сърбия.  \r\nНикола ПЕТКОВ", "date": "2018.05.19", "title": "Негово преосвещенство Белоградчишкият епископ Поликарп ще оглави неделната света Литургия в катедралния храм \"Св. Вмца Неделя\" на 20 май"}
{"url": "http://www.focus-news.net/news/2018/05/19/2523670/tretiyat-redoven-kongres-na-pp-abv-shte-se-provede-v-sofiya.html", "text": "Третият редовен конгрес на ПП АБВ ще се  проведе в София. Това съобщиха от пресцентъра на ПП АБВ. Събитието ще се състои от 11.00 часа в зала „ЕФЕ“ на хотел „Маринела“.", "date": "2018.05.19", "title": "Третият редовен конгрес на ПП АБВ ще се проведе в София"}
{"url": "http://www.focus-news.net/news/2018/05/19/2523680/denyat-19-may-v-balgarskata-istoriya.html", "text": "2006 г.\r\nБългарска делегация, ръководена от заместник-министъра на външните работи Тодор Чуров, взема участие в 116-ата Сесия на Комитета на министрите на Съвета на Европа в Страсбург. Сесията приключва своята работа с приемане на Декларация относно ефективното прилагане на Европейския съд за правата на човека на национално и европейско ниво, както и на Комюнике на сесията.\r\n2006 г.\r\nДепутатът от Български народен съюз Венцислав Върбанов подава заявление в деловодството на парламента, с което иска да му бъде свален имунитетът.\r\nНа 31 януари 2002 г. главният прокурор Никола Филчев иска имунитета на ексземеделския министър и депутат от БНС Венцислав Върбанов. В искането на разрешение за възбуждане на наказателно преследване се заявява, че срещу Върбанов са налице достатъчно данни за извършени тежки престъпления в качеството му на министър на земеделието и председател на Държавен фонд \"Земеделие\". На 21 март същата година мнозинството в Народното събрание отнема депутатския имунитет на бившия земеделски министър. 156 народни представители гласуват за това решение. То е подкрепено от всички политически сили с изключение на синята парламентарна група. По делото срещу него е внесен обвинителен акт за престъпления по служба, свързани с фонд \"Земеделие\", но съдът го връща за ново разследване. След това прокуратурата отново го внася в съда, но Върбанов става депутат в 40- то Народно събрание и делото е спряно.\r\nПреди изтичането на мандата му, главният прокурор Никола Филчев внася в деловодството на парламента искане за разрешение за възбуждане на наказателно преследване срещу народния представител Венцислав Върбанов. Към него са приложени 98 материала, разпределени в 4 дебели папки. На 16 март 2006 г. парламентът създава Временна комисия по искането на Никола Филчев, която на 18 май решава, че няма да бъде отнеман депутатският имунитет на народния представител.\r\n1991 г.\r\nПровежда се Извънредна национална конференция на СДС. Тя подкрепя гладната стачка на 39-те депутати. Конференцията предвижда СДС да стане отворено движение за демокрация и единна политическа сила, чиято цел е да смени обществената система в България. Милан Дренчев, Петър Дертлиев, Петко Симеонов и Александър Каракачанов са обявени за \"изменници\" на каузата, защото остават в парламента и работят по текстовете на новата конституция.\r\n1990 г.\r\nПровежда се Първата национална конференция на СДС. Тя избира легитимно ръководство на политическата коалиция начело с д-р Желю Желев и утвърждава предизборната стратегия на СДС. Съюзът на демократичните сили е учреден на 7 декември 1989 г. в София като коалиция от следните политически партии и организации: Независимо дружество за защита правата на човека в България, Национално движение \"Екогласност\", Независима федерация на труда \"Подкрепа\", Комитет за защита религиозните права, свободата на съвестта и духовните ценности, Комитет на репресираните след 1945 г., Федерация на независимите студентски дружества, Движение \"Гражданска инициатива\", Българска работническа социалдемократическа партия (обединена) (от 5 януари 1990 г.- Българска социалдемократическа партия) и БЗНС \"Никола Петков\". Скоро след това за членове на СДС са приети и Радикалдемократическата партия, Зелената партия в България и Демократическата партия. На 14 май 1990 г. е подписано предизборно политическо споразумение между партиите и сдруженията, обединени в СДС - единна опозиция. Към нея се присъединяват и нови политически формации като Нова социалдемократическа партия, Обединения християндемократически център и др.\r\n1967 г.\r\nВ София се състои среща на Тодор Живков с председателя на Съюза на македонските комунисти Кръсте Цървенковски. Отново остро е поставен въпросът за \"македонското малцинство в България\" и за връзката между признаването на СР Македония и македонската нация и език. Живков се придържа към начертаната през 1963 г. линия на отстояване на българския характер на населението в Пиринския край и протестира срещу антибългарската пропаганда на македонските управляващи с въпроса: \"Какво да кажем за населението у вас с българско съзнание, което до Втората световна война е било няколкостотин хиляди по турските статистики, а сега казвате, че са трима души?\" От българска страна отново се настоява проблемите от миналото да се оставят на историците, а двете държави заедно да вървят по пътя към социализма.\r\n1966 г.\r\nЗапочва Първият конгрес на българската култура, чиито заседания се провеждат до 21 май. В управлението на културните институции се въвежда обществено-държавното начало. Конгресът се утвърждава като основен ръководен орган в управлението на културните процеси. По негово решение Комитетът за култура и изкуство се преименува в Комитет за изкуство и култура, без това да доведе до важни структурни промени в неговата работа.\r\n1934 г.\r\nВоенният съюз и политическият кръг „Звено\" извършват държавен преврат. Армията е организирана и София е блокирана от войска, като са завзети основните комуникационни възли и са овладени местните центрове на властта. След като правителството не реагира цар Борис III подписва указ за промяна в кабинета. Начело на новото правителство застава Кимон Георгиев (на снимката) и военните поемат силовите министерства. Във вътрешно политически план са извършени генерални промени. Издаден е манифест от 15 точки с програмата на правителството. Поставя се начало на декретивно законодателство - чрез наредби-закони, приети от правителството и одобрени от царя, на основата на чл. 47 от Търновската конституция. Създадено е Министерство на стопанството чрез сливане на Министерството на търговията, промишлеността и труда и Министерството на земеделието и държавните имоти. Търновската конституция е отменена, парламентът е разпуснат, политическите партии и организации са забранени и имуществата им конфискувани. Създадена е Дирекция на обществената обнова, с която се цели да бъде заменена забранената партийна система. Режимът предприема мерки и за административно централизиране на страната и съществуващите 16 окръга се преобразуват в 7 области, като ръководството им се определя пряко от кабинета. След преврата ВМРО е забранена, тъй като присъствието й във вътрешнополитическия живот е твърде силно. Във външно политически план това е наложително и заради подобряване на отношенията с Югославия, с цел сближаване с Франция. Установени са и дипломатически отношения със Съветския съюз, обосновани от преките стопански интереси и от насоките на френската политика. На политическата сцена застава Борис III, който до този момент е в сянка. През януари 1935 г. царят провежда разговори с председателя на Военния съюз генерал Пенчо Златев. Двамата се договарят да се увеличи броят на военните в правителството и да се засили присъствието им в политическия живот. Това създава предпоставки за противоречия във Военния съюз, в който се очертава реално разцепление. След няколко дни Кимон Георгиев подава оставка. Начело на новия кабинет застава генерал Пенчо Златев.\r\n1934 г.\r\nС царски указ е създадено Министерството на народното стопанство (МНС). То е образувано чрез сливането на Министерството на търговията, промишлеността и труда и Министерството на земеделието и държавните имоти. Съществува до 23 ноември 1935 г. и се опитва да направлява проблемите на двете бивши министерства, но без успех, поради което те отново са възстановени във вида им до 19 май 1934 г.\r\nСъщия ден е създадено и Министерство на съобщенията (МС). То е образувано чрез сливането на Министерството на железниците, пощите и телеграфите и Министерството на обществените сгради, пътищата и благоустройството, без да променя по същество техните организационни структури, цели и задачи. Закрито е през 1935 г.\r\n1913 г.\r\nВ Солун Сърбия и Гърция подписват таен военно-политически договор, който е насочен изцяло срещу България. Според 11-те му точки двете държави си гарантират земите в Егейска и Вардарска Македония, окупирани от тях през Балканската война през 1912–1913 г., докато България се сражава с Турция на Тракийския фронт. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският договор от 1912 г. и Българо-гръцкият договор от същата година и се подготвя почвата за избухването на Междусъюзническата война от 1913 г. Усилията на руската дипломация да предотврати нова война са напразни. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници.\r\n1894 г.\r\nОбразуван е кабинет на Съединената легална опозиция начело с Константин Стоилов, подкрепен и от нелегалната русофилска опозиция. На 20 май по заповед на вътрешния министър са освободени всички интернирани и арестувани. Между тях са митрополит Климент, Трайко Китанчев, 15 редактори на вестници и др. На 21 май в. \"Свободно слово\" публикува програмата на правителството: демократизиране на управлението и възстановяване на гражданските права.\r\n1880 г.\r\nЗавършва събранието на южнобългарските революционни комитети в Сливен, започнало на 17 май. В него участие вземат Георги Живков и Стефан Стамболов, които са представители на Княжеството. Избран е Централен комитет с членове: Константин Величков, Иван Ст. Гешов, отец Георги Тилев, Димитър Наумов.\r\n1876 г.\r\nВ местността Милин Камък загива поп Сава Катрафилов. Той е роден около 1836 г. в град Елена. Завършва Еленското класно училище (Даскалоливницата), след което работи като учител на различни места в България. Катрафилов участва в борбата за църковна независимост и в Хасковското съзаклятие от 1873 г. През 1875 г. събира своя чета и на следващата година в Румъния се присъединява с нея към отряда на Христо Ботев.\r\n1875 г.\r\nПод председателството на Иван П. Семерджиев в Търново се провежда заседание на Революционния комитет, на което се изработва нов устав на организацията. Иван Панов Семерджиев е деец на националнореволюционното движение. Роден е на 18 ноември 1854 г. в Търново (днес Велико Търново). Завършва Духовна семинария в Одеса, след което продължава образованието си в Одеския университет. През 1875 г. се завръща в България и става учител в Горна Оряховица. Разгръща активна дейност при подготовката на Априлското въстание през 1876 г. Възглавява местния революционен комитет и подпомага дейността на Ст. Стамболов. Участва и в разработването на плана на въстанието в пределите на окръга. В края на 1876 г. е заловен от местните власти, осъден на смърт. На 28 май 1854 г. е обесен в родния си град.\r\n1866 г.\r\nПо жп линията Русе–Варна става тежка катастрофа. Близо до Провадия, един вагон от влака, идващ от Варна, излиза от релсите и се преобръща. Линията Русе–Варна е първата жп линия в българските земи, построена със западноевропейски капитали и завършена в началото на 1866 г.\r\n1843 г.\r\nВ Стара Загора е роден Кольо Ганчев. Той завършва Старозагорското класно училище, след което става занаятчия в града. През 1869 г. участва в създаването на Старозагорския революционен комитет и до 1875 г. е негов председател. Ганчев играе важна роля в подготовката на опита на Старозагорско въстание 1975 г. През септември 1875 г. е арестуван заради това. Обесен е на 19 май 1876 г. в родния си град.На тази дата са родени:\r\n1943 г.\r\nРоден е бесарабският художник от български произход Димитър Пейчев. Димитър Пейчев е роден в село Бургуджи (днес Виноградовка), Арцизки район, Одеска област, Украйна. Рисува от 10-годишен и е забелязан от първия си учител - Павел Станков, интелигентен българин, който му вдъхва кураж да стане художник. От директора на училището Васил Терзи научава за големия художник от техния край Михаил Греку. Пейчев заминава за Кишинев и се запознава с Греку, който много бързо го привлича в своето ателие. След две години почва да учи в Кишиневската художествена гимназия, която завършва през 1967 година. През 1970 г. постъпва в Московския полиграфически институт, специалност графика на книгата. Работи в молдовски издателства, илюстрирайки различни издания. През 1975 г. става член на Съюза на художниците на СССР и рисува портрети, пейзажи, натюрморти с буджашка тематика и нагласа. Член е на Съюза на молдовските художници, Кишинев, Молдова. Автор на стихосбирките “Завръщане” (2004), “И светят спомените” (2005), “Питайте вятъра” (2011).\r\n1938 г.\r\nРоден е Веселин Димитров - български журналист, педагог. През 1962 г. завършва руска филология в Софийския университет “Св. Климент Охридски”. Автор и водещ е на първата национална информационно-музикална програма по БНР. От 1970 г. преподава, а от 1992 г. е професор. През 1999 г. става декан във Факултета по журналистика и масови комуникации. Димитров е член на Националния съвет по радиочестоти и TV-канали от 1995 г. От 2001 г. е член на обществени съвет на БНР. Член е също на СБЖ. Той е автор на радиопредавания, сценарии за TV и за документални филми, на документални композиции, записи на грамофонни плочи, статии в българския периодичен печат и в чужди списания. Негови книги са \"Програмиране в радиото\" (1987 г.), \"Българите и радиото\" (1988 г.), \"Радиопрограмата\" (1989 г.), \"История на радиото в България\" (1994 г.), \"Новото радио в България\" (1995 г) и др.\r\n1884 г.\r\nРоден е Димо Кьорчев - литературен критик, теоретик на българския индивидуализъм. Завършва гимназия в Търново. Следва право в Лайпциг и в СУ “Св. Климент Охридски” (1908 г.). Работи като прокурор в Свищов и адвокат в София. Член е на Националлибералната партия и народен представител (1914 г.). Приема ницшеанската философия, пише статии по литературни, философски и политически въпроси. Редактор на сп. “Слънчоглед” (1909 г., заедно с Елин Пелин). Съвместно с Тр. Кунев издава литературния алманах “Южни цветове” (1907 г.). През 1933 г. излизат: “Избрани съчинения” под ред. на Я. Янев. След 1944 г. е инкриминиран автор. Умира на 22 декември 1928 г. в Париж.\r\n1884 г.\r\nРоден е д-р Петър Ников (П. Н. Попов) - историк медиевист. Следва в Мюнхен история, гръцка палеография, нумизматика, византология и класическа филология. Във Виена получава докторска степен по история на Балканския полуостров и специално на България. Ученик е на проф. д-р К. Иречек. През 1920 г. Ников постъпва в Софийския университет “Св. Климент Охридски”. През 1923 г. става извънреден професор. Той е автор на исторически студии за българо-унгарските отношения и татаро-българските отношения през средновековието. Занимава се специално с история на Видинското царство и на последните Шишмановци, турското завоевание и българската дипломация в началото на ХIII в. Отделни негови издания са \"Възраждане на българския народ\" (1928 г.), \"Църковно-национални борби и постижения\" (1928 г.), \"Българското възраждане във Варна и Варненско\" (1928 г.), \"Митрополит Йоаким и неговата кореспонденция\" (1934 г.), \"Второ българско царство…\" (1937 г.). През 1928 започва, заедно с проф. В. Златарски и проф. Мутафчиев, издаването на \"Българска историческа библиотека\". От 1935 г. е председател на Историческото дружество, а от следващата година ръководи Катедрата по история в Софийския университет “Св. Климент Охридски”. През 1937 г. става член на БАН. Ников умира на 15 ноември 1938 г. в София.\r\n1881 г.\r\nРоден е Янко Стоянчев - български общественик, юрист, политик. Завършва право в СУ “Св. Климент Охридски” през 1905 г. Работи като съдия и прокурор; главен секретар е на Министерството на правосъдието. Участва в Балканските войни (1912-1913 г.) и Първата световна война (1915-1918 г.). Министър е на обществените сгради, пътищата и благоустройството (9 юни 1923 г. – 20 септември 1923 г.) и на правосъдието (1923-1926 г.) в кабинета на Демократическия сговор. Умира през 1927 г. в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.19", "title": "Денят 19 май в българската история"}
{"url": "http://www.focus-news.net/news/2018/05/19/2523683/v-dve-obshti-i-8-kmetstva-dnes-e-den-za-razmisal-predi-chastichnite-izbori-za-kmet-na-20-may-2018-g.html", "text": "В две общи и 8 кметства днес е ден за размисъл преди частичните избори за кмет на 20 май 2018 г. Кмет ще избират жителите на  Община Макреш, област Видин. Кандидатите за поста са: Митко Антонов, издигнат от БСП; Николай Ненчев, издигнат от ГЕРБ; Цветомир Николов, от Инициативен комитет и Веселин Велков, от Инициативен комитет.  \r\nТрима са кандидатите за кметския на Община Лозница, област Разград пост- Цветомир Стоянов Савов, БСП,  Севгин Назъм Шукри, ДПС и Ниязи Мехмедов Ниязиев, ГЕРБ. \r\nИзбори ще се проведат в кметство Криво поле, община Хасково, област Хасково. Кандидатите за кмет на кметството са: Андрей Гаджев, издигнат от ПП ГЕРБ и Асен Христов, издигнат от Движението за права и свободи – ДПС. \r\nИзбирателите на кметство Лясково, община Добричка, област Добрич също ще гласуват за кмет. Кандидатите за поста са: Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. \r\nЖителите на кметство Мост, Община Кърджали, област Кърджали също ще си избират кмет. В надпреварата участват двама кандидати: Емин Исмаил от ПП ГЕРБ и Лятиф Расим от ДПС. \r\nДвама са и кандидатите за кмет на село Семчиново, община Септември, област Пазарджик. В изборите ще участват Димитър Джамов от ДПС и Пламен Темелков, издигнат от Инициативен комитет. \r\nИзбори ще се проведат и в кметство Галиче, община Бяла Слатина, област Враца. Кандидатите в надпреварата са: Страхил Стоянов - ПП ГЕРБ, Николай Банков - ВМРО – Българско национално движение и Веселин Георгиев Тушинов – БСП. \r\nЖителите на кметство Маломир, община Върбица, област Шумен, също ще избират кмет на населеното място.  Кандидатите са двама: Деян Чолаков от ПП ГЕРБ и Алдин Чолаков от ДПС. \r\nЩе се проведат избори за кмет на кметство Миланово, община Велики Преслав, област Шумен. Кандидатите за поста са двама: Хасан Хасанов,  Салим Ахмед, ДПС. \r\nТрима са кандидатите за кмет на девинското село Беден. В надпреварата за кметския пост ще участват Стоян Настанлиев от ПП ГЕРБ, кандидатът на БСП е Николай Димов, а на ДПС – Румен Каров\r\nИзборите ще се започнат в 7.00 часа на 20 май 2018 г.", "date": "2018.05.19", "title": "В две общи и 8 кметства днес е ден за размисъл преди частичните избори за кмет на 20 май 2018 г."}
{"url": "http://www.focus-news.net/news/2018/05/19/2523681/s-bogata-programa-i-vhod-svoboden-natsionalniyat-voennoistoricheski-muzey-se-vklyuchva-v-noshtta-na-muzeite.html", "text": "С атрактивна програма Националният военноисторически музей се включва за поредна година в Европейската инициатива „Нощ на музеите“. Входът за постоянната хронологична и външната експозиция на музея, както и за най-новата изложба „Враг/Приятел“ ще бъде безплатен от 18.00 до 24.00 часа. Това съобщиха от пресцентъра на музея. В деня на събитието ще бъде открита виртуалната интерактивна изложба „Моите предци на война“, която е създадена от ученици от столични училища и екип на НВИМ, и в нея са представени вълнуващи лични родови истории от Втората световна война. Друг интересен акцент в събитието ще е мултимедийна инсталация, която е разработена в сътрудничество с Център АЛОС. Тя ще „оживи“ един от експонатите в постоянната ексозиция на музея – масичката, на която са подписани Основите на мира и Одринското примирие, слагащо край на Руско-турската война (1877–1878). Всички, избрали да „нощуват“ в музея, ще могат да участват в забавна фотоигра с награди, а за доброто настроение ще допринесат музикалните изпълнения на Представителния духов оркестър на Сухопътни войски и на учениците от НМУ „Любомир Пипков“, специалност „Поп и джаз пеене“ в класа на Роберта Ганова.  Вечерната атмосфера в музея ще бъде допълнена и от лятно кино под звездите. В Нощта на музеите със специална програма и вход свободен се включват и филиалите на Националния военноисторически музей – Военноморският музей и Парк-музеят на бойната дружба 1444 г. „Владислав Варненчик“ във Варна и Музеят на авиацията в Пловдив.", "date": "2018.05.19", "title": "С богата програма и вход свободен Националният военноисторически музей се включва в Нощта на музеите"}
{"url": "http://www.focus-news.net/news/2018/05/19/2523684/delfi-prezidentat-na-litva-prizova-sarbiya-da-poddarzha-pozitsiite-na-es-spryamo-rusiya.html", "text": "Президентът на Литва Далия Грибаускайте призова президента на Сърбия Александър Вучич да се придържа към обща с ЕС позиция по отношение на Русия. Според нея Сърбия не подкрепя антируските санкции и ежегодно участва в провеждани на територията на Русия съвместни учения, предава литовският информационен портал  Delfi.\r\n„Бъдещето на Сърбия в състава на ЕС зависи от нейните усилия и политическа определеност да върви в една посока с Европа. Макар и Сърбия да признава териториалната цялост на Украйна, тя не се присъедини към санкциите по отношение на Русия, участва в организирани от Русия военни учения“, пише в официално заявление на литовското президентство. \r\nОсвен това Грибаускайте изрази надежда за „по-надеждна защита на чуждестранните инвестиции в Сърбия“. Според администрацията на президента в момента литовските компании са инвестирали в Сърбия повече от 15 милиона евро.  Виктор Турмаков", "date": "2018.05.19", "title": "Delfi: Президентът на Литва призова Сърбия да поддържа позициите на ЕС спрямо Русия"}
{"url": "http://www.focus-news.net/news/2018/05/19/2523679/the-hill-gubernatorat-na-teksas-prizova-kam-deystvie-sled-strelbata-tryabva-ni-neshto-poveche-ot-molitvi.html", "text": "Губернаторът на американския щат Тексас Грег Абът призова към действие след масовата стрелба в гимназията в град Санта Фе, оставила 10 души загинали, пише  The Hill.\r\n„Трябва да направим нещо повече от това само да се молим за жертвите и семействата“, заяви Абът. „Време е да се изправим и да направим така, че такава трагедия никога да не се повтори в Тексас“. Той допълни, че ще слуша предложения как насилието в училищата да бъдат прекратени. Той допълни, че ще се ускорят проверките на хората, искащи да купят оръжие „за да се предотврати тези , които са пряка опасност да купят оръжие“.\r\n„Трябва да защитим Втората поправка в конституцията (правото на собственост на оръжие), но трябва да направим общността и особено училищата безопасно“, допълни той. Виктор Турмаков", "date": "2018.05.19", "title": "The Hill: Губернаторът на Тексас призова към действие след стрелбата: „Трябва ни нещо повече от молитви“"}
{"url": "http://www.focus-news.net/news/2018/05/19/2523687/sofiya-vavezhda-se-vremenna-organizatsiya-na-dvizhenieto-za-izvarshvane-na-tekushti-remonti-po-liniyata-na-tramvay-20.html", "text": "Въвежда се временна организация на движението за извършване на текущи ремонти по линия на трамвай 20. Това съобщиха от пресцентъра на Столична община. \r\nДо 20 май 2018 г. (неделя) във връзка с извършване на ремонти и профилактика на релсовия път се въвежда временна организация на движението, съответно: \r\nОт 04:30 до 16:00 часа: \r\n- Трамвайна линия № 20 ще се движи от депо „Искър“ до трамвайно обръщателно колело „Гео Милев“; \r\n- Разкрива се временна автобусна линия № 20-ТМ с маршрут: от автостанция „Гео Милев“ по ул. “Иван Димитров – Куклата”, надясно по бул. “Шипченски проход”, надясно по бул. “Михай Еминеску”, по бул. “Ситняково” до ж.п. гара „Подуене“, наляво по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и направо по бул. “Ситняково” по маршрута до автостанция „Гео Милев“. \r\nАвтобусите ще спират: \r\n-на съществуащите автобусни спирки по маршрута; \r\n-на трамвайните спирки по бул. “Шипченски проход” и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”. \r\nСлед 16:00 часа временната автобусна линия № 20-ТМ се закрива и се възстановява движението по трамвайна линия № 20 по постоянния маршрут. \r\nДо 18:00 часа на 20 май 2018 г. (неделя): \r\nТрамвайна линия № 22 ще се движи от ж.к. „Красна поляна“ до трамвайно обръщателно колело „Гео Милев“. \r\nРазкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“. \r\nАвтобусите ще спират на съществуващите автобусни спирки по маршрута и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”. \r\nСлед 18:00 часа на 20 май 2018 г. (неделя) временната автобусна линия № 22-ТМ се закрива и се възстановява движението по трамвайна линия № 22 по постоянния маршрут.", "date": "2018.05.19", "title": "София: Въвежда се временна организация на движението за извършване на текущи ремонти по линията на трамвай 20"}
{"url": "http://www.focus-news.net/news/2018/05/19/2523691/shumen-normalen-e-trafikat-v-regiona.html", "text": "Пътищата на територията на област Шумен са частично мокри, след превалелия по-рано дъжд, предаде репортер на Радио „Фокус“- Шумен. С нормална интензивност е трафикът по републиканската пътна мрежа в региона. Сред по- натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. Макак по главен път София- Варна. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.19", "title": "Шумен: Нормален е трафикът в региона"}
{"url": "http://www.focus-news.net/news/2018/05/19/2523686/denyat-19-may-v-svetovnata-istoriya.html", "text": "2016 г.\r\nСамолетът на авиокомпания EgyptAir, извършващ полет от Париж до Кайро, е паднал в Средиземно море. На борда са пътували 59 пътници и 10-членен екипаж.\r\n2016 г.\r\nВърховната рада на Украйна преименува в рамките на закона за декомунизацията град Днепропетровск на Днепър.\r\n2016 г.\r\nЧерна гора е най-новият член на НАТО, след като подписа споразумение за присъединяване към Алианса.\r\n2014 г.\r\nБившият генерал Халифа Хафтар се обръща към Висшия съдебен съвет на Либия и поисква от него да образува кризисно правителство, което да проведе изборите на 25 юни.\r\n2012 г.\r\nЗапочва пренасянето на олимпийският огън през Великобритания и Северна Ирландия до Летни олимпийски игри 2012.\r\n2011 г.\r\nИзпълнителният директор на Международния валутен фонд Доминик Строс-Кан подава оставка.\r\n2006 г.\r\nСблъсъци между затворници и надзиратели избухват в американската военна база в Гуантанамо, Куба. Проявите на насилие започват, след като американски войници се опитват да попречат на един от затворниците да се самоубие. Задържаните нападат военнослужещите със саморъчно направени оръжия от разглобени вентилатори и осветителни тела.Няма пострадали.\r\n2005 г.\r\nТретият епизод на “Междузвездни войни” – “ Отмъщението на Ситите” е пуснат на пазара. Филмът на режисьора Джордж Лукас реализира рекордните приходи от 50 млн. долара в първия ден от излизането си в САЩ.\r\n1994 г.\r\nЮжно-африкански части нахлуват в три съседни държави в опитите си да разрушат бази, в които се предполага, че са използвани от партизанската организация – Африкански Национален Конгрес. Поне трима души са убити в отделните атаки на градове в Замбия, Зимбабве и Ботсвана от южно-африкански бойни самолети, хеликоптери и командоси.\r\n1980 г.\r\nДевет души умират след изригването на вулкана “Св. Елена” в щата Вашингтон, Америка. Той изригва на 18 май 1980 г. Много хора изчезват, много пътища са затворени, влаковете спрени от движение, а самолетите не излитат.\r\n1974 г.\r\nВалери Жискар д’Естен е избран за президент на Франция. Той печели втория тур от изборите, побеждавайки с малка разлика социалиста Франсоа Митеран. Независимият Републиканец Жискар печели 50.7% от гласовете на втория тур, а Митеран - 49.3%. Валери Жискар д'Естен е роден на 2 февруари 1926 г. в Кобленц, Германия. Той е президент на Франция от 1974 г. до 1981 г. От 2001 г. Валери Жискар д`Естен е председател на Конвента за бъдещето на Европа. Той е и основната фигура в изготвянето на проекта за конституцията на ЕС и сред основателите на Европейската валутна система. От 11 декември 2003 г. е член на Френската академия.\r\n1967 г.\r\nВоенната авиация на САЩ за първи път бомбардира столицата на Северен Виетнам Ханой. Социалистическа република Виетнам се намира в Югоизточна Азия и е с площ 328 284 кв. км. Страната е обявена за независима република през 1945 г., след 5-годишна японска окупация. За периода 1946-1954 г. Франция води продължителната война, с цел да възстанови контрола си върху региона от преди век. Женевската конференция през 1954 г. разделя страната по 17-тия паралел на Северен и Южен Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам. В сраженията на страната на Южен Виетнам се включват и военни части на САЩ. САЩ постоянно увеличават военното си присъствие там, като през 1969 г. броят на войниците е 550 000. След северновиетнамската офанзива през 1972 г. започва изтегляне на американските войски, което завършва окончателно през 1973 г. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г.\r\n1964 г.\r\nАмериканският департамент разкрива, че са поставени 40 скрити микрофона в американското посолство в Москва.\r\n1945 г.\r\nВъв Фленсбург е арестуван един от главните военнопрестъпници на нацистка Германия - Алфред Розенберг. Той е роден на 12 януари 1893 г. в Талин. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ столетие\" (1930 г.) той прави опит да обоснове и защити расистките възгледи и завоевателната външнополитическа програма на германския фашизъм. През 1933 г. Розенберг оглавява външнополитическия отдел на Националсоциалистическата партия. От юли 1941 г. е министър на окупираните източни територии. Той е един от главните организатори на масовите убийства и грабежите на немската администрация по време на нахлуването в Полша, СССР и други страни. Розенберг е осъден на смърт на Нюрнбергския процес и е убит на 16 октомври 1946 г.\r\n1941 г.\r\nПо време на Втората световна война (1939-1945 г.) съветският разузнавач в Япония Рихард Зорге предупреждава Москва за броя на германските войски готвещи се да нападнат СССР. Той назовава и точната дата на атаката – 22 юни.\r\n1935 г.\r\nПри автомобилна катастрофа загива английският разузнавач Томас Едуард Лоурънс. Той е роден на 15 август 1888 г. в Тремадок, Карнарвъншир. По образование е археолог. За периодите 1914-1919 г. и 1922-1935 г. служи в британската армия. През 1916-1919 г. е сътрудник на Бюрото по арабски проблеми в Кайро. Като разузнавач работи в Сирия, Палестина, Арабия и Египет. През 1921-1922 г. Лоурънс е съветник по арабските въпроси в Министерството на колониите. Той разработва идеята за завладяване на Близкия изток и създаване върху арабските територии на \"първия цветен доминион\" в състава на Британската империя.\r\n1922 г.\r\nЗавършва Генуезката конференция, която се провежда от 10 април в Генуа. По време на конференцията представители от 29 страни, между които и България, разглеждат финансови и икономически въпроси. Целта на западните държави е да окажат натиск върху Съветска Русия и победените в Първата световна война (1914–1918 г.) страни, за да получат редица икономически и политически отстъпки. Съветската делегация, ръководена от комисаря на външните работи И. Чичерин, не само отхвърля предявените и претенции, но успява да разкъса международната блокада и да подпише т. нар. Рапалски договор с Германия (1922 г.). Българската делегация, ръководена от Ал. Стамболийски, се стреми да получи излаз на Егейско море и отсрочка на репарационните плащания. За постигане на тези задачи тя разчита на помощта на Италия и Англия. Италия е склонна да подкрепи българските искания, но срещу това иска да получи значителни концесии. Репарационната комисия на конференцията поставя като условие за временна и частична отсрочка на българските плащания да контролира държавния бюджет, разходите и монопола над тютюна, спирта и др. Тези искания са неприемливи за българското правителство и то ги отхвърля.\r\n1919 г.\r\nМустафа Кемал Ататюрк се премества от Истанбул в Самсун с малка група последователи, за да се противопостави на турското правителство. Това води до гражданската война в Турция. Мустафа Кемал Ататюрк е турски генерал и политик, основател и пръв президент (1923–1938 г.) на Република Турция. Той е роден на 12 март 1881 г. в Солун, днес в Гърция. Ататюрк слага край на отживялата Османска династия, просъществувала повече от шест века, като я заменя с конституционна република и въвежда правителство, отразяващо волята на народа. Умира на 10 ноември 1938 г. в Истанбул, Турция.\r\n1802 г.\r\nПо инициатива на Наполеон Бонапарт е създаден най-високият орден на Франция – Ордена на почетния легион. Той се присъжда за първи път през 1805 г. за граждански и военни заслуги. Орденът е с изображение на звезда. Наричан е още \"Кръста на храбрите\". Има степени кавалер, офицер, командор, гранд-офицер.\r\n1712 г.\r\nПетър I премества руската столица от Москва в новопостроения Санкт-Петербург.\r\n1568 г.\r\nКралицата на Шотландия Мария Стюарт е заточена в замъка Фотеринг, Англия.\r\nМария Стюарт е кралица на Шотландия, по-късно кралица на Франция (1559-1560 г.). Сключва брак с френския крал Франсоа II на 16 годишна възраст. Овдовява след 2 години, завръща се в Шотландия и поема управлението. Води борба срещу Реформацията и английската кралица Елизабет I Тюдор. Тя е привърженичка на католицизма. През 1567 г. е принудена да абдикира в полза на новородения си син (Джеймс VI), който 36 години по-късно наследява и английския престол под името Джеймс I. Обезглавена е по заповед на английската кралица Елизабет I на 8 февруари 1587 г., след 19 години затвор в Англия.На тази дата са родени:\r\n1977 г.\r\nРодена е Наталия Орейро – аржентинска певица и актриса. Родена е в Монтевидео, Уругвай.\r\n1972 г.\r\nРодена е Дженни Сесилия Берггрен – певица от шведската поп-група “Ace of Base”. Останалите членове на групата са Йонас Берггрен, Улф Екберг и Лин Берггрен.\r\n1952 г.\r\nРодена е Грейс Джонс - една от големите звезди в диско-музиката. Родена е на о. Ямайка Започва като топмодел в известни модни списания. Снима се във филми. Първите си записи прави в Париж. Популярност й носят предизвикателните шоу програми по телевизията и в някои нюйоркски клубове. Албуми: \"Portfolio\" (1977 г.), \"Fame\" (1978 г.), \"Muse\"(1979 г.), \"Warm Leatherette\" (1980 г.), \"Nightclubing\" (1981 г.), \"Living My Life\" (1982 г.), \"Slave to the Rhytm\" (1985 г.), \"Island Life\" (1986 г.), \"Inside Story\" (1986 г.), \"Bulletproof Heart\" (1989 г.).\r\n1946 г.\r\nРоден е италианският актьор Микеле Плачидо, известен най-вече с ролята на комисаря Катани от сериала \"Октопод\".\r\n1892 г.\r\nРоден е Константин Паустовски - руски писател. Дебютира с разказа \"По вода\" през 1912 г. Следва в Киевския университет (1911-1913 г.). След болшевишкия преврат от 1917 г. сътрудничи на различни вестници, а от 1924 г. до 1929 г. е в РОСТА - ТАСС. Негови творби са: сборника с разкази и очерци \"Морски щрихи\" (1925 г.), \"Минетоза\" (1927 г.), \"Насрещни кораби\" (1928 г.), романът \"Блестящите облаци\" (1929 г.). Известност му носи повестта \"Кара Бугаз\" (1932 г.), \"Съдбата на Шарл Лонсевил\" (1933 г.), \"Колхида\" (1934 г.), \"Черно море\" (1936 г.), \"Северна повест\" (1938 г.; едноименен филм, 1960 г.), биографични повести за хора на изкуството: \"Исаак Левитан\" (1937 г.), \"Орест Кипренски\" (1937 г.), \"Тарас Шевченко\" (1939 г.). \"Летни дни\" (1937 г.), \"Жителите на стария дом\" (1941 г.) и др. През 1955 г. публикува повестта \"Златната роза\" - за \"прекрасната същност на писателския труд\". Дълги години работи над автобиографичната книга \"Повест за живота\", в която съдбата на автора е показана на фона на процесите в Русия от края на ХIХ и през 30-те години на ХХ в. Умира на 14 юли 1968 г. в Москва, погребан е в Тарус, Калужка област.\r\n1890 г.\r\nРоден е Хо Ши Мин - виетнамски политик, държавник, президент и министър -председател (1946-1955 г.) на Виетнам. Учи в Националния колеж Хюе; преподава френски и виетнамски език. Напуска Виетнам през 1911 г. и работи като корабен готвач, матрос на различни параходи от френски и английски компании. Известно време (1916-1919 г.) живее във Великобритания и САЩ, а от 1919 г. живее във Франция. Участва в конгреса в Тур през 1920 г., на който е образувана Френската Комунистическа Партия в работата на Петия конгрес на Коминтерна (1924 г.). През 1925 г. организира във Виетнам дружество на революционните виетнамски младежи. През 1930 г. под негово ръководство е създадена Комунистическата партия на Индокитай. След 1941 г. организира нелегална борба срещу японската окупация на Индокитай. От 1951 г. е председател на ЦК на Виетнамската партия на трудещите се. На негово име е наречен гр. Хошимин.\r\n1762 г.\r\nРоден е германският философ Йохан Готлиб Фихте. Той е представител на класическия идеализъм. Учи богословие, филология и философия в Йена и Лайпциг. Под влиянието на Кант написва и издава анонимно “Опит за критиката на всяко откровение” (1792 г.). Произведението е прието за работа на Кант и получава висока оценка от критиката и специалистите. Под влияние на Великата френска революция издава редица статии, с които защитава свободата на личността и на мисленето. Фихте осъжда революционния терор на якобинците. Той е професор и ръководител на катедра по философия в Йенския университет, където развива активна литературна и обществена дейност. В този период издава и своето главно съчинение “Основа на общото наукоучение”. През 1799 г. Фихте е обвинен в пропаганда на атеизма и е изгонен от университета. На следващата година се преселва в Берлин, където издава “Затворената търговска държава”. След поражението на Германия в Наполеоновите войни философът чете цикъл публични лекции “Речи към немската нация” (1808 г.), в които призовава германския народ към морално възраждане, обединение и реформа на възпитателната система. Същевременно формулира тезата за първенството и върховенството на народа над държавата. През 1810 г. става професор и ректор на Берлинския университет. Фихте смята, че главната задача на философията е да изясни възможността за съществуване на човешката свобода. Според него философията е “учение за науката”. Всяка специална наука като определена система от логически понятия стига до единно за нея основно положение, което все още не е безусловно и не се обяснява от тази наука. Философията като “наука за науката” има задача да покаже основното положение на всяко знание - висше, безусловно и единно за всички науки. Фихте нарича материализма “догматизъм” и смята, че само идеализмът е философски състоятелен. През 1810-1811 г. Фихте чете в Берлинския университет цикъл лекции “Факти на съзнанието”. В тях и в цялата си философска система утвърждава твърдението за неразделността на субекта и обекта. По-късно от това положение тръгват идеите на емпириокритицизма. Централният проблем и понятие във философската система на Фихте е понятието за свободата. Теоретически той извежда понятието свобода от морала, за него свободата се състои в доброволно спазване от индивида на нравствените принципи. Фихте отхвърля теорията за разделяне на властите и изключва от областта на държавното право принципите на държавно устройство. Определяща за обществото е частната собственост, която е основа на нравите, законите, държавата. Всеки гражданин сам избира определена област за работа, а държавата осигурява на всеки право на труд и собственост. В по-късните си произведения Фихте определя правото и държавата като предварителен и необходим етап от нравственото съществуване на човечеството. Философията му оказва силно влияние върху следващото развитие на немския класически идеализъм и върху формирането на философско-естетическите идеи на романтизма. Философът умира на 29 януари 1814 г. в Берлин.На тази дата умират:\r\n1994 г.\r\nВ Ню Йорк на 64-годишна възраст умира бившата първа дама на Съединените щати – Жаклин Кенеди Онасис. Жаклин Кенеди Онасис е родена на 28 юли 1929 г. в Саутхемптън, САЩ. През 1955 г. сключва брак с бъдещия президент на САЩ Джон Кенеди, а през 1968 г., пет години след неговото убийство се омъжва за гръцкия милиардер Аристотел Онасис, когото също надживява. Погребана е до съпруга си, Джон Кенеди, в националното гробище \"Арлингтън\".\r\n1986 г.\r\n1928 г.\r\nУмира Макс Шелер - немски философ и социолог, един от създателите на философската антропология, аксиологията и социологията на знанието. Роден е на 22 август 1874 г. в Мюнхен. Като ученик на Р. Айкен изучава принципите и методите на логиката и етиката и тяхното взаимоотношение. В началото на ХХ век се включва в кръга на последователите на феноменологията на Хусерл, опитвайки се с помощта на феноменологичния метод да обоснове етиката и религията. За разлика от Кант Шелер разглежда априоризма не като формален, а като материално-екзистенциален. Той изгражда философията на културата на основата на “философията на живота”. Всеки човешки акт е двойствен - той е едновременно духовен и витален. Трудове на Шелер са “Чувството на неприязън в израждането на моралното”, “Формализмът в етиката и материална етика на ценностите”, “Бъдещето на капитализма”, “Към феноменологията на трагичното”, “Геният на войната и германската война”, “Любов и познания”, “За чувството на страдание”, “Към идеята за човека”, “Причините за омразата към немците”, “За вечното в човека”, “Проблеми на една социология на познанието” , “Човекът и историята”, “Човекът в епохата на изравняването”, “Мястото на човека в Космоса”.\r\n1912 г.\r\nУмира Болеслав Прус - полски писател. Роден е на 20 август 1847 г. Участва в полските въстания от 1863–1864 г. В периода 1866-1868 г. учи във физико- математическия факултет на Висшето училище е Полша. Започва да печата през 1872 г. Автор е на романите “Кукла”, “Фараон” и др.\r\n1898 г.\r\nУмира Уилям Юарт Гладстон - английски общественик, политик и държавник. Той е роден на 29 декември 1809 г. в Ливърпул. Получава образование в закрито аристократично училище в Итън и в Оксфорд. От 1868 г. Гладстон е лидер на Либералната партия. През 1868-1974 г., 1880-1885 г., 1896 г. и 1892-1894 г. заема министър-председателския пост във Великобритания. През 1876 г., на митинги, в парламента и с брошурите си \"Ужасите в България и източният въпрос\" и \"Уроци от клане\", той протестира срещу поведението на Биконсфилдовия кабинет по отношение на Руско-турската война. На 26 октомври 1876 г. Гладстон приема и изслушва делегатите Др. Цанков и М. Балабанов, които представят искането за автономия на България.\r\n1895 г.\r\nУмира Хосе Хулиан Марти-и-Перес - кубински писател, журналист, борец за национално освобождение на Куба от испанско владичество. Роден е на 28 януари 1853 г. в Хавана. Включва се в национално-освободителната борба на кубинския народ още в ученическите си години, когато пише поемата “Абдала” (1869 г.). Арестуван е през 1869 г. и изпратен в Испания (1871 г.). Следва в Мадридския университет. През 1874 г. пристига в Париж, а оттам - в Мексико. Пътува до Гватемала и Хавана. След амнистията през 1878 г. се връща в Куба, откъдето отново е изпратен в Испания (1879 г.). От Испания бяга във Франция, САЩ, Венецуела и обратно в САЩ. Ръководител е на Кубинската революционна партия. Умира в бой с испански войски в Куба. Някои негови съчинения са: “Исмаелильо” (стих., 1882 г.), “Прости стихове” (1891 г.), много публицистични произведения, статии, посветени на творчеството на отделни писатели (Лонгфелоу, Ередиа, У. Уитмън).\r\n1864 г.\r\nУмира американският писател Натаниел Хоторн. Той е роден на 4 юли 1804 г. в Сейлъм, Масачусетс. Завършва Бостънския колеж (1825 г.). Работи в Бостън и Сейлъм. От 1853 г. до 1857 г. е консул на САЩ във Великобритания. Увлича се от трансцендентализма, а през 1841 г. взема участие във фуриеристката комуна в Брукфарм. Историята на своето разочарование от фуриеризма предава в романа си “Блайтдейл” (1852). Наред с Едгар Алън По, Хоторн се смята за класик на американската новела; неговите разкази съставляват най-значителна част от литературното му наследство: сборника “Два пъти разказани истории” (1837 г.), “Легендите на стария чифлик” (1846 г.) и др.; съставя сборник с разкази и приказки за деца. Творчеството му отразява пуританската традиция на Нова Англия - исторически център на първите поселници. Пише романите “Алената буква” (1850 г.), “Домът със седемте фронтона” (1851 г.) и “Мраморният фавн” (1860 г.).\r\n1536 г.\r\nУмира Ана Болейн – английска кралица. Тя е втората съпруга на крал Хенри VIII и майка на кралица Елизабет І. Осъдена е на смърт заради прелюбодействие и обезглавена.\r\n1218 г.\r\nУмира Отон IV Брауншвайгски - германски крал от 1198 г., император на Свещената Римска империя от 1209 г.; син на Хенрих Лъв, племенник на английския крал Ричард Лъвското сърце. Роден е около 1174 г. След смъртта на Хенрих VI Щауфен (1197 г.) е предложен от Велфите за \"антикрал\" (вместо Филип Швабски, брат на Хенрих VI). Отначало е поддържан от папа Инокентий III, но когато се опитва да заграби Сицилианското кралство (1210 г.), намиращо се под върховната власт на папата, е отлъчен от Църквата. След поражението при Бувин (1214 г.) фактически е лишен от власт.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.19", "title": "Денят 19 май в световната история"}
{"url": "http://www.focus-news.net/news/2018/05/19/2523692/haskovo-53-ti-natsionalen-sabor-na-narodnoto-tvorchestvo-kitna-trakiya-pee-i-tantsuva-shte-se-provede-v-grada.html", "text": "53-ти Национален събор на народното творчество „Китна Тракия пее и танцува” ще се проведе в града. Организатор е Община Хасково. Това каза на пресконференция Венета Въжарска, гл. експерт в направление „Култура“ в Общината, съобщиха от Община Хасково. Тази година в националния събор за народно творчество „Китна Тракия пее и танцува” ще участват 66 фолклорни групи и 48 индивидуални изпълнители на две сцени. Участниците са от 39 населени места и 14 общини. Съборът се провежда в местността „Кенана” на две сцени. На първа сцена фолклорните групи ще бъдат оценявани от жури в състав: председател – академик Крум Георгиев, председател на сдружение „Общество за фолклор“. Членове: Златка Тимонова – хореограф и Мариана Славова – историк. На втора сцена участниците ще бъдат оценявани от жури с председател Фанка Койнарова – народна певица и членове: Иван Иванов и Александър Милушев – хореографи. Вече трета година Община Хасково присъжда златен, сребърен и бронзов медали във всяка категория. Съборът ще започне в 10.00 часа, а официалното откриване ще се състои в 12.00 часа със специалното участие на Ансамбъл за изворен фолклор „Бистрица“ и „Бистришките баби“. В рамките на събора „Китна Тракия“ ще се проведе и Базар на занаятите, организиран от Сдружение с нестопанска цел „Българско е“. Занаятчиите ще изложат своите произведения в парк „Кенана“. Участниците са от  общините Хасково, Димитровград, Минерални бани, Харманли, Любимец, Стамболово, Свиленград, Ямбол, Асеновград, Гурково, Пазарджик, София, Садово, Карнобат.", "date": "2018.05.19", "title": "Хасково: 53- ти Национален събор на народното творчество „Китна Тракия пее и танцува”  ще се проведе в града"}
{"url": "http://www.focus-news.net/news/2018/05/19/2523694/shumen-nad-11-000-kg-e-predadenata-hartiya-v-konkursa-gorata-za-detsata.html", "text": "За седма година РИОСВ – Шумен проведе конкурса „Гората за децата“. Това съобщиха от Регионалата инспекция по околната среда и водите- Шумен. В инициативата за най – голямо количество хартия  за рециклиране се включиха 11 групи и 26 класа от  Шуменска и Търговищка област. Чрез кантарни бележки в РИОСВ Шумен са регистрирани  11 551 кг предадена харти.  Най- активни участници в конкурса бяха учениците от 2  СУ „Никола Маринов“ в Търговище с 14 представителя.   ай-голямо количество хартия  са предали учениците от 5б клас на СУ „Йоан Екзарх Български“ в  Шумен с 1 918 кг, следвани от 6 б клас на IX ОУ „Панайот Волов“-  Шумен с 1 780кг. Организаторите са предвидили всеки клас или група, предал над 100 кг. хартия за рециклиране да получи семена на цветя или фиданки за засаждане. Те ще бъдат раздавани в периода 21-23 май на адрес ул. „Съединение“ №71, ет 3, сграда на РИОСВ Шумен. Първенците във всяка категория ще бъдат наградени на специална церемония, която ще се проведе на 5 юни от 13 ч. в Информационния център на РИОСВ Шумен, когато се отбелязва Световния ден на околната среда. Организаторите са предвидели за  участниците и грамоти.", "date": "2018.05.19", "title": "Шумен: Над 11 000 кг е предадената хартия в конкурса „Гората за децата“"}
{"url": "http://www.focus-news.net/news/2018/05/19/2523693/plovdiv-zhitelite-na-selo-belashtitsa-izlizat-na-protest-sreshtu-razshiryavane-na-kamennata-kariera-kray-seloto.html", "text": "Жителите на село Белащица излизат на протест срещу разширяване на каменната кариера край селото. Това съобщиха за Радио „Фокус“- Пловдив от Инициативния комитет на протестиращите. Мирният протест е насрочен за 10.00 часа и се очаква да продължи до 11.30 часа на изхода на селото, в посока кариерата, на завоя пред хотел „Св. Георги“. Хората се обявяват срещу внесеното инвестиционно намерение на „Холсим кариерни материали Пловдив“ АД за разширяване на площадката за добив на строителни материали – мрамори за трошен камък в източната част на т.нар. „Калоянови възвишения“ от находище „Белащица“, с още 50.534 дка. „Нова концесия в региона за още 25 години ще има катастрофални последствия за околната среда на цялата територия на Белащица и околните села, както и върху качеството на живот и здраве на сегашното и бъдещо поколение“, смятат местните. Приканват се жителите и кметовете на кметовете на селата Белащица, Брани поле, Брестник, Марково и Гълъбово да вземат активно участие в организирания протест.\r\nЦветана ТОНЧЕВА", "date": "2018.05.19", "title": "Пловдив: Жителите на село Белащица излизат на протест срещу разширяване на каменната кариера край селото"}
{"url": "http://www.focus-news.net/news/2018/05/19/2523697/sofiya-vavezhda-se-vremenna-organizatsiya-na-dvizhenieto-za-provezhdane-na-parvoto-izdanie-na-run2gether.html", "text": "Въвежда се временна организация на движението за провеждане на първото издание на „RUN2GETHER”. Това съобщиха от пресцентъра на Столична община. От 10.00 до 12.00 часа се забранява влизането на пътни превозни средства по източното пътно платно на улицата между кръговото кръстовище на Ринг мол и паркинга на лифт Симеоново.", "date": "2018.05.19", "title": "София: Въвежда се временна организация на движението за провеждане на първото издание на „RUN2GETHER”"}
{"url": "http://www.focus-news.net/news/2018/05/19/2523695/delovaya-stolitsa-ukrayna-sarbiya-reshi-da-izpolzva-upotrebata-na-snaryadi-s-obednen-uran-ot-nato.html", "text": "Сърбия ще стартира работна комисия, за да проучи последствията от употребата на снаряди с обеднен уран от силите на НАТО по време на войните в Югославия, предава  „Деловая Столица“.\r\nПредложението е подкрепено от 156 депутати и от правителствените, и от опозиционните партии без „против“ и „въздържали“ се. Комисията ще бъде оглавена от председателя на парламентарния комитет по здравеопазването Дарко Лакетич. \r\nЗадачата на комисията е да разгледа всички факти и обстоятелства, свързани с последствията от бомбардировките на НАТО през 1999 г. , а също влиянието им върху околната среда с особен акцент на последствията от употребата на ракети с обеднен уран.  Комисията трябва да информира периодично парламента за своята дейност и трябва да излезе с доклад към края на 2020 г.  Виктор Турмаков", "date": "2018.05.19", "title": "„Деловая Столица“ (Украйна): Сърбия реши да използва употребата на снаряди с обеднен уран от НАТО"}
{"url": "http://www.focus-news.net/news/2018/05/19/2523689/regnum-vlastite-na-bosna-i-hertsegovina-ne-pusnaha-v-harvatiya-270-migranti.html", "text": "Правоохранителните органи на Босна и Херцеговина са спрели група от 270 бежанци, отправили се към Хърватия и са я върнали в Сараево, предава  Regnum.\r\nМигрантите от Сирия, Ирак, Турция, Алжир и Афганистан са се опитали да проникнат на територията на Хърватия, за да достигнат до страните от Западна Европа.\r\nБосна и Херцеговина е една от промеждутъчните държави на пътя от Близкия изток до ЕС. Въпреки подписаният през 2015 г. договор между Турция и ЕС за закриване на границата за бежанци към ЕС, многочислени мигранти все пак намират начини да проникват на територията на Съюза. \r\nb> Виктор Турмаков", "date": "2018.05.19", "title": "Regnum: Властите на Босна и Херцеговина не пуснаха в Хърватия 270 мигранти"}
{"url": "http://www.focus-news.net/news/2018/05/19/2523696/stara-zagora-obshtinata-e-podgotvila-bogata-kulturna-programa-po-povod-evropeyskata-nosht-na-muzeite.html", "text": "За четиринадесети път в Стара Загора музеи и културни институти отварят врати по повод Европейската нощ на музеите. Това съобщиха от пресцентъра на Общината. Организаторите от Община Стара Загора са предвидили редица интересни събития, за да могат гражданите от всички поколения не само да се докоснат до експонатите и творбите, които музеите и галериите показват, но и до техните послания. Гостуване на световноизвестната пианистка проф. Жени Захариева е гвоздеят на програмата в Художествената галерия. От 20.30 часа в голямата зала тя ще изнесе клавирен концерт „Откровенията на природата“, посветен на 100 години от смъртта на Клод Дебюси.\r\nОфициалното откриване на Европейската нощ на музеите е в 19.00 часа пред Регионалния исторически музей с изпълнения на фолклорен ансамбъл „Загоре“. По-късно ще бъде открита изложба „И да се, мамо, наредя с мойте вити гривни...”. От 20.000 часа в лапидариума ще има концерт на Фолклорен ансамбъл „Загоре” и Огнено шоу „Огънче” – Дуо BarbaroniTe.\r\nГражданите ще могат да посетят Кът за снимки „Средновековните воини”, където могат да се снимат с различни облекла и оръжия. На IV-то експозиционно ниво са експонирани изложбите „Ars gratia artis – изкуство за изкуството” и „Преоткрито изящество” - веществена изложба с реставрирани експонати от фондовете на Регионалния музей.\r\nВ 20.00 часа ще бъдат връчени свидетелствата на дарителите на музея за 2017 г., а след това следва поздрав от Балетна школа към Читалище „Родина 1860” с ръководител Снежана Дескова.\r\nОт 20.30 часа до 22.00 часа ще работи Интерактивен кът „Реставрирай сам”.\r\nМузейният специалист Мариана Минкова ще представи в Зала №33 от 22.00 часа „Парад на монетите през вековете”. В 22.30 часа започва Мултимедийна презентация на тема „140 години българско опълчение и създаване на българската армия”, представена от Райна Антонова, уредник „Нова история” в РИМ – Стара Загора.\r\nВ Архитектурен комплекс „Музей на религиите” от 20.30 часа ще има концерт на Детско-юношески народен хор „Жарава” към Читалище „Родина 1860”, а след това концерт на Смесен хор „Родина” и Малко (а) нощна музика с Библиофония. Там е разположена и експозицията „Знай своя род и език”. „Късноантична мозайка от частен римски дом, IV век” ще бъде отворена за посещения от 19.00 до 24.00 часа.", "date": "2018.05.19", "title": "Стара Загора: Общината е подготвила богата културна програма по повод Европейската нощ на музеите"}
{"url": "http://www.focus-news.net/news/2018/05/19/2523700/burgas-v-noshtta-na-muzeite-za-parvi-pat-pred-publika-shte-bade-eksponirana-srednovekovnata-ikona-ot-slonova-kost-ot-krepostta-rusokastro.html", "text": "От 18.00 часа в зала „Трезор“ на Археологическия музей (ул. \"Богориди\" 21), ще бъде представена една изключително рядка и ценна находка – икона от слонова кост, открита при разкопките на крепостта Русокастро през 2017 г. Това съобщиха от пресцентъра на Общината. Откритието ще се покаже за пръв път пред широката публика. Иконата е двустранна. На лицето ѝ са представени архангел Гавраил в ход наляво и св. Василий Велики. На обратната страна са изобразени два релефни кръста – процесиен и напрестолен. Иконата е изработена в средата на Х в. в Константинопол и е принадлежала на византийски император или на член от императорското семейство. Такива икони са изработвани в частните владетелски ателиета само за членовете на най-близкия кръг около императора. Находки като тази днес могат да се видят само в колекциите на най-големите световни музеи като Лувър, Берлинския музей, Британския музей, Метрополитън, а сега и в Бургаския музей.\r\nПодобни изящни творби се съхраняват в съкровищниците на най-големите западноевропейски катедрали. Те са дарени там от рицарите на четвъртия кръстоносен поход, които са ги отнесли след разграбването на императорската хазна в Константинопол през 1204 г.\r\nПри разкопки подобна находка се открива едва за втори път в целия свят. Любопитното е, че първата е намерена също в България, в далечната 1901 г. Тогава френския археолог Жорж Сьор открива фрагмент от подобна икона при разкопките на крепостта „Трапезица“.", "date": "2018.05.19", "title": "Бургас: В нощта на музеите за първи път пред публика ще бъде експонирана средновековната икона от слонова кост от крепостта \"Русокастро\""}
{"url": "http://www.focus-news.net/news/2018/05/19/2523698/api-dvizhenieto-po-patya-gurkovo-veliko-tarnovo-v-rayona-na-mishemorkov-han-se-osashtestvyava-v-edna-lenta-poradi-ptp.html", "text": "Движението по пътя Гурково – Велико Търново, в района на Мишеморков хан, се осъществява в една лента, поради ПТП. Това съобщиха от пресцентъра на Агенция „Пътна инфраструктура“.", "date": "2018.05.19", "title": "АПИ: Движението по пътя Гурково – Велико Търново, в района на Мишеморков хан, се осъществява в една лента, поради ПТП"}
{"url": "http://www.focus-news.net/news/2018/05/19/2523702/sport-milan-i-beshiktash-shte-se-boryat-za-mario-mandzhukich.html", "text": "Милан се интересува от нападателя на Ювентус Марио Манджукич. Миланският клуб е готов да се бори за играча с турския Бешикташ. По-рано стана известно, че туринците искат да продадат 31-годишния хърватин.\r\nВ настоящия сезон Манджукич проведе 41 срещи, отбелязвайки 10 гола. Ювентус иска да го продаде, но засега не е получил конкретни предложения.  Виктор Турмаков", "date": "2018.05.19", "title": "Спорт: Милан и Бешикташ ще се борят за Марио Манджукич"}
{"url": "http://www.focus-news.net/news/2018/05/19/2523699/aleksandar-vuchich-sarbiya-mozhe-da-razchita-na-vladimir-putin.html", "text": "Президентът на Сърбия Александър Вучич заяви, че страната му може напълно да разчита на руския президент Владимир Путин, защото той неведнъж е оказвал помощ в сложна ситуация, предава РИА Новости.\r\n„Добре го познавам и го уважавам много. Той е много интелигентен човек. Знам, че Сърбия може да разчита на него. Три пъти наистина се нуждаех много от неговата помощ и трите пъти успях незабавно да се свържа с него по телефона“, заяви Вучич. Той допълни, че по време на срещите с Путин нито веднъж не е чул от него възражения относно желанието на Сърбия да влезе в ЕС.\r\n„Разбира се, влизането в НАТО би било проблем за Русия, но подобен въпрос не е поставян ,защото Сърбия иска да остане неутрална във военно отношение“, допълни Вучич. Според него Сърбия никога няма да забрави дружбата с Русия и няма да се присъедини към европейските санкции.  Виктор Турмаков", "date": "2018.05.19", "title": "Александър Вучич: Сърбия може да разчита на Владимир Путин"}
{"url": "http://www.focus-news.net/news/2018/05/19/2523703/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-tretiya-kongres-na-pp-abv.html", "text": "Въвежда се временна организация на движението във връзка с провеждането на Третия конгрес на ПП АБВ в хотел „Маринела”. Това съобщиха от пресцентъра на Столична община. До 16.00 часа се забранява престоят и паркирането на пътни превозни средства на бул. „Джеймс Баучер” между ул. „Петър Станчев” и ул. „Червена стена“ от страната на хотела.", "date": "2018.05.19", "title": "София: Въвежда се временна организация на движението във връзка с провеждането на Третия конгрес на ПП АБВ"}
{"url": "http://www.focus-news.net/news/2018/05/19/2523701/yambol-s-vlez-v-istoriyata-igra-s-priklyucheniya-gradat-shte-otbelezhi-evropeyskata-nosht-na-muzeite.html", "text": "Занимателна игра „Влез в историята“ концентрира в единен продукт инициативите на ямболските музеи и галерии, посветени на Европейската нощ на музеите. Това съобщиха от пресцентъра на Община Ямбол. Пътуването през тунела на времето се реализира чрез посещения в Регионалния исторически музей, Етнографския комплекс в кв. „Каргон“, Художествената галерия „Жорж Папазов“, Музея на бойната слава и Културно-информационния център с Интерактивен музей „Безистена“. От 14.00 ч. до 20.00 ч., всеки желаещ, трябва лично да получи талон за участие в играта от Безистена. Чрез този талон се събират печати от всички включени в играта музеи. По време на обиколката посетителите се включат в музейните игри и преживявания: „Открий ямболския баскетбол“– пред сградата на Регионален исторически музей – Ямбол, „Игрите на 20-ти век“ – хвърляне на парцалена топка, игра на ластик, игра на дама, Ретро-сладкарница „Каргонъ“ – в Етнографската къща, „Намери, снимай/се/ и сподели“  – в Художествена галерия „Жорж Папазов“, „Войнски приключения“  – в Музея на бойната слава и „Мисля, преживявам, творя“ – в Безистен –Ямбол. Гостите, събрали печати от всички обекти, участват в томбола за Голямата награда - велосипед. Играта е с начален час 17.00, последователността на посещенията е без значение, а регистрацията за участие в томболата е до 22.30 в Безистена. Целта на инициативата е посетителите да се запознаят с характерните за всеки културен институт атракции чрез забавни игри и анимации, да тестват знанията си и едновременно с това да възприемат обектите като единен продукт в популяризирането на Ямбол като културно-туристическа дестинация. Името на опознавателната игра е идентично с туристическата марка на града: „Ямбол – влез в историята“, което отразява богатството на културни традиции от праисторическата епоха и Античността до наши дни.", "date": "2018.05.19", "title": "Ямбол: С „Влез в историята“ - игра с приключения, градът ще отбележи Европейската нощ на музеите"}
{"url": "http://www.focus-news.net/news/2018/05/19/2523705/shumen-s-izlozhbata-narodna-astronomiya-i-meteorologiya-zapochva-programata-na-muzeya-v-grada-v-evropeyskata-nosht-na-muzeite.html", "text": "С интерактивната изложба „Народна астрономия и метеорология” се поставя началото на програмата на Регионален исторически музей – Шумен за Международния ден на музеите и Европейската нощ на музеите. Това съобщиха от Регионален исторически музей- Шумен. Гостуващата от Регионален етнографски музей – Пловдив експозиция илюстрира народните представи за звездното небе, слънцето, луната, звездите и кометите, както и тези за метеорологичните явления като дъжд, сняг, светкавици, мълнии, дъга, мъгла, роса, облаци, вятър и др. Народната астрономия включва вековни наблюдения на предците ни върху звездите и съзвездията, откриване на космически цикли, които имат въздействие върху растежа и живота на Земята. Народната метеорология се състои в предсказването на времето по растенията, животните или природните явления. Етнографският музей в Пловдив съхранява народната материална култура, но също така пази народните традиции, вярвания и обичаи и в Шумен ги представя по актуален и интерактивен начин. Посетителите на изложбата могат да открият светогледа на предците ни чрез усещане на мъглата като змей, бълващ дим от ноздрите си; да видят как на Гергьовден всяка капка става на жълтица; да срещнат Голямата мечка и да научат много интересни методи за познаване на времето по природни явления, растения и животни; да се научат как се правят гадания и магии; да преоткрият съзвездията по интерактивен макет на северната небесна полусфера; да се забавляват с гатанки, приказки, и още много други. Изложбата е експонирана в зала „Вяра и сила“ и ще остане в РИМ – Шумен до 15 юли. Днес със свободен вход ще бъдат отворени за посещение централната експозиция, къщите музеи „П. Волов“, „Д. Войников“ и „Л. Кошут“, както и музеен комплекс „П. Владигеров“. Работното време на тези обекти в събота ще бъде от 16.00 до 24.00 часа.  Официалното откриване на Европейската нощ в Шумен ще се състои 18.00 часа пред централната сграда на музея. В РИМ ще бъдат експонирани изложби от музеи в Унгария, Македония, София, ще има тематични детски работилници. В къща музей „Добри Войников“ посетителите ще могат да подредят пъзел  по картина на художника Павел Ковалевски, свързана с живота на Добри Войников. В къща музей „Лайош Кошут“ ще бъдат експонирани и ще се изработват гоблени, а в музея на Панайот Волов ще има „Шекерджийница“. В къща музей „Панчо Владигеров“ ще звучат изпълнения на лауреатите от конкурса за пианисти и цигулари „Шумен 2018“.", "date": "2018.05.19", "title": "Шумен: С изложбата „Народна астрономия и метеорология” започва програмата на музея в града в Европейската нощ на музеите"}
{"url": "http://www.focus-news.net/news/2018/05/19/2523707/burgas-patnite-nastilki-v-oblastta-sa-mokri.html", "text": "Пътните настилки в областта са мокри, поради дъждовното време. Това каза за Радио „Фокус“ – Бургас дежурният в Областно пътно управление. Продължава извършването на ремонтни дейности в редица пътни участъци в областта.  Нормално натоварен е трафикът по пътищата в Бургаска област. Видимостта е добра. Нормално натоварено е движението в града. По-натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“.\r\nЯнислава КРЪСТЕВА", "date": "2018.05.19", "title": "Бургас: Пътните настилки в областта са мокри"}
{"url": "http://www.focus-news.net/news/2018/05/19/2523706/sofiya-vavezhda-se-vremenna-organizatsiya-na-dvizhenieto-za-provezhdaneto-na-eko-rali-balgariya.html", "text": "Въвежда се временна организация на движението за провеждането на Еко Рали България. Това съобщиха от пресцентъра на Столична община. До 14.30 часа се забранява престоят и паркирането на северната дъга на пл. „Св. Ал. Невски”, с изключение на автомобилите на участниците в мероприятието. От 09.30 часа до приключване на мероприятието се забранява влизането на пътни превозни средства в двете посоки по ул. “Оборище” между ул. “Г.С. Раковски” и ул. „15-ти ноември”, с изключение на участниците в мероприятието, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява постове за контрол и регулиране на движението.", "date": "2018.05.19", "title": "София: Въвежда се временна организация на движението за провеждането на Еко Рали България"}
{"url": "http://www.focus-news.net/news/2018/05/19/2523704/blagoevgrad-istoricheski-muzey-petrich-shte-se-vklyuchi-v-evropeyskata-nosht-na-muzeite.html", "text": "Исторически музей – Петрич ще се включи в Европейската инициатива „Нощ на музеите“. Това каза за Радио „Фокус“ – Пирин Сотир Иванов, директор на културната институция. На 19 май, когато в цялата страна ще се проведе Европейската инициатива „Нощ на музеите“, в културната институция в Петрич за пръв път ще бъдат показани материали от праисторическото селище „Тополница“. Инициативата ще се проведе от 17.00 до 24.00 часа.\r\nЛивия НИНОВА", "date": "2018.05.19", "title": "Благоевград: Исторически музей – Петрич ще се включи в Европейската нощ на музеите"}
{"url": "http://www.focus-news.net/news/2018/05/19/2523708/burgas-akve-kalide-podgotvya-spetsialna-programa-za-noshtta-na-muzeite.html", "text": "Туристически комплекс „Акве Калиде“ в Бургас ще се включи в ежегодната инициатива – Европейска нощ на музеите. Това съобщиха от пресцентъра на Община Бургас. От 20.00 часа до полунощ музеят в комплекса ще бъде отворен за безплатни посещения. 3D mapping прожекциите ще са на всеки кръгъл час в този интервал, също с вход свободен. За посетителите е подготвена музикална програма. Джаз формация Circle ще представи музикален спектакъл, в който са включени произведения на Майлс Дейвис, Джон Колтреийт, Джордж Гершуин, Елвис Пресли, Пол Анка, Франк Синатра, Бийтълс, Нат Кинг Кол. Кулминацията на нощта започва в 22.00 часа, когато зрелищно огнено шоу „Огънят от древността“ ще пренесе на земята битката на боговете и титаните. Шоуто с уникални светлинни ефекти ще изпълни формация „Дивинитас“, познати от участието си в „България търси талант“. Мистична музика с епични моменти ще потопи зрителите в среднощен омагьосан свят, в унисон с атмосферата на историческото място. Всички събития в Нощта на музеите в „Акве Калиде“ са с вход свободен.", "date": "2018.05.19", "title": "Бургас: „Акве Калиде“ подготвя специална програма за нощта на музеите"}
{"url": "http://www.focus-news.net/news/2018/05/19/2523709/ministar-ekaterina-zaharieva-shte-rakovodi-delegatsiyata-na-es-na-sreshtata-na-vanshnite-ministri-na-g-20-v-buenos-ayres-na-20-i-21-may.html", "text": "Вицепремиерът и министър на външните работи Екатерина Захариева заминава за Аржентина за участие в срещата на външните министри на страните от Г-20, която ще се проведе на 20 и 21 май в Буенос Айрес. Това съобщиха от пресцентъра на МВнР. Екатерина Захариева ще ръководи делегацията на ЕС. В рамките на участието си във форума в Буенос Айрес се очаква вицепремиерът Екатерина Захариева да проведе и двустранни срещи със свои колеги от държавите от Г- 20. Групата на двайсетте – Г-20, е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите  икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз. Членовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население. Аржентина е настоящият ротационен председател на Г-20. Приоритетите, избрани от аржентинското председателство на Г-20 за 2018 г. са бъдеще на заетостта, развитие на инфраструктурата за развитие и устойчивото бъдеще на прехраната.", "date": "2018.05.19", "title": "Министър Екатерина Захариева ще ръководи делегацията на ЕС на срещата на външните министри на Г - 20 в Буенос Айрес на 20 и 21 май"}
{"url": "http://www.focus-news.net/news/2018/05/19/2523713/shumen-fotoizlozhbata-traditsionni-kostyumi-ot-bitolya-i-bitolsko-shte-bade-predstavena-v-muzeya.html", "text": "Фотоизложбата „Традиционни костюми от Битоля и Битолско” ще бъде представена в музея в Шумен в рамките на програмата за Европейската нощ на музеите. Това съобщиха от РИМ- Шумен. Фотоизложбата „Традиционни костюми от Битоля и Битолско” е визуален преглед на облеклото в града и неговия регион от началото на 20-ти век. През този период там се преплитат три начина за обличане – традиционните дрехи, навлязлата западна мода и съчетанието между двете тенденции, като носителите на първите и вторите са съответно старото и младото поколения в Битолско. Във фотоизложбата е представена малка част от колекцията костюми от началото на ХХ век, собственост на Националния институт с музей – Битоля. Културните ценности са част от фонда на братя Манаки, съхраняван в Битолския музей, а също така и част от историческия архив на Македония. Автор на изложбата е Наде Геневска – Брашич – етнолог и съветник в Националния институт с музей – Битоля. Наде Геневска ще представи своята експозиция по време на официалното откриване на Европейската нощ на музеите –  в 18 часа тази вечер. От Националния институт с музей, Битоля представят в Шумен и изложбата „Хераклеа“. Старинният град Хераклея Линкестис се намира близо до Битоля, Република Македония. Селището е основано през IV век пр.Хр. от Филип II Македонски, бащата на Александър Македонски. След пристигането на римляните в тези райони то се превръща във важен център на обновения път, известен като Via Egnatia, и преживява силен културен прогрес. По време на ранното християнство, когато градът е център на епископия, Хераклея претърпява най-големия си разцвет. Новите археологически теренни проучвания хвърлят допълнителна светлина върху античния град Хераклея. Те са запечатани на фото лента от Дражан Брашич – член на фотографския съюз на Македония и Сърбия. Той е участник в над 60 международни и местни фото изложби в България, Черна гора, Франция, Русия, Турция, Словения, Босна и Херцеговина, Хърватска и Сърбия, от които печели и редица награди. Автор е на две самостоятелни изложби – „Хераклея” и „Street“. Изложбата „Хераклеа“ досега е представена в Подгорица (Черна гора), Русе, Стара Загора, Благоевград (България), Куманово, Крива Паланка, Битоля, Охрид, Кичево (Македония). От днес  тя може да бъде разгледана и в Регионален исторически музей – Шумен.", "date": "2018.05.19", "title": "Шумен: Фотоизложбата „Традиционни костюми от Битоля и Битолско” ще бъде представена в музея"}
{"url": "http://www.focus-news.net/news/2018/05/19/2523711/shumen-obshtinata-obyavi-publichni-targove-za-otdavane-pod-naem-na-svobodni-zemedelski-zemi.html", "text": "Община Шумен обяви публични търгове с явно наддаване за отдаване под наем на свободни земеделски земи за стопанската 2018/2019 година. Това съобщиха от пресцентъра на Община Шумен. Предмет на търга са свободните общински земеделски земи. Земите от общинския поземлен фонд се предоставят за срок до пет стопански години, а земите по чл.19 от Закона за собствеността и ползването на земеделските земи  – за срок до една стопанска година. Търговете ще се проведат на 06.06.2018 година в зала 363 на Община Шумен от 9.00 до 15 часа за различните землища. Цената на тръжната документация е 20 лева с включен  ДДС. Сумата се плаща на касите в Центъра за информация и услуги в общината. Тръжната документация се получава в стая № 370 до 10.00 часа в приемните дни и часове на Община Шумен до 5 юни, 2018 г., след като е предварително заплатена. Описите на имотите са на разположение на гражданите в стая 370. Оглед се извършва чрез кметовете на населените места. По-подробна информация желаещите могат да получат на телефон 054/857 710.", "date": "2018.05.19", "title": "Шумен: Общината обяви публични търгове за отдаване под наем на свободни земеделски земи"}
{"url": "http://www.focus-news.net/news/2018/05/19/2523685/blagoevgrad-svetovnoizvestnata-piesa-nichiya-zemya-shte-zakrie-vi-izdanie-na-mezhdunarodniya-teatralen-festival-tara-ra-bumbiya.html", "text": "Спектакълът на Македонски народен театър „Ничия земя“ поставя финалния щрих на VI издание на Международния театрален фестивал „Тара-ра-бумбия“. Това съобщиха от пресцентъра на Община Благоевград. Oт 19.00 часа на Голяма сцена на Драматичен театър „Никола Вапцаров“ в Благоевград публиката ще види Сашко Коцев, Никола Ацески, Александар Михайловски, Гораст Цветкоски, Александар Микич, Славиша Кайевски, Александар Гьоргиески, Борче Начев, Оливер Митковски, Камка Тоциновски, Ненад Ангелкович, Стефан Спасов, Григор Йовановски, Кристина Гийева, Филип Миленкоски, Александар Иваноски, Мария Кондовска и Томе Станковски. Постановката от Данис Танович „Ничия земя“ е с адаптация и режисура на българския режисьор и актьор Александър Морфов. Спектакълът, създаден по филмовия сценарий на Танович, получава „Оскар” за най-добър чуждоезичен филм през 2001 година.\r\nСценографията е дело на Никола Тороманов и Валентин Светозарев, музикално оформление- Александър Морфов, костюми- Никола Тороманов и Валентин Светозарев, лайт дизайнер-Крис Егер. Асистент режисьори са Никола Кимовски и Николина Куяча. \r\nСветовноизвестната пиеса „Ничия земя” представлява сатира срещу войната и медиите, които се подиграват с хората с цел сензация и рейтинг, в този свят измъчван от тероризъм и войни.\r\nСлед хитовия спектакъл „Животът е прекрасен”, Морфов продължава сътрудничеството си с МНТ, този път с човешката драма „Ничия земя”. Във филмовия сценарий „Ничия земя” на Танович става дума за войната от деветдесетте години на XX век в границите на бивша Югославия. Причината е суровия живот и налагането на своеобразна културна идентичност (включвайки и религиозната принадлежност), което се смесва с териториални, политически и икономически претенции. \r\nАлександър Морфов е един от най-добрите европейски режисьори. Работи по сцените на най-големите театри в България, Русия, Израел, Латвия, Румъния, Македония и.т.н. Получавал е многобройни национални и международни театрални награди между които: „Аскеер”, „Икар”, „Златна муза”, „Златна маска”, „Кристален Турандот” и „Чайка”.", "date": "2018.05.19", "title": "Благоевград: Световноизвестната пиеса „Ничия земя” ще закрие VI издание на Международния театрален фестивал „Тара-ра-бумбия“"}
{"url": "http://www.focus-news.net/news/2018/05/19/2523715/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 17°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Малки Вършец – Крамолин се осъществява с повишено внимание поради оформяне на окопи.\r\nНадежда КРЪСТЕВА", "date": "2018.05.19", "title": "Габрово: Движението по път Габрово – Стоманеците  се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/05/19/2523714/predstoyashti-mezhdunarodni-sabitiya-za-19-may-agentsiya-fokus.html", "text": "Британският принц Хари се жени за американската актриса Меган Маркъл.\r\n*** Европейският комисар по енергетиката Мигел Канете е на посещение в Техеран.\r\n*** Президентът на Турция Реджеп Тайип Ердоган ще проведе митинг пред турците в Босна и Херцеговина.\r\n*** Мило Джуканович встъпва в длъжност като президент на Черна Гора.\r\n***", "date": "2018.05.19", "title": "Предстоящи международни събития за 19 май (Агенция \"Фокус\")"}
{"url": "http://www.focus-news.net/news/2018/05/19/2523712/veliko-tarnovo-mokri-na-mesta-sa-patnite-nastilki-trafikat-v-grada-e-spokoen.html", "text": "Спокоен е трафикът във Велико Търново в почивния ден,  предаде репортер на Радио „Фокус” – Велико Търново. Времето е облачно. Температурата на въздуха е 16 градуса. Пътните настилки са частично мокри. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.05.19", "title": "Велико Търново: Мокри на места са пътните настилки, трафикът в града е спокоен"}
{"url": "http://www.focus-news.net/news/2018/05/19/2523716/ministar-lilyana-pavlova-shte-otkrie-denya-na-otvorenite-vrati-v-ndk-na-21-may.html", "text": "Министър Лиляна Павлова ще открие Деня на отворените врати в НДК в 9.00 часа на 21 май, когато всеки гражданин ще може стане „делегат“ на Българското председателство и да седне в стола на европейските лидери като германския канцлер Ангела Меркел или френския президент Еманюел Макрон. Това съобщиха от пресцентъра на Министерството за Българското председателство на Съвета на ЕС 2018. „В Деня на отворените врати най-важните гости в Дома на Българското председателство ще са гражданите. Те ще могат да участват в организирани обиколки на сградата, чрез които ще представим как протичат срещите от календара на първото Българско председателство и как ЕС работи за бъдещето на Европа, за да продължи тя да бъде най-доброто място за живеене в света“, заяви министър Павлова. Тя подчерта, че в този ден специално внимание ще се обърне на „най-младите делегати“ – децата и учениците. Събитието се организира в партньорство със Съвета на ЕС и Европейската комисия като гостите ще имат възможност да получат информация и материали за Европейския съюз. По време на обиколката в понеделник всеки един гост ще може да разгледа залите 7 и 9, както и знаковата зала 3, където на 17 май се проведе Срещата на върха ЕС-Западни Балкани. Точно там е и кръглата маса, около която заседаваха лидерите на общността и партньорите от Западните Балкани. В Деня на отворените врати всеки посетител ще може да избере къде да се снима, в чий стол да седне и да усети духа на Българското председателство. \r\nНДК отваря врати точно в 9.00 часа, когато ще приеме първите посетители, а последната група ще влезе в 16.00 часа. Обиколките ще продължават по 45 минути и ще завършват във фоайето на НДК, където на разположение на гостите ще са информационните материали на Българското председателство, Съвета на ЕС и Европейската комисия. Посетителите ще могат да се включат и в знаковите за всяко председателство \"семейни снимки\". В тях ще могат да участват всички желаещи. Снимките ще бъдат публикувани в галерия на сайта на Българското председателство, както подобава за всички срещи на високо ниво. Събитието е публично и ако не желаете да бъдете снимани или снимките да се публикуват, информирайте изрично своя гид преди началото на обиколката. Ще се радваме да споделите впечатленията си в снимки с хаштаговете #EU2018BG и #NDKOpenDoors във Фейсбук, Туитър и Инстаграм, а в края на деня ще съберем най-интересните от тях в албум на страницата на Българското председателство. Гидове на групите ще бъдат служители на Министерството за Българското председателство на Съвета на ЕС, които от първо лице ще разказват за провели се събития и ще могат да отговарят на въпроси и за организацията на историческата за България Среща на върха ЕС – Западни Балкани. Най-голямото събитие от Българското председателство беше посетено от рекордния брой от 800 български и чуждестранни журналисти, дошли от 40 държави от 4 континента. По време на обиколката гражданите ще се запознаят и с някои от произведенията на изкуството, изработени специално за интериора на НДК, неизменна част от атмосферата на политическите срещи. При влизането си всички посетители ще преминават през проверка за сигурност, задължителна за всяко събитие от Българското председателство. За да преминете по-бързо, не носете остри и опасни предмети, обемни раници, багажи или храна. Гардеробът на Зала 1 ще бъде на разположение на посетителите на Деня на отворените врати.  За да се избегнат затруднения с намирането на места за паркиране, съветваме гражданите да ползват градския транспорт.", "date": "2018.05.19", "title": "Министър Лиляна Павлова ще открие Деня на отворените врати в НДК на 21 май"}
{"url": "http://www.focus-news.net/news/2018/05/19/2523719/plovdiv-mokri-i-hlazgavi-sa-patnite-nastilki-na-teritoriyata-na-oblastta-povishena-e-opasnostta-ot-obrazuvaneto-na-svlachishta-v-planinskite-rayoni.html", "text": "Мокри и хлъзгави са пътните настилки на територията на Пловдивска област. Това съобщиха за Радио „Фокус“ – Пловдив от Областното пътно управление. Заради валежите от дъжд е повишена опасността от образуването на свлачища и срутища по пътищата в планинските райони. Най-рискови са направленията Асеновград-Смолян, Кричим-Девин и Югово-Лъки. Водачите трябва да бъдат особено бдителни, преминавайки по посочените участъци.\r\nИнтензивен е трафикът по пловдивския участък на автомагистрала „Тракия“. Движението по останалите основни направления в областта се осъществява нормално и без затруднения. До 30 юни движението по автомагистрала „Тракия“, в участъка от Пловдив до Стара Загора, ще се извършва с максимална скорост до 90 км/ч и повишено внимание поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни. Преминаването по пътя Плодовитово-Първомай-Асеновград, в района на моста над река Марица, е ограничено за МПС над 5 тона, поради намален габарит на пътното платно. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград.\r\nДвижението на територията на град Пловдив се осъществява с нормална интензивност. По-интензивен трафик се отчита в централната градска част и по входно-изходните артерии. Пътищата в града са мокри и хлъзгави, но нормално проходими. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти.\r\nТони МИХАЙЛОВ", "date": "2018.05.19", "title": "Пловдив: Мокри и хлъзгави са пътните настилки на територията на областта, повишена е опасността от образуването на свлачища в планинските райони"}
{"url": "http://www.focus-news.net/news/2018/05/19/2523717/eadaily-na-ladozhkoto-ezero-zapochnaha-izpitaniya-na-noviya-raketen-kater-uragan.html", "text": "Малкият ракетен кораб от проект 22 800 „Ураган“, който е ново поколение, пристъпи към нов етап изпитания в Ладожкото езеро, предава  EADaily.\r\nНа изпитанията ще се проведат двигателите, навигационната система, както и радиотехническото оборудване. Освен това в рамките на изпитанията е предвидена проверка на палубното оборудване и на системите за оцеляемост. Очаква се съдът да влезе в състава на ВМФ на Русия това лято.\r\nСпоред министерството на отбраната този клас кораби имат водоизместимост от 800 тона, скорост от 30 възела (55 км/ч). Корабът може да изпълнява задачи с обхват от 3000 мили (5500 км.).\r\nПланира се серията от шест ракетни кораба ще влезе на въоръжение в Балтийския флот до 2021 г. Виктор Турмаков", "date": "2018.05.19", "title": "EADaily: На Ладожкото езеро започнаха изпитания на новия ракетен катер „Ураган“"}
{"url": "http://www.focus-news.net/news/2018/05/19/2523720/varna-mokri-sa-patnite-nastilki-v-oblastta.html", "text": "Пътните настилки в областта са мокри, но времето е ясно, предаде репортер на Радио „Фокус“ – Варна. През деня ще се развива купеста и купесто-дъждовна облачност и ще има краткотрайни превалявания с вероятна активна гръмотевична дейност и локални градушки. По автомагистрала „Хемус“  движението в участъка Невша – Варна от км 375+800 до км 425+500 се осъществява с повишено внимание и съобразена скорост поради косене на тревните площи. Движението се осъществява съобразно въведената организация за движение.\r\nПродължава ремонтът по автомагистрала „Черно море“ на виадукт „Звездица“. Все още е затворено платното посока Бургас от км 2+329 до км 3+238. Движението по посока Варна – к.к. Златни пясъци от км 88+000 до км 100+100 се осъществява с повишено внимание, поради почистване. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи. По третокласната пътна мрежа, в участъка Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в едната лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nТрафикът по главните булеварди в град Варна е с нормална интензивност. Във връзка с въвеждането на синя зона в дните до 20 май за времето от 7.00 до 19.30 часа спирането на моторно-превозни средства е забранено по улиците „Иларион Макариополски“, ул. „Петър Парчевич“, „Петър Енчев“, „Копривщица“, „Ал.Малинов“, ул. „Марко Балабанов“, ул. „27-ми юли“, ул. „Иван Вазов“, ул. „Скайлер“, „Воден“, „Михаил Колони“, ул. „Архимандрит Филарет“, ул.“Чипровци“, ул. „Преспа“, ул. „Одрин“, ул.„Цар Самуил“, ул. „Ст. Стамболов“, ул. „Баба Рада“ и ул. „Ст. Богориди“, съобщиха от ОП „Общински паркинги и синя зона“. От фирмата призовават гражданите да преместят автомобилите си. Водачите трябва да бъдат внимателни поради продължаващият ремонт на бул. „Левски“. Във връзка с  изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движението е въведена и поради ремонтните дейности на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение по направленията от и към центъра на Аспарухово и движението ще се осъществява двупосочно в едното платно. Улица „Мара Тасева“ е затворена и движението ще бъде пренасочвано по бул. „Народни будители“, който ще бъде отворен след строителството  на кръговото кръстовище.\r\nМилена СТОЕВА", "date": "2018.05.19", "title": "Варна: Мокри са пътните настилки в областта"}
{"url": "http://www.focus-news.net/news/2018/05/19/2523723/plovdiv-zapochva-13-to-izdanie-na-festivala-na-beliya-shtarkel-v-selo-belozem-uchastnitsite-v-sabitieto-sa-nad-400.html", "text": "Започва 13-то издание на Фестивала на белия щъркел в село Белозем, община Раковски. Това каза за Радио „Фокус“ – Пловдив кметът на населеното място Иван Тачев. Над 400 ще са участниците в тазгодишното издание на фестивала, чието официално откриване ще се състои от 10.00 часа в „Парка на белия щъркел”. И през тази година гостите ще имат възможност да се насладят на изпълненията на многобройните участници във фестивала, да посетят щандове за  плетива, сувенири и продукти от местни производители в парка на Белия щъркел, също да се потопят в атмосферата на Влажна зона „Кисимови дупки”. Фокус на тазгодишното издание на фестивала ще бъде презентацията „Къде зимуват нашите любимци?“. В рамките на събитието в село Белозем ще се проведе и Национален ученически конкурс за словесно творчество, рисунка и фотография на тема „Животът на един щъркел“. Организатори на конкурса са детско онлайн списание, ОУ „Гео Милев“ в селото, католическа църква „Свети Франциск от Асизи“ и кметството на село Белозем с партньорството на „Зелени Балкани“. Наградите ще са разпределени в трите категории – словесно изкуство, рисунка и фотография, като за победителя ще има специална награда. С най-добрите рисунки ще бъде направена  изложба, а творбите на всички участници в конкурса ще бъдат публикувани в детското списание.\r\nФестивалът на белия щъркел в село Белозем е част от културния афиш на Майските дни в община Раковски. Той се провежда от 2005 година, когато немска фондация обяви Белозем за Европейско село на белия щъркел. Основната цел на мероприятието е да популяризира идеята за възможното хармонично съжителство на хората с дивата природа и да привлече повече туристи към този живописен край.\r\nТони МИХАЙЛОВ", "date": "2018.05.19", "title": "Пловдив: Започва 13-то издание на Фестивала на белия щъркел в село Белозем, участниците в събитието са над 400"}
{"url": "http://www.focus-news.net/news/2018/05/19/2523710/faktor-makedoniya-kakvo-mislyat-balgarite-za-predlozhenieto-ilindenska-makedoniya.html", "text": "Българският заместник министър-председател и министър на отбраната Красимир Каракачанов заяви, че страната му няма проблем един от вариантите за новото име на Македония да бъде „Република Илинденска Македония“, предава македонската медия „Фактор“.\r\n„На 1 август миналата година подписахме споразумение, което ни задължава да празнуваме заедно. Илинден е денят на най-голямото въстание. Не мисля, че имаме проблеми с името. Важно е за нас, когато става дума за взаимни отношения, че я няма практика, която присъства преди, а именно да крадем историята, да я променяме“, заяви Каракачанов след завършването на обучението на части от специалните сили на Македония и България Станке Лисичкочково. Въпросът за името, според него, е нещо, което трябва да бъде решено от Македония и Гърция. \r\nБългарският външен министър Екатерина Захариева заяви, че Илинден е важна част от общата история на България и Македония. Виктор Турмаков", "date": "2018.05.19", "title": "„Фактор“ (Македония): Какво мислят българите за предложението „Илинденска Македония“"}
{"url": "http://www.focus-news.net/news/2018/05/19/2523726/sport-evartan-predlaga-na-ueyn-ruuni-trenyorski-post.html", "text": "Нападателят на Евъртън Уейн Рууни може в бъдеще да стане треньор на отбора. Отборът му е дал ясно да разбере, че по всяко време е готов да го приеме за треньор.\r\n32-годишният нападател проведе 31 мача през последния сезон и отбеляза десет гола и две голови предавания.  Виктор Турмаков", "date": "2018.05.19", "title": "Спорт: Евъртън предлага на Уейн Рууни треньорски пост"}
{"url": "http://www.focus-news.net/news/2018/05/19/2523721/regnum-redzhep-tayip-erdogan-iska-oon-da-izprati-mirotvortsi-v-palestinskata-avtonomiya.html", "text": "Турският президент Реджеп Тайип Ердоган поиска в Палестинската автономия да се изправи миротворческа мисия на ООН, предава  Regnum.\r\nЕрдоган заяви, че младите палестинци, загиващи ежедневно от „терора на Израел“ трябва да се защитят. Той наложи цялата вина за случващото се на Ивицата Газа върху Тел Авив и нарече САЩ негов съучастник. \r\nНА 18 май в Истанбул се проведе извънредна среща на Организацията за ислямско сътрудничество. Основна тема на срещата стана ситуацията на границата между Ивицата Газа и Израел, където продължават сблъсъците между палестинците и израелските сили за сигурност и пренасянето на американското посолство в Ерусалим.  Виктор Турмаков", "date": "2018.05.19", "title": "Regnum: Реджеп Тайип Ердоган иска ООН да изпрати миротворци в Палестинската автономия"}
{"url": "http://www.focus-news.net/news/2018/05/19/2523728/veliko-tarnovo-praznik-na-dripavata-banitsa-shte-se-provede-v-selo-varbitsa.html", "text": "Празник на най-българското кулинарно изкушение – баницата, ще събере майстори от цяла България в село Върбица, община Горна Оряховица, сгушено в Централния балкан, съобщиха организаторите от Народно читалище “Градина-Върбица 1894“. Празникът се провежда за втора поредна година и има амбицията да предложи над 120 различни баници, богата фолклорна програма и забавления за гостите.\r\nВ кулинарната надпревара за най-вкусна баница участие ще вземат виртуози-баничари от цялата страна. Пътят до първото място ще бъде дълъг и изключително оспорван, а сред най-интересните предложения от миналата година е несъмнено баницата с луканка.\r\nВ тазгодишното съревнование към опитните ,,властелини на корите за баница” се очаква да се присъединят и много млади ентусиасти.\r\nВ първото издание на Празника през 2017 година дори най-смелите очаквания на организаторите бяха надминати. Многообразието от баници беше внушително – сладки, солени, пълнозърнести, тиквени, лучени и всевъзможни други видове баници изкушаваха присъстващите.\r\nЗа чудесната инициатива Народно читалище “Градина-Върбица 1894“ получи и наградата в Конкурс АГОРА 2017 за особен принос в развитието в местните общности в област „Перспективи за развитие“.\r\nПразникът започва от 10.00 часа до в ссело Върбица.", "date": "2018.05.19", "title": "Велико Търново: Празник на дрипавата баница ще се проведе в село Върбица"}
{"url": "http://www.focus-news.net/news/2018/05/19/2523722/prof-bozhidar-dimitrov-dosega-predlagah-na-shega-makedoniya-da-se-kazva-yugozapadna-balgariya-no-sega-seriozno-im-predlagam-imeto-iliriya.html", "text": "Досега предлагах на шега Македония да се казва Югозападна България, но сега сериозно им предлагам името Илирия. Това каза историкът проф. Божидар Димитров в интервю за Агенция „Фокус“ във връзка с информацията, че възможен вариант за името на Македония е Илинденска Македония. „Когато Кипър получи независимост, получи това си име, но хората, живеещи там са гърци и се наричат такива. Следователно не е важно името, а същността на  населението, което живее там. Същото е и с Австрия, тя се нарича Австрия, но в нея живеят немци. Същото и с Молдова, където 4, 5 млн. души  са румънци. Следователно ние за това се съгласяваме с името Македония. Не е важно как ще се казва държавата, а  каква ще бъде същността на населението и неговата национална идентичност. 10 % от македонците са вече българи, дори по паспорти. Това е хубаво, те ще стават все повече и повече“, каза проф. Димитров и предложи името Илирия за Македония. „Някой ще подскочи и ще каже,че албанците така ще се израдват. Да, защото в най-ново време някой реши, че албанците са потомци на илирите. Това въобще не е вярно или по-точно няма доказателства за това. Самите те, както е известно се наричат шиптъри,  а републиката си „Шиптариа Албано“. Това е по-скоро италианско име, което означава „хората, откъм изгрева на слънцето“, коментира проф. Димитров. Той обясин, че Илирия в древността е била огромна територия, обхващаща целите Западни Балкани, включително Хърватска и Словения. „В 16 век, когато тези народи започват да се озъртат какво да правят след като се освободят от турско и австрийско владичество, решават, че са потомци на илирите, живеещи там и издигат така наречената илирийска идея. Това е обединение на всички народи в една държава, наречена Илирия. За това работят както хървати като Рафаел Левакович, така и българи като Петър Богдан и Петър Парчевич“, обясни историкът. Проф. Димитров посочи, че  Ватикана приема идеята им и основава един Илирийски колеж в град Сполето, Италия, където завършват голяма част както от хърватските, така и българските католици.  „По-късно, когато на остров Корфу през 1916 г. се взема решение от имигранти от Хърватия, Словения и т.н. да се направи държава на южните славяни, се обсъжда и тази идея Илирия, но не се стига до решение и тя се кръщава безлично Сръбско-Хърватско-Словенско кралство. След време приемат името Югославия. Името Илирия според мен в момента е свободно“, изтъкна професорът. Според него това име е  историческо и е принадлежало на един славен народ, за когото не знаем има ли потомци или е изчезнал като траките. „Според мен е изчезнал напълно и албанците не са негови наследници. Името Илирия би задоволило Гърция, тъй като то не съдържа името Македония в себе си  и ще задоволи амбициите на македонците да са наследници на една велика държава през Античността“, допълни проф. Димитров.\r\nДеница КИТАНОВА", "date": "2018.05.19", "title": "Проф. Божидар Димитров: Досега предлагах на шега Македония да се казва Югозападна България, но сега сериозно им предлагам името Илирия"}
{"url": "http://www.focus-news.net/news/2018/05/19/2523718/prof-bozhidar-dimitrov-imeto-ilindenska-makedoniya-ne-e-udachno-zashtoto-ne-otrazyava-istoricheskata-sashtnost-na-zemite-koito-si-tarsyat-ime.html", "text": "Името Илинденска Македония не е удачно, защото не отразява историческата същност на земите, които си търсят име. Това каза историкът проф. Божидар Димитров в интервю за Агенция „Фокус“ във връзка с информацията, че за име на Македония ще бъде предложено Илинденска Македония. „Илинден е въстание, което е избухнало на 2 август, но само в един от седемте революционни окръга. По принцип на 4 януари 1903 г. е решено това въстание да избухва през две седмици във всеки един от седемте революционни окръга на ВМРО. Въстанието в 7-ми революционен окръг избухва на 19 август, както ви е известно в Странджа и Горноджумайското избухва на 1 септември. Какво ще ги правим тези окръзи? Ще ги отпишем от историята?“, попита историкът. Според него това е невъзможно. Проф. Димитров обърна внимание, че въстание е избухнало и в Скопско, но там не е масово, а с чети. „Така е решено поради огромния брой мюсюлманско население, не само турско, но и албанско“, коментира историк. Според проф. Димитров и гърците няма да се съгласят с името Илинденска Македония, защото една от най-активните части на въстанието са в районите на Леринско и Костурско. \"Именно там населението въстава най-масово, водят се най-тежки сражения и се дават най-тежки жертви. След това обезселването към България, Канада и САЩ е най-голямо. Затова не бива да бъде Илинден. Гърците просто няма да се съгласят, сигурен съм в това. Леринско и Костурско сега са в Гърция. Пак криви индикации към определени райони на Гърция\", добави проф. Димитров. \r\nДеница КИТАНОВА", "date": "2018.05.19", "title": "Проф. Божидар Димитров: Името Илинденска Македония не е удачно, защото не отразява историческата същност на земите, които си търсят име"}
{"url": "http://www.focus-news.net/news/2018/05/19/2523733/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Натоварено движение, но без образуване на колони от автомобили, се наблюдава по автомагистрала „Струма“ и главен път Е-79, както и по второкласен път 19 Симитли – Гоце Делчев. През нощта не са регистрирани тежки пътни инциденти в региона. Не се извършват ремонтни дейности по пътната мрежа в региона, които да налагат въвеждане на ограничения за движението.\r\nНе е интензивен трафикът в град Благоевград. Пътните настилки на места са мокри и хлъзгави. В началото на деня по-натоварено е движението в района на детските градини и училищата. Натоварен трафик, но бе образуването на задръствания, има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в областния център. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛора КАЛЧЕВА", "date": "2018.05.19", "title": "Благоевград: Повишена опасност от падащи камъни има в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/05/19/2523731/izrazyavame-saprichastnostta-si-sas-zasegnatite-ot-hiv-pod-mototo-podgotovkata-za-badeshteto-se-osnovava-na-opita-ni-ot-minaloto-na-20-may.html", "text": "Международният ден за съпричастност със засегнатите от ХИВ, който традиционно се отбелязва в третата неделя на месец май, тази година преминава под мотото „Подготовката за бъдещето се основава на опита ни от миналото!”. Това съобщиха от пресцентъра на Министерството на здравеопазването. Кампанията, известна още като Candlelight Memorial, е съвкупност от инициативи за насърчаване на диалог вътре в уязвимите общности и подкрепа на действащите политики в областта на ХИВ-превенцията и грижата за хората, живеещи с вируса. Тазгодишното послание „Подготовката за бъдещето се основава на опита ни от миналото!” изразява необходимостта бъдещите планове да стъпят на усилията, историята и опита за лечението, профилактиката и грижите, свързани с живота с ХИВ, както и правото на живот без стигма и дискриминация, с  достъп до качествени здравни и социални услуги. От началото на тази година до 9 май 2018 г. са открити нови 95 ХИВ–серопозитивни лица, с което носителите на ХИВ в страната са 2810 лица. Съотношението на инфектираните мъже и жени, от общия брой регистрирани лица за тази година е приблизително 8:1 (мъже/жени). Над 90% от новорегистрираните са се инфектирали по сексуален път (53 % при хомосексуален контакт) и 5,3%  – при инжекционна употреба на наркотици. Денят традиционно ще бъде отбелязан в редица градове на страната от партньорите на Националната програма по превенция и контрол на ХИВ и сексуално предавани инфекции – регионални здравни инспекции, общини, неправителствени организации и учебни заведения. Събитията в София: По повод този ден Столичната РЗИ организира водосвет в църквата „Св. Седмочисленици“ от 11.00 часа на 18 май 2018 г. За поредна година от Клуб „С.У.П.Е.Р.“ (ученици от Софийската математическа гимназия, 73-то СУ и други столични училища) организира концерт на 20 май (неделя) от 11.00 часа на Лятната сцена в Борисовата градина. Специални гости-участници ще бъдат Деница Караславова от „Гласът на България“ и Прея. На 20 май (неделя) от 10:00 до 13:00 часа пред Народен театър „Иван Вазов“ младежи-доброволци от БМЧК-София ще разпространят информационни брошури за заболяването, а мобилен кабинет на „Каритас-София“ ще предоставя анонимно и безплатно консултиране и изследване за ХИВ. Инициативата е в рамките на проект  „Знаещи, Можещи, Здрави”, който Столичната организация на БЧК реализира в рамките на Програма за изпълнение на Общинска стратегия за развитие на физическото възпитание и спорта на Столична община. Информационната кампания цели повишаване на информираността сред младите хора за ХИВ и намаляване на стигмата към хората с ХИВ и техните близки.", "date": "2018.05.19", "title": "Изразяваме съпричастността си със засегнатите от ХИВ под мотото „Подготовката за бъдещето се основава на опита ни от миналото!” на 20 май"}
{"url": "http://www.focus-news.net/news/2018/05/19/2523724/lokalno-makedoniya-v-makedoniya-shte-se-provede-liderska-sreshta-za-hoda-na-pregovorite-za-imeto.html", "text": "По инициатива на македонския министър-председател Зоран Заев в Скопие трябва да се проведе лидерска среща, за да информират президента Георге Иванов и лидерите на партиите за подробностите от срещата с гръцкия премиер Алексис Ципрас и за възможността да се даде шанс за евентуално решение, което би било приемливо и за двете страни, предава македонското електронно издание  „Локално“.\r\n„Искам да запазя ред, да имам информация за подробностите. Позволете ми първо да информирам президента на държавата, лидера на опозицията, лидера на най-голямата албанска партия, председателя на парламента. Това е редът, за да има шанс да се изгради национален консенсус по такъв важен въпрос. Непосредствено след срещата ще дадем изявление и ще го споделим с обществеността“, заяви Заев. \r\nНаличието на срещата потвърди македонския президент Георге Иванов, от чийто кабинет вчера съобщиха, че той е приел поканата на премиера Зоран Заев за лидерската среща. Иванов очаква да бъде информиран за същността и подробностите на преговорите в процеса на преодоляване на спора за името.\r\nИ лидерът на ВМРО-ДПМНЕ Християн Мицковски снощи в изявление за медиите потвърди, че ще участва в срещата и подчерта, че позицията си по отношение на евентуално споразумение партията ще съобщи след края на събирането, след като получи цялата информация.\r\nПрез последните два дни в някои медии попадна информацията, че последното македонско предложение за името в преговорите с Гърция е „Република Илинденска Македония“. Вчера правителството нито потвърди, нито отрече информацията. Виктор Турмаков", "date": "2018.05.19", "title": "„Локално“ (Македония): В Македония ще се проведе лидерска среща за хода на преговорите за името"}
{"url": "http://www.focus-news.net/news/2018/05/19/2523732/tass-yuzhna-koreya-se-otkaza-ot-manevrite-na-vvs-sas-strategicheskata-aviatsiya-na-sasht.html", "text": "Южна Корея се отказа от участие на военните маневри с привличането на стратегическата авиация на САЩ, опасявайки се от рязка реакция от страна на КНДР, предава ТАСС.\r\nСпоред местните данни тази седмица са били планирани маневрите „Синя Мълния“ с участието на американски стратегически бомбардировачи В-52. Но Южнокорейската страна заяви пред САЩ за нежеланието си те да участват поради опасения, че това може да окаже негативно влияние на междукорейските отношения преди срещата на високо равнище САЩ-Северна Корея.\r\nНа 16 май се състоя среща между министъра на отбраната на Южна Корея Сон Йон-му и генерал Винсънт Брукс, командир на американския военен контингент на Корейския полуостров. Постигната е договореност бомбардировачите В-52 да не влизат в южнокорейската опознавателна зона за ПВО, а да летят само в небето над Япония. Виктор Турмаков", "date": "2018.05.19", "title": "ТАСС: Южна Корея се отказа от маневрите на ВВС със стратегическата авиация на САЩ"}
{"url": "http://www.focus-news.net/news/2018/05/19/2523725/ministar-ekaterina-zaharieva-ako-imeto-ilindenska-makedoniya-naistina-e-predlozheno-go-priemam-kato-potvarzhdenie-za-priznavane-na-obshtata-istoriya.html", "text": "Ако името Илинденска Македония наистина е предложено от премиера Зоран Заев и анализаторите, го приемам като потвърждение, че признават общата история. Това каза външният министър Екатерина Захариева за информацията, че Илинденска Македония е възможен вариант за ново име на Македония в предаването „Събуди се“ по Нова телевизия. „Илинденско-Преображенското въстание е на македонските и тракийските българи, участвали са над 70 офицери“, заяви тя. „Чу се това име, за нас беше изненада. Други 5 имена бяха на масата“, посочи Екатерина Захариева. „Дали това ще бъде името, не знам“, коментира тя. „В София премиерите на Македония и Гърция си говориха доста дълго и оповестиха, че са направили голяма крачка в преговорите. Изрично подчертаха, че това не е краят на преговорите“, изтъкна външният министър.", "date": "2018.05.19", "title": "Министър Екатерина Захариева: Ако името Илинденска Македония наистина е предложено, го приемам като потвърждение за признаване на общата история"}
{"url": "http://www.focus-news.net/news/2018/05/19/2523738/kyustendil-poradi-remont-na-fuga-na-viadukt-se-spira-dvizhenieto-v-uchastak-ot-avtomagistrala-struma.html", "text": "Поради ремонт на фуга на виадукт се спира движението в участък от автомагистрала „Струма“ в Кюстендилска област. Това съобщи за Радио „Фокус” – Пирин дежурният в Областно пътно управление – Кюстендил. Ремонтът се извършва при 46 километър, в посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по главен път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 23 май. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nЛора КАЛЧЕВА", "date": "2018.05.19", "title": "Кюстендил: Поради ремонт на фуга на виадукт се спира движението в участък от автомагистрала „Струма“"}
{"url": "http://www.focus-news.net/news/2018/05/19/2523727/prof-bozhidar-dimitrov-veche-120-hil-dushi-v-makedoniya-opredelyat-sebe-si-kato-balgari-vse-edno-kak-se-naricha-darzhavata-im.html", "text": "Вече 120 хил. души в Македония определят себе си като българи, все едно как се нарича държавата им. Това каза историкът проф. Божидар Димитров в интервю за Агенция „Фокус“ във връзка с информацията, че възможен вариант за името на Македония е Илинденска Македония. По думите му не е важно името, а съдържанието, и националната идентичност на хората, които живеят там. \"Ако хората там имат българска национална идентичност, все едно е как ще се нарича държавата им. Никой не смята, че кипърци са различен народ от гърците, както и че австрийците, че са различен народ от немците\", коментира проф. Димитров. \r\n\"Преди 30 години, когато влязох за първи път в Македония, само един българин ми каза, че е такъв. Другите отричаха, че са. Това беше Панде Ефтимов\", каза проф. Димитров. Той разказа, че наскоро е минавал по главния площад пред езерото в Скопие, където на кафе са били седнали местни хора, които очевидно са го познали, защото му махали с ръце. \"Казаха ми: „Ела тук, професоре, ние тук всички сме българи“. Може ли да си представите каква е разликата? 120 хил. души вече са българи. Не е вярно, че вадят паспорти само, за да заминат за чужбина.  Много от тях са в България, други са си в Македония, а една част от тях, разбира се, като целия български народ е отишла на Запад да печели пари\", обясни историкът. От тази гледна точка, професорът посочи, че държавата ни не трябва да изразява мнение по името на Македония. \r\nДеница КИТАНОВА", "date": "2018.05.19", "title": "Проф. Божидар Димитров: Вече 120 хил. души в Македония определят себе си като българи, все едно как се нарича държавата им"}
{"url": "http://www.focus-news.net/news/2018/05/19/2523740/mvr-edin-chovek-e-zaginal-v-katastrofa-prez-izminaloto-denonoshtie.html", "text": "Един човек е загинал в катастрофа през изминалото денонощие. Това съобщиха от пресцентъра на МВР. В София са станали 2 тежки и 59 леки пътни произшествия, ранени са двама. От началото на месеца в страната в катастрофи са загинали 19 души. От началото на годината жертвите на пътя са 173, а ранените в катастрофи- 2786.", "date": "2018.05.19", "title": "МВР: Един човек е загинал в катастрофа през изминалото денонощие"}
{"url": "http://www.focus-news.net/news/2018/05/19/2523743/blagoevgrad-normalno-se-osashtestvyava-trafikat-prez-gkpp-ilinden-eksohi.html", "text": "Нормално се осъществява трафикът през ГКПП „Илинден-Ексохи“. Това съобщиха за Радио „Фокус“-Пирин от „Гранична полиция“. Нормално интензивно е движението и на ГКПП „Кулата-Промахон“. Без проблеми се осъществява преминаването и през останалите контролно-пропускателни пунктове на границата с Гърция.\r\nЛора КАЛЧЕВА", "date": "2018.05.19", "title": "Благоевград: Нормално се осъществява трафикът през ГКПП „Илинден-Ексохи“"}
{"url": "http://www.focus-news.net/news/2018/05/19/2523741/afp-prints-hari-i-megan-markal-shte-stanat-duk-i-dukesa-na-saseks.html", "text": "Бъкингамският дворец обяви, след днешната си сватба британският принц Хари и Меган Маркъл ще получат титлата дук и дукеса на Съсекс, предава  AFP.\r\n„Кралицата имаше днес удоволствие да потвърди дукството на принц Хари Уелски. Неговите титли включва дук на Съсекс, граф на Дъмбартън и барон на Килкил“, пише в официалното заявление на кралския двор.  Виктор Турмаков", "date": "2018.05.19", "title": "AFP: Принц Хари и Меган Маркъл ще станат дук и дукеса на Съсекс"}
{"url": "http://www.focus-news.net/news/2018/05/19/2523729/eurasia-daily-makedoniya-v-blizko-vreme-mozhe-da-poluchi-novo-ime.html", "text": "Има компромисен вариант за името на Македония, приемлив и за македонските и за гръцките власти . Това бе съобщено от македонския министър-председател Зоран Заев, предава  Eurasia Daily.\r\n„Ако може да се осъществи, то ние по всяка вероятност ще имаме решение“, заяви Заев. По-0късно в местните медии се появи името на предполагаемото ново име на държавата – „Република Илинденска Македония“. Илинден е македонският национален празник, свързан с годишнината на въстание срещу Османската империя от 1903 г. \r\nСкопие и Атина се надяват, че до лятото ще успеят да решат спора за името. Постигането на това ще отстрани и последното препятствие по пътя на Македония в НАТО. Виктор Турмаков", "date": "2018.05.19", "title": "Eurasia Daily: Македония в близко време може да получи ново име"}
{"url": "http://www.focus-news.net/news/2018/05/19/2523744/sport-simona-halep-shte-bade-razpolozhena-pod-nomer-edno-na-rolan-garos.html", "text": "Румънката Симона Халеп ще бъде поставена под номер едно на откритото първенство на Франция. \r\nТя си гарантира първо място в рейтинга, след като на турнира в Рим излезе един кръг пред датчанката Каролин Возняцки.   Виктор Турмаков", "date": "2018.05.19", "title": "Спорт: Симона Халеп ще бъде разположена  под номер едно на „Ролан Гарос“"}
{"url": "http://www.focus-news.net/news/2018/05/19/2523747/veliko-tarnovo-istoricheski-forum-festival-evropa-i-tsarevgrad-tarnov-shte-se-provede-v-rayona-mezhdu-tsarkvata-sveti-petar-i-pavel-i-shishmanovata-banya.html", "text": "Исторически форум-фестивал „Европа и Царевград Търнов“ ще се проведе във Велико Търново. Това съобщи за Радио „Фокус“ – Велико Търново Светослав Стефанов, експерт „Комуникация, информация и логистика“ в Областния информационен център. Събитието ще се проведе в района  между църквата „Свети Петър и Павел“ и Шишмановата баня. Целта му е да популяризира обекти на културно-историческото наследство във Велико Търново, обновени с европейски средства. Програмата на фестивала включва представяне на ежедневния бит, занаяти, изкуства и войнски умения от Средновековна България в периода XII-XIV век – времето на династията на Асеневци. Зрителите ще имат възможност да стрелят с лък, да опитат ловкостта и сръчността си в средновековните игри, да се запознаят с музиката и танците от епохата, да участват в оцветяване и рисуване върху керамика, да почувстват духа на периода, облечени в средновековни болярски и царски одежди и доспехи, с които ще могат да се снимат за спомен. \r\nСветослав Стефанов допълни, че партньори на проявата са великотърновският клон на НД „Традиция“, Сдружение за исторически възстановки „Чигот“ – Варна, музикална формация „Ериней“ и свободни реконструктори от България. Чрез събитието ще се отбележи Европейската година на културното наследство. „Целите, които си поставяме, чрез организирането на това събитие, е да се популяризира европейската кампания „Европа в моя регион“ 2018, да се представят успешни проекти финансирани от еврофондовете във Великотърновска област, и да се популяризирадейността и услугите на Мрежата от Областни информационни центрове. По този начин ще се опитаме да отбележим 11 години от членството на България в ЕС и на Европейската година на Културното наследство. Велико Търново като един град, богат на културно исторически обекти, има своето място в това отбелязване. Кампанията е насочена към широката общественост, медиите, представители на общинските администрации, бизнес, младежи и други“, допълни Светослав Стефанов.\r\nНадежда КРЪСТЕВА", "date": "2018.05.19", "title": "Велико Търново: Исторически форум-фестивал „Европа и Царевград Търнов“ ще се проведе в района  между църквата „Свети Петър и Павел“ и Шишмановата баня"}
{"url": "http://www.focus-news.net/news/2018/05/19/2523746/ria-novosti-trima-dushi-sa-zaginali-sled-kato-yuzhno-ot-kipar-v-skali-se-vryazva-kater.html", "text": "Скоростен катер тази нощ се е врязал в скали край остров Крит. Трима души са загинали, а четвърти е тежко ранен, предава РИА Новости.\r\nРибари, намиращи се недалеч от инцидента, съобщават, че катерът е набрал скорост и по неизвестни причини се врязва в скалите. Раненият е спасен от рибарите и хоспитализиран.\r\nВсички ранени и загинали са младежи на около 30 години.  Виктор Турмаков", "date": "2018.05.19", "title": "РИА Новости: Трима души са загинали, след като южно от Кипър в скали се врязва катер"}
{"url": "http://www.focus-news.net/news/2018/05/19/2523745/odmvr-plovdiv-ne-e-podadena-predvaritelna-informatsiya-za-organiziraniya-protest-na-rozoproizvoditelite-i-ne-e-yasno-i-kolko-dalgo-shte-prodalzhi-toy.html", "text": "Затруднено е движението по главния път Пловдив-Карлово, заради протеста на розопроизводители. Това съобщи за Радио „Фокус“ – Пловдив говорителят на Областната дирекция на МВР. Розопроизводители протестират край разклоните за село Войнягово и град Калофер срещу ниските изкупни цени на розовия цвят. Полицейски служители насочват автомобилите по обходни маршрути. В посока Карлово се преминава през Ръжево Конаре, Долна махала, Раковски, Брезово, Свежен, Домлян, Ведраре и Марино поле. Пътуващите към Шипка трябва да изберат пътя през Брезово, Зелениково и Павел баня. От Областната дирекция на МВР уточниха, че е нямало предварителна информация за организирания протест, не е ясно и колко дълго ще продължат протестните действия на розопроизводителите.\r\nВчера над 200 земеделски стопани, отглеждащи рози в карловското село Розино, излязоха на спонтанен протест, като с жива верига и багери спряха движението по Подбалканския път.\r\nРозопроизводителите се заканиха да протестират всеки ден, докато не бъдат чути и не настъпи положителна промяна в изкупната цена на розовия цвят.\r\nТони МИХАЙЛОВ", "date": "2018.05.19", "title": "ОДМВР-Пловдив: Не е подадена предварителна информация за организирания протест на розопроизводителите и не е ясно и колко дълго ще продължи той"}
{"url": "http://www.focus-news.net/news/2018/05/19/2523749/lokalno-makedoniya-spored-ana-barnabich-vapreki-politicheskite-problemi-ikonomicheskite-otnosheniya-na-balkanite-sa-dobri.html", "text": "Икономическите отношения между страните от Западните Балкани, въпреки сложните политически проблеми, са много добри и е важно отново да имаме диалог като регион, но и като политици със света на бизнеса, заяви премиерът на Сърбия Ана Бърнабич, предава македонското електронно издание  „Локално“.\r\n„Силно вярвам в това, особено в региона на Западните Балкани, че бизнесмените трябва да водят и политиците да следват и че трябва да ги следваме по-бързо и ефективно. Също така е добре, че въпреки сложните политически проблеми икономическите отношения между нашите страни са много добри и затова политиците трябва да дадат решения и да създават атмосфера, в която това може да се разпространи“, заяви Бърнабич. Виктор Турмаков", "date": "2018.05.19", "title": "„Локално“ (Македония): Според Ана Бърнабич въпреки политическите проблеми, икономическите отношения на Балканите са добри"}
{"url": "http://www.focus-news.net/news/2018/05/19/2523751/kristina-atanasova-chitalishte-izgrev-burgas-provezhdame-parvoto-izdanie-na-izgrev-park-fest-v-zalata-na-boycho-branzov.html", "text": "Първото издание на „Изгрев парк фест“ се провежда в зала „Бойчо Брънзов“ в Бургас. Това съобщи за Радио „Фокус“-Бургас Кристина Атанасова, секретар на Читалище „Изгрев“-Бургас. „В първото издание на  формата ще вземат участие децата творци от 13 читалища на Община Бургас. Те ще се изявят в музикална и цветна програма, която включва арт ателиета, концерт. Ще направим библиотека извън читалището“. Атанасова добави, че публиката ще може да се забавлява. „Каня всички заедно с много усмивки и настроение да проведем празника на закрито“, каза още Атанасова.\r\nЯнислава КРЪСТЕВА", "date": "2018.05.19", "title": "Кристина Атанасова, Читалище „Изгрев“-Бургас: Провеждаме първото издание на „Изгрев парк фест“ в залата на „Бойчо Брънзов“"}
{"url": "http://www.focus-news.net/news/2018/05/19/2523742/protestirashti-rozoproizvoditeli-sa-zatvorili-patya-plovdiv-karlovo.html", "text": "По информация до този момент розопроизводители от Карлово са затворили два разклона – Карлово – Калофер и пътят за Войнягово. Те провеждат нерегламентирани протестни действия. Това съобщиха от пресцентъра на МВР.\r\nОбходният  маршрут от Пловдив за Карлово е през Ръжево Конаре, Долна махала, Раковски, а от Карлово за Калофер се преминава през Раковски, Брезово- Зелениково-Павел баня. На място полицейски екипи отбиват движението, те се грижат и за недопускане на нарушения на обществения ред.", "date": "2018.05.19", "title": "Протестиращи розопроизводители са затворили пътя Пловдив-Карлово"}
{"url": "http://www.focus-news.net/news/2018/05/19/2523750/api-ot-1300-ch-se-vazstanovyava-dvizhenieto-v-platnoto-za-sofiya-na-am-struma-ot-p-v-dupnitsa-sever-do-p-v-dolna-dikanya-remontat-na-fugata-zavarshi-10-dni-predsrochno.html", "text": "От 13.00 ч. се възстановява движението в платното за София на автомагистрала „Струма“ от пътен възел „Дупница-Север“ при 51-ви км до п. в. „Долна Диканя“ при 36-ти км. Това съобщиха от пресцентъра на Агенция „Пътна инфраструктура“ (АПИ). Ремонтът на дилатационната фуга при 46-ти километър завърши 10 дни предсрочно и движението в двете посока ще бъде без ограничение.\r\nПреди почивните дни за Гергьовден беше ремонтирна и фугата в платното за Дупница.\r\nАгенция \"Пътна инфраструктура\" изиска от изпълнителя да работи максимално мобилизирано, за да завършат предвидените дейности колкото се може по-бързо и трафикът да не се затруднява.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.19", "title": "АПИ: От 13.00 ч. се възстановява движението в платното за София на АМ „Струма“ от п. в. „Дупница-Север“ до п. в „Долна Диканя“, ремонтът на фугата завърши 10 дни предсрочно"}
{"url": "http://www.focus-news.net/news/2018/05/19/2523730/ministar-lilyana-pavlova-liderite-na-zapadnite-balkani-si-tragnaha-ot-sofiya-okurazheni-i-s-nadezhda.html", "text": "Вярвам, че лидерите на Западните Балкани си тръгнаха от София окуражени и с надежда. Те дойдоха с много ясна и точна перспектива какво трябва да очакват и какво не могат да очакват. Това каза министърът за Българското европредседателство Лиляна Павлова след срещата ЕС – Западни Балкани в предаването „Тази събота” по БТВ. „Ние бяхме изключително честни и не им дадохме нито за момент фалшиво очакване или фалшиво обещание. Това не беше Среща на върха на тема „Разширяване”, а на тема „Европейска перспектива” и те я получиха ясно, категорично и безапелационно”, подчерта Павлова. Според нея срещата е завършила много позитивно, с ясни и конкретни ангажименти. „Европа и европейските лидери си тръгнаха от България по-обединени и с добра перспектива”, убедена е Павлова. „Разходката на Ангела Меркел, Тереза Мей и Еманюел Макрон по Моста на влюбените в София беше знак за Европа и за света, че независимо от Брекзит, Европа остава единна“, коментира министърът. „Тогава, когато трябва да сме единни, независимо от Брекзит и трудностите, пред които минаваме, можем да сме диалогични и да сме заедно”, изтъкна Павлова. „А буквално до малките часове на нощта премиерът Бойко Борисов преговаряше с Ангела Меркел и Еманюел Макрон в защита на българските превозвачи“, посочи министърът. „Това също за мен е знак в подкрепа на това, че България умее да защитава интересите на българските граждани”, посочи Лиляна Павлова. По думите ѝ атмосферата е била искрена и конструктивна. „Да, може би си казахме някои неща „право куме в очи”, но имаше нужда да си кажем нещата искрено и директно, а не да се лъжем. Срещата беше колкото искрена, толкова и прагматична, толкова и ясно полагаща накъде вървим. Аз съм по-голям оптимист съм, отколкото бях, преди да започне срещата”, обобщи Лиляна Павлова. „Ако Република Македония и Гърция довършат този огромен пробив, който направиха в София за името, и Република Македония влезе в НАТО, защо не две, а три държави през 2025 г. да не са следващите членки на ЕС”, посочи министърът за Българското европредседателство. Тя потвърди, че едно от обсъжданите имена е Илинденска Македония, но не е единственото. „И Ципрас, и Заев казаха, че има поредица от имена на масата, но не пожелаха да ги споделят. Дори на самото заседание, попитани директно, помолиха да им дадем време да ги съгласуват”, отбеляза Павлова.", "date": "2018.05.19", "title": "Министър Лиляна Павлова: Лидерите на Западните Балкани си тръгнаха от София окуражени и с надежда"}
{"url": "http://www.focus-news.net/news/2018/05/19/2523734/standard-makedoniya-aleksis-tsipras-i-prokopis-pavlopolus-shte-obsadyat-hoda-na-pregovori-za-imeto.html", "text": "Тази сутрин в президентството на Гърция ще се проведе среща между държавния глава на страната Прокопис Павлополус и министър-председателя Алексис Ципрас относно хода на преговорите с Македония за името, предава македонското електронно издание   „Стандард“.\r\nСлед срещата с президента Ципрас ще информира по телефона лидерите на политическите партии за хода на преговорите.  Атина едва ли ще отстъпи от позицията си за име  с употреба „ерга омнес“ и от ревизията на македонската конституция като предпоставки за споразумението.  Виктор Турмаков", "date": "2018.05.19", "title": "„Стандард“ (Македония): Алексис Ципрас и Прокопис Павлополус ще обсъдят хода на преговори за името"}
{"url": "http://www.focus-news.net/news/2018/05/19/2523754/blagoevgrad-vremenno-dvizhenieto-po-pat-iii-108-novo-delchevo-rupite-se-osashtestvyava-v-edna-lenta-poradi-katastrofa.html", "text": "Временно движението по път III-108 Ново Делчево - Рупите се осъществява в една лента поради катастрофа. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента и се регулира от \"Пътна полиция\".", "date": "2018.05.19", "title": "Благоевград: Временно движението по път III-108 Ново Делчево - Рупите се осъществява в една лента поради катастрофа"}
{"url": "http://www.focus-news.net/news/2018/05/19/2523753/predsedatelyat-na-komisiyata-po-vatreshna-sigurnost-v-ns-tsvetan-tsvetanov-razgovarya-s-bivshiya-varhoven-predstavitel-na-es-po-vaprosite-na-vanshnata-politika-i-sigurnostta-katrin-ashtan.html", "text": "Председателят на Комисията по вътрешна сигурност и обществен ред в Народното събрание (НС) и председател на ПГ на ГЕРБ Цветан Цветанов разговаря с Катрин Аштън - бивш Върховен представител на ЕС по въпросите на външната политика и политика по сигурност и понастоящем председател на програмата “Глобална Европа” към Международния център за изследователи “Удроу Уилсън”. Това съобщиха от пресцентъра на партията. Срещата се състоя в рамките на Международния форум „ГЛОБСЕК“, който се провежда в Братислава.\r\nКатрин Аштън сподели задоволството си от успеха на Българското председателство да върне Западните Балкани в дневния ред на ЕС след 15 години, през които те не са били във фокуса на европейската политика. \r\n„Срещата на върха между ЕС и Западните Балкани в София е голям успех“, категорична бе Аштън. Тя уточни, че след председателството има опасност темата за Западните Балкани да бъде изместена, ако не е на лице силна позиция и подкрепа на България. По този повод тя предаде поздравления за министър-председателя Бойко Борисов за усилията и успеха на българската инициатива.\r\nКъм разговора се присъедини и еврокомисарят по Енергийния съюз Марош Шефчович, който е сред говорителите на форума.", "date": "2018.05.19", "title": "Председателят на Комисията по вътрешна сигурност в НС Цветан Цветанов разговаря с бившия Върховен представител на ЕС по въпросите на външната политика и сигурността Катрин Аштън"}
{"url": "http://www.focus-news.net/news/2018/05/19/2523756/veliko-tarnovo-sreshta-na-natsiite-pod-mototo-priyateli-na-mnogoobrazieto-se-provezhda-v-ramkite-na-xxii-staroplaninski-sabor-balkan-folk.html", "text": "Среща на нациите под мотото „Приятели на многообразието“ се провежда до 12.00 часа във Велико Търново. Тя е съпътстващо събитие към програмата на XXII Старопланински събор „Балкан фолк“. Това каза за Радио „Фокус“ – Велико Търново Калоян Николов, президент на Европейската асоциация на фолклорните фестивали (ЕАФФ) и председател на събора. „Тя е между български групи и всички чуждестранни участници в събора, където под формата на мастър клас всеки един от съставите представя и показва на останалите как се изпълнява техния фолклор. Срещата е отворена, входът е свободен, както и за останалите концерти“, допълни още Калоян Николов. Той уточни, че публиката също има възможност да се включи в обученията и да усвои нови танци и песни. В 18.00 часа пък ще започне дефилето на участниците по улица „Васил Левски“. Съорганизатор на събора е Община Велико Търново. Във втората част на събитието се включват изпълнители от България, Грузия, Индонезия, Индия, Иран, Словакия, Якутия и други, входът отново е свободен.\r\nЛуиза ТРАНЧЕВА", "date": "2018.05.19", "title": "Велико Търново: Среща на нациите под мотото „Приятели на многообразието“ се провежда в рамките на XXII Старопланински събор „Балкан фолк“"}
{"url": "http://www.focus-news.net/news/2018/05/19/2523758/dobrich-zapochna-praznikat-na-hlyaba-v-koyto-se-vklyuchvat-muzeyni-rabotnitsi-tvortsi-dobrovoltsi-i-grazhdani.html", "text": "Започна празникът на хляба, организиран от Община град Добрич, в който се включват музейни работници, творци доброволци и много граждани, предаде кореспондентът на Радио „Фокус” – Варна. В бели шатри и масички на открито, които домакините наричат експериментални ателиета, се предлагат различни по вид занимания за най-малките участници в този своеобразен празник. Ателиетата са разположени на площад „Свобода“ в непосредствена близост до откритата сцена. Въпреки дъждът, който приръмява от време на време, най-търпеливите малчугани се заеха с творчество. В първия час на заниманията се оказва най-вдъхновени и активни са момченцата. Децата имат възможност да избират къде да ръкоделстват. Домакините предлагат само с естествени материали да се редят гербове по образци, в друго ателие – да се правят бижута, картички, в трето – да се редят пана с флорални мотиви. Общото е, че навсякъде подръчните материали са зърна (житни, царевични и др.), макаронени изделия и кус кус, семенца. В едно от ателиетата се изработват фигурки от тесто, в друго – примитивни фигурки от кост. \r\nДецата имат възможност до 18,00 часа да посетят всяко едно от ателиетата и да опитат различните занимания. Между шатрите са разположени специално направени за днешния празник сцени, които запознават гостите с правенето на хляб в различни епохи – от праисторически времена през Възраждане до наши дни. Най-любознателните ще могат дори да докоснат и разгледат пинтадера – примитивен печат, с който се правят декорации на хляб. Пинтадерата има дръжка, кръгла основа с издълбани флорални мотиви – житни класове. В 10,30 часа бе дадено начало на музейния куест тур - игра „Търсачи на съкровища“, който също продължава до 18,00 часа. Играта ще даде шанс на малчуганите да обиколят и разгледат различните музейни обекти в града. Най-добре справилите се ще получат награди – предмети, свързани с музейната атмосфера и сувенири. От 16,00 до 17,00 часа е предвидено изложение на хляб и хлебни изделия. След това ще се състои флашмоб (от английски език в буквален превод „моментна тълпа“) под наслов: „Заедно да замесим!“. От 19,00 до 21,00 часа ще бъде представен музикално-танцовият спектакъл „Приказка за хляба“. \r\nЖулиета НИКОЛОВА", "date": "2018.05.19", "title": "Добрич: Започна празникът на хляба, в който се включват музейни работници, творци доброволци и граждани"}
{"url": "http://www.focus-news.net/news/2018/05/19/2523759/burgas-margarita-hranova-i-dani-milev-shte-predstavyat-praznichen-kontsert-pred-zhitelite-na-grada-v-navecherieto-na-24-may.html", "text": "От 18.30 часа на 22 май Община Бургас организира пищен празничен концерт с вход свободен. Това съобщиха от пресцентъра на Общината. Концертът ще се проведе в залата на Държавната Опера. В навечерието на един от най-светлите български празници – 24 май, Ден на  българската просвета и култура и на славянската писменост, бургазлии ще могат да се насладят на изпълненията на великолепната Маргарита Хранова, която всеки път пленява своята публика с невероятния си глас и присъствие. На сцената ще видим и харизматичния певец, музикант, композитор и текстописец Дани Милев. Драго Драганов ще влезе в ролята на водещ на концерта, в който ще участват още ансамбъл „Български ритми“, Формация „Арт Войс“, Адриана-Мария Манасиева и Даниел Тичков, Дуо „Лирик“, хор „Милка Стоева“, Детска вокална група „Морски песъчинки“, Тромпетен състав и ученици от НУМСИ „Проф. Панчо Владигеров“, както и участници от детска градина „Вълшебство“.", "date": "2018.05.19", "title": "Бургас: Маргарита Хранова и Дани Милев ще представят празничен концерт пред жителите на града в навечерието на 24 май"}
{"url": "http://www.focus-news.net/news/2018/05/19/2523761/sport-roma-iska-da-privleche-zashtitnik-na-portu.html", "text": "Защитникът на Порту Иван Маркано може да премине в Рома. След края на сезона 30-годишният играч ще стане свободен агент.\r\nТози сезон Маркано стана шампион на Португалия, изигравайки в турнира 37 мача във всички турнири и отбелязвайки 6 гола.  Виктор Турмаков", "date": "2018.05.19", "title": "Спорт: Рома иска да привлече защитник на Порту"}
{"url": "http://www.focus-news.net/news/2018/05/19/2523760/georgos-ververis-siriza-v-regiona-ne-se-delim-na-balgariya-i-gartsiya-nie-sme-balkanite-i-tryabva-da-sme-obedineni.html", "text": "В региона не се делим на България и Гърция, ние сме Балканите и трябва да сме обединени. Това каза Георгос Верверис, представител на партия СИРИЗА, в началото на Третия конгрес на АБВ, предаде репортер на Агенция „Фокус“.  „Многоуважаеми делегати, приятели, благодаря ви за поканата, отправена към СИРИЗА за присъствие на вашия конгрес“, каза той и пожела успешен и ползотворен конгрес на АБВ, като я определи като движеща сила. Той предаде и поздрави от гръцкия премиер Алексис Ципрас. „Ние, прогресивните сили в Европа и на Балканите, сме изправени пред една двойна заплаха - от една страна всемогъщото доминиране на неолиберализма, от друга - възходът на един враг, който нашите бащи и майки са ограничили до периферията на историята – фашисткото и неофашисткото крайно дясно“, каза Верверис. По думите му повече от всякога, има нужда от единен фронт срещу тези заплахи. \"Нека работим заедно за по-силни и по-стабилни демокрации и по-успешни икономики\", призова той.  „Скъпи приятели, ние много години бяхме приятели и също много години бяхме врагове. Моето поколение е израснало с урока да мрази съседите. По време на Студената война ни учеха да сме разделени, но ние вярваме в Обединена Европа, искаме да ви кажем, че имаме същите проблеми“, посочи Верверис. Той допълни, че общите проблеми трябва да търсят общо решение. \r\nПриветствие отправи и председателят на Движение \"Гергьовден\" Драгомир Стефанов. \r\nДеница КИТАНОВА", "date": "2018.05.19", "title": "Георгос Верверис, СИРИЗА: В региона не се делим на България и Гърция, ние сме Балканите и трябва да сме обединени"}
{"url": "http://www.focus-news.net/news/2018/05/19/2523762/blagoevgrad-katastrofa-mezhdu-dva-leki-avtomobila-e-stanala-na-patya-mezhdu-selata-novo-delchevo-i-rupite.html", "text": "Катастрофа между два леки автомобила е станала на пътя между селата Ново Делчево и Рупите. Това каза за Радио „Фокус“-Пирин дежурният служител в Областно пътно управление-Благоевград. Сигналът за инцидента е постъпил около 10:20 часа. При инцидента има леко пострадали, както и материални щети. Движението се осъществява двупосочно в свободната лента и се регулира от „Пътна полиция“.\r\nЛора КАЛЧЕВА", "date": "2018.05.19", "title": "Благоевград: Катастрофа между два леки автомобила е станала на пътя между селата Ново Делчево и Рупите"}
{"url": "http://www.focus-news.net/news/2018/05/19/2523755/s-vrachvane-na-chlenski-karti-na-novi-chlenove-na-abv-zapochna-tretiyat-kongres-na-partiyata.html", "text": "С връчване на членски карти на нови членове на АБВ започна Третият конгрес на партията, предаде репортер на Агенция „Фокус“. Конгресът бе открит с химна на Република България, този на Европейския съюз и на партията. Председателят Константин Проданов приветства всички с добре дошли и обяви конгреса за открит. В началото на заседанието заедно с председателя АБВ-Младежи Любомира Ганчева, Проданов връчи членски карти на новопостъпили младежи от АБВ. Мотото на Третия конгрес на партията е: „Време за битка“. Дневният ред на форума предвижда слово на председателя на АБВ Константин Проданов, изказвания по политическия доклад, отчетните доклади на Националния съвет на Националния контролен орган, гласуване на политическите документи на конгреса, обсъждане и приемане на промените в Устава на ПП АБВ и избори за национални ръководни органи, Национален контролен съвет, председател на Гражданския съвет на АБВ и закриване. \r\nДеница КИТАНОВА", "date": "2018.05.19", "title": "С връчване на членски карти на нови членове на АБВ започна Третият конгрес на партията"}
{"url": "http://www.focus-news.net/news/2018/05/19/2523752/ria-novosti-evropeyskiyat-komisar-po-energetikata-potvardi-che-es-e-privarzan-kam-yadrenata-sdelka-s-iran.html", "text": "Европейският комисар по въпросите за енергетиката Мигел Ариас Каниете заяви,че ЕС остава напълно привързан към ядреното споразумение с Техеран и разчита на по-нататъшно развитие на икономическите отношения с Иран, предава РИА Новости.\r\n„Докато Иран се придържа към своите задължения по договора, ЕС също ще изпълнява своите“, заяви Каниете след срещата си с ръководителя на Организацията за ядрената енергетика на Иран Али Акбар Салехи в Иран. Той отбеляза, че възможните последици от прекратяването на договора биха били „катастрофални“.\r\n„От една страна искаме да снижим влиянието от санкциите на САЩ върху европейския бизнес, а от друга да поддържаме ръста на търговията и икономическите отношения между ЕС и Иран… Ние сме напълно привързани към запазването на икономическото споразумение“.  Виктор Турмаков", "date": "2018.05.19", "title": "РИА Новости: Европейският комисар по енергетиката потвърди, че ЕС е привързан към ядрената сделка с Иран"}
{"url": "http://www.focus-news.net/news/2018/05/19/2523757/nova-tv-makedoniya-v-makedoniya-shte-se-provede-liderska-sreshta-za-novoto-predlozhenie-za-razreshavaneto-na-spora-za-imeto.html", "text": "Държавното ръководство на Македония ще обсъди последното предложение за решаване на спора за името, за които преговаряха премиерите  на Македония и на Гърция Зоран Заев и Алексис Ципрас на срещата си в София, предава „Нова ТВ“.\r\nНа срещата в Клуба на депутатите са поканени президента Георге Иванов, председателят на парламента Талат Джафери, председателят на ВМРО-ДПМНЕ Християн Мицковски и лидера на ДСИ Али Ахмети. Премиерът Заев не пожела да коментира последното предложение за решаване на спора за името, за да се даде шанс да успее преговорния процес.\r\nДнес гръцкият премиер Алексис Ципрас в президентския дворец в Атина ще уведоми президента Прокопис Павлопулос за хода на преговорите за името.\r\nПоследното предложение за решаване на спора за името е „Република Илинденска Македония“,  който уж бил приет и от гръцкия премиер Ципрас. Виктор Турмаков", "date": "2018.05.19", "title": "„Нова ТВ“ (Македония): В Македония ще се проведе лидерска среща за новото предложение за разрешаването на спора за името"}
{"url": "http://www.focus-news.net/news/2018/05/19/2523767/predsedatelyat-na-komisiyata-po-vatreshna-sigurnost-i-obshtestven-red-i-predsedatel-na-pg-na-gerb-tsvetan-tsvetanov-se-sreshtna-s-prezidenta-na-mozachniya-trast-globsek-robart-vas.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе среща с президента на мозъчния тръст „ГЛОБСЕК“ Робърт Вас. Двамата разговаряха по време на глобалния форум „ГЛОБСЕК“ в словашката столица Братислава. Това съобщиха от пресцентъра на ПП ГЕРБ.\r\nВ рамките на работната среща Цветан Цветанов благодари на Робърт Вас за това, че темата Задни Балкани е добре застъпена в програмата на форума. Председателят на ПГ на ГЕРБ отбеляза, че в контекста на Българското председателство на Съвета на ЕС това е важно за получаването на обратна връзка от академичните среди.\r\nНа свой ред президентът на „ГЛОБСЕК“ подчерта, че Западните Балкани са важни като регион за сигурността на цяла Европа. „По време на панела, посветен на ситуацията и бъдещето на страните от региона, още веднъж стана ясно, че за тях не съществува алтернатива на интеграцията в ЕС. Самият министър на отбраната на Черна Гора Н.Пр. Предраг Бошкович също бе категоричен, че за Западните Балкани европейското бъдеще е безалтернативно“, посочи Вас. Той сподели, че се надява Цветан Цветанов да продължи да участва в такива форуми и през следващите години.", "date": "2018.05.19", "title": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна с президента на мозъчния тръст „ГЛОБСЕК“ Робърт Вас"}
{"url": "http://www.focus-news.net/news/2018/05/19/2523763/alsat-m-spored-bivsh-gratski-vanshen-ministar-republika-ilindenska-makedoniya-e-olitsetvoreniya-na-iredentizma.html", "text": "Със собствена позиция след публикациите в  медиите за новото предложение за решение на спора за името излезе и председателят на партията ПАСОК и бивш външен министър на Гърция Евангелос Венизелос, предава скопският телевизионен канал „Алсат-М“.\r\nСпоред неговите думи, изказани пред депутатите на гръцкия парламент, предложението е „олицетворение на иредентизма“, отхвърляйки го като възможност за преговори.\r\nИ лидерът на опозиционната партия „Нова Демокрация“ Кирякос Мицотакис излезе с коментар, че „Република Илинденска Македония“ е иредентистко, след като бе информиран от гръцкия премиер Алексис Ципрас за новото предложение. Виктор Турмаков", "date": "2018.05.19", "title": "„Алсат-М“: Според бивш гръцки външен министър „Република Илинденска Македония“ е олицетворения на иредентизма"}
{"url": "http://www.focus-news.net/news/2018/05/19/2523748/zam-ministar-georg-georgiev-rezultatite-ot-sreshtata-na-varha-v-sofiya-shte-badat-ustoychiva-chast-ot-protsesite-koito-shte-valnuvat-v-badeshte-es.html", "text": "Резултатите от срещата на върха в София ще влияят на бъдещето на Европейския съюз (ЕС), в контекста на разширяване към Западните  Балкани, и ще бъдат устойчива част от процесите, които ще вълнуват в бъдеще ЕС. Това каза за седмичното обзорно предаване „Метроном“ на Радио „Фокус“ Георг Георгиев, зам.-министър на външните работи, по повод провелата се на 17 май в София среща на върха ЕС-Западни Балкани. Той уточни, че форумът на високо равнище е доказал както авторитета на българското правителство, така и добре структурираната работа през шестте месеца, в които страната ни е председател на Съвета на ЕС. \r\n„Политическата воля и амбицията, която демонстрират лидерите на западноевропейските държави, са много големи. Разговорите, които протекоха, включително и в рамките на този форум, показват това – че страните имат воля да комуникират помежду си, да решават проблематични въпроси, да се справят с предизвикателства, които в миналото са ги разделяли. Множеството двустранни споразумения, които се подписаха, гарантират, че поставените цели занапред ще се реализират. Аз съм уверен, и в мъдростта, и в способността на лидерите на правителствата на страните от Западните Балкани да предприемат правилните стъпки“, коментира Георг Георгиев. \r\nТой допълни, че след края на европредседателството България, със своя немалък капацитет и знания от присъединяването си в ЕС до днес, би следвало да съдейства на държавите, на които им предстои да извървят пътя на евроинтеграцията, за да могат по-смело да предприемат необходимите реформи. Заместник-министърът на външните работи изрази надежда, че представителите на страните от Западните Балкани са си тръгнали от София по-окуражени за пътя, който вече са поели, за присъединяването си към ЕС.", "date": "2018.05.19", "title": "Зам.-министър Георг Георгиев: Резултатите от срещата на върха в София ще бъдат устойчива част от процесите, които ще вълнуват в бъдеще ЕС"}
{"url": "http://www.focus-news.net/news/2018/05/19/2523766/reuters-iran-shte-podnovi-obogatyavaneto-na-urana-ako-es-se-spasi-yadrenoto-sporazumenie.html", "text": "Директорът на ядрената агенция на Иран Али Акбар Салехи заяви, че страната му ще продължи обогатяването на урана, ако ЕС не успее да запази живо споразумението за Иранската ядрената програма, след излизането на САЩ от него, предаде  Reuters.\r\n„Ако другата страна се придържа към обещанията си, ние ще също ще спазим своите. Нашата политика е да изчакаме няколко седмици. Има много възможности, сред тях е и 20-процентното обогатяване на урана“, заяви Салехи.  Виктор Турмаков", "date": "2018.05.19", "title": "Reuters: Иран ще поднови обогатяването на урана, ако ЕС се спаси ядреното споразумение"}
{"url": "http://www.focus-news.net/news/2018/05/19/2523770/targovishte-regionalniyat-istoricheski-muzey-se-vklyuchva-v-evropeyskata-nosht-na-muzeite.html", "text": "С интересна програма Регионалният исторически музей в Търговище се включва в Европейската нощ на музеите. Това съобщиха от музея. Под надслов „Заедно да разкажем приказка за България“ за всички възрасти са предвидени демонстрация на различни видове исторически оръжия, бойни техники, умения от бита на старите българи. В музея гостува Сдружение за военно-патриотично възпитание на младежта” „Приказка за България” – Русе. Пред Славейковото училище ще бъде представен Куклен хепънинг на Държавен куклен театър в града. С вход свободен от 18.00 часа тази вечер до 1.00 часа на 20 май ще бъдат Археологическата експозиция с хилядолетните тайни на Търговищкия край, Хаджи Ангеловата къща с атмосферата на търговищкото възрожденско минало, Свещаровата къща с постоянната експозиция „Икони и църковна утвар“.", "date": "2018.05.19", "title": "Търговище: Регионалният исторически музей се включва в Европейската нощ на музеите"}
{"url": "http://www.focus-news.net/news/2018/05/19/2523772/varna-4-katastrofi-sa-registrirani-v-grada-ot-nachaloto-na-denya.html", "text": "4 пътнотранспортни произшествия са регистрирани във Варна от началото на деня. Това съобщиха за Радио „Фокус” – Варна от „Пътна полиция”. В инцидентите няма пострадали, но са нанесени материални щети. На много места при изходните точки в града се осъществява рутинен контрол от служителите на „Пътна полиция“. Те апелират водачите да бъдат внимателни и да карат със съобразена скорост поради мокрите на места пътни настилки в града.\r\nМилена СТОЕВА", "date": "2018.05.19", "title": "Варна: 4 катастрофи са регистрирани в града от началото на деня"}
{"url": "http://www.focus-news.net/news/2018/05/19/2523773/predsedatelyat-na-komisiyata-po-vatreshna-sigurnost-i-obshtestven-red-v-ns-tsvetan-tsvetanov-provede-sreshta-s-bivshiya-darzhaven-sekretar-po-vatreshnite-raboti-na-sasht-maykal-chertof.html", "text": "Председателят на Комисията по вътрешна сигурност и обществен ред в Народното събрание (НС) и председател на ПГ на ГЕРБ Цветан Цветанов проведе работна среща с бившия държавен секретар по вътрешните работи на САЩ Майкъл Чертоф. Това се случи по време на международния форум за сигурност „ГЛОБСЕК“, провеждащ се в Братислава, съобщиха от пресцентъра на партията.\r\nДвамата обсъдиха ситуацията в сектор „Сигурност“ в трансатлантическото пространство, включително и предизвикателствата пред региона на Западните Балкани. Майкъл Чертоф подчерта, че е важно България като фактор на стабилност да продължава да работи за силно присъствие на ЕС на Балканите. \r\n„Макар и Съюзът да няма алтернатива като притегателен център на интеграция, на територията на страните се наблюдава съревнование за влияние между няколко геостратегически играчи“, обясни Чертоф и допълни, че това е особено видимо в контекста на хибридната война и фалшивите новини.\r\nСъщата тема бе засегната и в панела в проф. Джозеф Най от университета в Харвард. Професор Най коментира, че “меката сила” на Европа като ценности, начин на живот и развитие не бива да се подценява.", "date": "2018.05.19", "title": "Председателят на Комисията по вътрешна сигурност и обществен ред в НС Цветан Цветанов проведе среща с бившия държавен секретар по вътрешните работи на САЩ Майкъл Чертоф"}
{"url": "http://www.focus-news.net/news/2018/05/19/2523775/veliko-tarnovo-vazstanoveno-e-dvizhenieto-po-pat-ii-55-gurkovo-veliko-tarnovo-v-rayona-na-selo-mishemorkov-han.html", "text": "Възстановено е движението по път II-55 Гурково – Велико Търново в района на село Мишеморков хан. Това съобщиха от пресцентъра на Агенция \"Пътна инфраструктура\".", "date": "2018.05.19", "title": "Велико Търново: Възстановено е движението по път II-55 Гурково – Велико Търново в района на село Мишеморков хан"}
{"url": "http://www.focus-news.net/news/2018/05/19/2523777/gabrovo-na-shest-signala-vav-vrazka-s-poroynite-dazhdove-i-padnalata-gradushka-sa-reagirali-pozharnikari-v-oblastta-prez-izminaloto-denonoshtie.html", "text": "На шест сигнала за необходимост от оказване на помощ във връзка с поройните дъждове и падналата градушка са реагирали пожарникари в Габровска област през изминалото денонощие. Това съобщиха за Радио „Фокус“ – Велико Търново от Регионална  дирекция „Пожарна безопасност и защита на населението“-Габрово. Помощ са потърсили граждани, както от областния център, така и от град Трявна и Богатово, община Севлиево.\r\nТази сутрин пожарникарите са гасили и пожар в апартамент на ул. „Стара планина” в град Севлиево. Съобщението за пожара е получено в 05.28 часа. Няма пострадали при инцидента. Нанесени са материални щети.\r\nНадежда КРЪСТЕВА", "date": "2018.05.19", "title": "Габрово: На шест сигнала във връзка с поройните дъждове и падналата градушка са реагирали пожарникари в областта през изминалото денонощие"}
{"url": "http://www.focus-news.net/news/2018/05/19/2523774/xinhua-albanskiyat-ministar-predsedatel-ostava-optimist-za-nachaloto-na-pregovorite-za-prisaedinyavane-kam-es-sled-sreshtata-na-visoko-ravnishte-v-sofiya.html", "text": "Албанският министър-председател Еди Рама заяви, че страната му ще продължи да води диалог на високо равнище с ЕС и че остава оптимист, че скоро ще започнат преговори  за присъединяването на страната към Съюза. Той заяви това след участието си в София на срещата на високо равнище ЕС-Западни Балкани, предава  Xinhua.\r\nСпоред Рама срещата в София не се е фокусирала на преговорите за присъединяването на Западните Балкани, а на връзките, пътната и цифровата инфраструктура. \r\n„ЕС е насред вътрешен дебат, но това е добра възможност и я  използвахме докрай. Оптимист съм“, допълни той. \r\nНа 19 април ЕК даде положителна препоръка за Албания да започне преговори за членство. Виктор Турмаков", "date": "2018.05.19", "title": "Xinhua: Албанският министър-председател остава оптимист за началото на преговорите за присъединяване към ЕС след срещата на високо равнище в София"}
{"url": "http://www.focus-news.net/news/2018/05/19/2523781/blagoevgrad-vazstanoveno-e-dvizhenieto-po-pat-iii-108-novo-delchevo-rupite.html", "text": "Възстановено е движението по път III-108 Ново Делчево - Рупите. Това съобщиха от пресцентъра на Агенция \"Пътна инфраструктура\".", "date": "2018.05.19", "title": "Благоевград: Възстановено е движението по път III-108 Ново Делчево - Рупите"}
{"url": "http://www.focus-news.net/news/2018/05/19/2523778/sport-atletik-bilbao-podpisa-dogovor-s-eduardo-baritso-za-posta-starshi-trenyor.html", "text": "Ръководството на Атлетик Билбао и Едуардо Берицо сключиха договор за една плюс една години за  1,5 милиона евро на сезон. Специалистът ще стане старши треньор на отбора. Досега той заемаше този пост в Севиля.\r\nБерицо ще пристигне в Билбао в близките дни, а официалното обявяване ще е другата седмица.  Виктор Турмаков", "date": "2018.05.19", "title": "Спорт: Атлетик Билбао подписа договор с Едуардо Барицо за поста старши треньор"}
{"url": "http://www.focus-news.net/news/2018/05/19/2523782/sofiya-katastrofa-zatrudnyava-dvizhenieto-pri-krastovishteto-na-ul-ivan-asen-i-bul-sitnyakovo.html", "text": "Катастрофа затруднява движението при кръстовището на ул. „Иван Асен“ и бул. „Ситняково“, предаде репортер на Агенция „Фокус“. Произшествието е леко. Ударили са се два автомобила. Към момента на мястото няма полицейски екип. Заради инцидента е затруднено движението от бул. „Ситняково“ в посока „Орлов мост“. Заради ремонтните дейности в района на Румънското посолство се е образувала километрична колона от автомобили от Телевизионната кула в посока квартал „Подуяне“.", "date": "2018.05.19", "title": "София: Катастрофа затруднява движението при кръстовището на ул. „Иван Асен“ и бул. „Ситняково“"}
{"url": "http://www.focus-news.net/news/2018/05/19/2523783/istorikat-prof-plamen-pavlov-otkazat-na-svetiya-sinod-da-prisastva-na-godishninata-na-ohridskata-arhiepiskopiya-e-antiistoricheski.html", "text": "Отказът на Светия Синод да присъства на годишнината на Охридската архиепископия е антиисторически. Това каза  историкът проф. Пламен Павлов в интервю за седмичното обзорно предаване „Метроном“ на Радио „Фокус“. По думите му това решение дава възможност на някои граждани и митрополити в Македония да говорят, че те са съвсем отделна църква и че нямат нищо общо с нас, което е дълбоко невярно. Според проф. Павлов участието на наши представители в тържествата в Охрид за 1000-годишнината на Охридската архиепископия ще даде възможност да се каже открито, че става дума за част от българската църковна история и че Българската патриаршия е единствената църква, която може да бъде църква-майка на Охридската архиепископия или на Македонската православна църква. \r\n“Това, което аз си мисля, че може да бъде направено все още, е Светият Синод на Българската православна църква да свика заседание и да отмени това за мен наистина непонятно и да не кажа - позорно решение. Още повече, гласовете са осем на пет, и то - при отсъствието на Негово светейшество патриарх Неофит. Т. е., ако той присъстваше, гласовете щяха да бъдат вероятно по някакъв друг начин. Ние не можем да приемем, че Българската църква може да решава такива морално-етични исторически въпроси с разделение, тъй като осем на пет – това си е абсолютно разделение. Такива въпроси трябва да се решават със съгласие. Така че, тези приказки, че ще изпаднем в схизма, че едва ли не ще отпаднем от световния живот на Православието, за мен са абсолютно несъстоятелни. Няма никакви индикации за подобно нещо”, каза той. \r\nПроф. Пламен Павлов призова Светия Синод да преразгледа решението си и да участва достойно в отбелязването на 1000-годишнината от учредяването на Охридската епископия, тъй като тя е важна част от историческия път на Българската православна църква.", "date": "2018.05.19", "title": "Историкът проф. Пламен Павлов: Отказът на Светия Синод да присъства на годишнината на Охридската архиепископия е антиисторически"}
{"url": "http://www.focus-news.net/news/2018/05/19/2523785/pregled-na-mezhdunarodnite-novini-do-13-chasa-agentsiya-fokus.html", "text": "Бъкингамският дворец обяви, след днешната си сватба британският принц Хари и Меган Маркъл ще получат титлата дук и дукеса на Съсекс.\r\n„Кралицата имаше днес удоволствие да потвърди дукството на принц Хари Уелски. Неговите титли включва дук на Съсекс, граф на Дъмбартън и барон на Килкил“, пише в официалното заявление на кралския двор. \r\n*** Българският заместник министър-председател и министър на отбраната Красимир Каракачанов заяви, че страната му няма проблем един от вариантите за новото име на Македония да бъде „Република Илинденска Македония“, предава македонската медия „Фактор“.\r\n„На 1 август миналата година подписахме споразумение, което ни задължава да празнуваме заедно. Илинден е денят на най-голямото въстание. Не мисля, че имаме проблеми с името. Важно е за нас, когато става дума за взаимни отношения, че я няма практика, която присъства преди, а именно да крадем историята, да я променяме“, заяви Каракачанов след завършването на обучението на части от специалните сили на Македония и България Станке Лисичкочково. Въпросът за името, според него, е нещо, което трябва да бъде решено от Македония и Гърция. \r\nБългарският външен министър Екатерина Захариева заяви, че Илинден е важна част от общата история на България и Македония.\r\n***  Днес в 13 часа (македонско време – 14 часа българско), в Клуба на депутатите в Скопие ще се проведе среща, на която премиерът Зоран Заев ще информира лидерите на политическите партии и президента на Македония Георге Иванов за последните подробности от преговорите за името и за срещата в София с неговия гръцки колега Алексис Ципрас, предава македонската медия   „Алсат-М“.\r\nПо време на пресконференцията на срещата на върха на ЕС в София Заев заяви, че предложението, което предаде на гръцката страна, е приемливо за министър-председателя на Гърция Ципрас.\r\nМеждувременно лидерите на гръцките опозиционни партии ПАСОК и „Нова демокрация“ заявиха, че  предложението „Република Илинденска Македония“ съдържа иредентизъм.\r\n*** Има компромисен вариант за името на Македония, приемлив и за македонските и за гръцките власти . Това бе съобщено от македонския министър-председател Зоран Заев.\r\n„Ако може да се осъществи, то ние по всяка вероятност ще имаме решение“, заяви Заев. По-0късно в местните медии се появи името на предполагаемото ново име на държавата – „Република Илинденска Македония“. Илинден е македонският национален празник, свързан с годишнината на въстание срещу Османската империя от 1903 г. \r\nСкопие и Атина се надяват, че до лятото ще успеят да решат спора за името. Постигането на това ще отстрани и последното препятствие по пътя на Македония в НАТО.\r\n*** Президентът на Литва Далия Грибаускайте призова президента на Сърбия Александър Вучич да се придържа към обща с ЕС позиция по отношение на Русия. Според нея Сърбия не подкрепя антируските санкции и ежегодно участва в провеждани на територията на Русия съвместни учения.\r\n„Бъдещето на Сърбия в състава на ЕС зависи от нейните усилия и политическа определеност да върви в една посока с Европа. Макар и Сърбия да признава териториалната цялост на Украйна, тя не се присъедини към санкциите по отношение на Русия, участва в организирани от Русия военни учения“, пише в официално заявление на литовското президентство. \r\nОсвен това Грибаускайте изрази надежда за „по-надеждна защита на чуждестранните инвестиции в Сърбия“. Според администрацията на президента в момента литовските компании са инвестирали в Сърбия повече от 15 милиона евро. \r\n***  Губернаторът на американския щат Тексас Грег Абът призова към действие след масовата стрелба в гимназията в град Санта Фе, оставила 10 души загинали.\r\n„Трябва да направим нещо повече от това само да се молим за жертвите и семействата“, заяви Абът. „Време е да се изправим и да направим така, че такава трагедия никога да не се повтори в Тексас“. Той допълни, че ще слуша предложения как насилието в училищата да бъдат прекратени. Той допълни, че ще се ускорят проверките на хората, искащи да купят оръжие „за да се предотврати тези , които са пряка опасност да купят оръжие“.\r\n„Трябва да защитим Втората поправка в конституцията (правото на собственост на оръжие), но трябва да направим общността и особено училищата безопасно“, допълни той.", "date": "2018.05.19", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/19/2523765/blagoevgrad-ivo-dimchev-zakri-osmata-vecher-na-teatralniya-festival-tara-ra-bumbiya.html", "text": "С изключително присъствие, глас, пърформанс светоизвестният Иво Димчев покори публиката на театралния фестивал „Тара-ра-бумбия“ в Благоевград. Това съобщиха от пресцентъра на Община Благоевград. След премиера във виенския \"Фолкстеатър\" и представяне на фестивала One Dance Week Иво Димчев представи първия си албум \"Скулптури\" и пред благоевградската публика. Хореографът и пърформанс артист със световно признание Иво Димчев покори публиката със своя соло концерт. Парчетата, които изпълни съчетават оперната школовка на гласа му, който  среща меланхолията на артисти като Anthony and the Johnstons и електронната музика. Иво Димчев провокира публиката да усети всяка нота и движение чрез силната емоция. Всеки елемент, който показа на сцената на ДТ „Никола Вапцаров“ като симбиоза от театър, музика, танц, пеене, композиция ще остане като още един от незабравимите моменти, които поднася VI издание на Международния театрален фестивал „Тара-ра-бумбия“. \r\n„В очакване на Годо“ пък предизвика размисъл в зрителя на фестивала, който проследи разговора и очакването. Има ли го Годо, няма ли го? Къде? Ще дойде ли?- успя да разбере публиката в ДТ „Никола Вапцаров“. Театър „Азарян“ и режисьорското решение на Деян Донков, както и акьорите Деян Донков, Иван Бърнев, Цветан Алексиев, Калоян Трифонов, Мартин Цолов постави акцент върху вечния опит на човека с времето, разкъсван между скуката и екстаза.\r\nВ последната вечер от театралния фестивал, който в VI поредни издания впечатлява публика с имена, актьорска игра,смели режисьорски решения, млад дух и различен поглед, публиката ще види „Добре дошли в България!“ от 17.00 часа в Младежки дом и „Ничия земя“ от 19.00 часа на Голяма сцена на ДТ „Никола Вапцаров“.", "date": "2018.05.19", "title": "Благоевград: Иво Димчев закри осмата вечер на театралния фестивал „Тара-ра-бумбия“"}
{"url": "http://www.focus-news.net/news/2018/05/19/2523784/konstantin-prodanov-abv-tretiyat-kongres-predostavya-vazmozhnost-za-prenarezhdane-i-obnovlenie-na-liderskiya-ekip-vklyuchitelno-na-nivo-predsedatel.html", "text": "Настоящият Трети конгрес предоставя възможност за пренареждане и обновление на лидерския екип, включително на ниво председател. Това каза председателят на АБВ Константин Проданов в началото на Третия конгрес на АБВ, предаде репортер на Агенция „Фокус“.  Проданов поясни, че остава на разположение на Националния съвет, ако бъде избран, но сега е моментът АБВ да създаде един нов управленски екип, който да може да изведе тези битки, им предстои да водят.  „Вярвам, че това е печелившата формула, знам, че тя е нестандартна, знам, че в България лидерските трансформации стават сцени. При нас те винаги са плод на осъзната необходимост, премислени, не са спонтанни и винаги са с визия за мислене за бъдещето и на партията, и на България“, каза Проданов. „Понеже очертах стратегическата визия, трябва да кажем няколко думи и за тактиката. Тук говорим вече за глобални, не локални тенденции. Последните години има нарастване на агресията, на скандала“, каза Проданов. Той допълни, че у нас ситуацията не е по-различна, като визира вицепремиера Валери Симеонов, който си прави пиар, а сам премиерът се хвали с \"народняшкия му изказ\".  „От последните дни има куриозни ситуации, при които премиерът съди лидера на най-голямата опозиционна партия за клевета. Лидерът на най-голямата опозиционна партия съди ляв сайт, че я критикували. Трябва да споменем и тази пошла сценка, която се разигра в Благоевград от БСП с обединението в ляво, която се оказа маньовър за присъединяване на човек и половина“, каза Проданов. Той подчерта, че АБВ няма да слезе на това ниво. „Категорично не. Аз искам и вярвам, че ние можем да останем гласа на разума в това блато на фона на този общ крясък“, каза Проданов. „Обстоятелствата около нас налагат нова тактика – на това бойно поле, на което се е превърнала политиката у нас. Няма как да обръщаме и другата буза. За мен това означава, че е необходимо различен стил на управление с акцент върху политическото говорене“, каза Проданов. „Защо казвам всичкото това, защото за мен ние сме в радикално нова ситуация, която налага, както се казва, политиците експерти, политиците дипломати да минат в острието на атаката, за да станат калените в битките“, заяви Проданов.  \r\nДеница КИТАНОВА", "date": "2018.05.19", "title": "Константин Проданов, АБВ: Третият конгрес предоставя възможност за пренареждане и обновление на лидерския екип, включително на ниво председател"}
{"url": "http://www.focus-news.net/news/2018/05/19/2523786/darzhavniyat-glava-rumen-radev-izrazyava-saboleznovaniya-na-svoya-kubinski-kolega-prezidenta-migel-dias-kanel-po-povod-katastrofata-na-patnicheski-samolet-kray-havana.html", "text": "Президентът Румен Радев изразява съболезнования на своя кубински колега президента Мигел Диас-Канел по повод катастрофата на пътнически самолет край Хавана, при която загинаха над 100 души. Това съобщиха от прессекретариата на държавния глава.\r\nПрезидентът Радев изразява съпричастност и съчувствие от името на българския народ и от свое име към семействата и близките на загиналите, както и надежда за възстановяването на оцелелите при тежката катастрофа.", "date": "2018.05.19", "title": "Държавният глава Румен Радев изразява съболезнования на своя кубински колега президента Мигел Диас-Канел по повод катастрофата на пътнически самолет край Хавана"}
{"url": "http://www.focus-news.net/news/2018/05/19/2523788/slavcho-sidzhimkov-aebtri-ako-paketat-mobilnost-se-prieme-v-segashniya-mu-vid-balgarskite-prevozvachi-biha-predpocheli-da-ne-sa-chast-ot-es.html", "text": "Българските превозвачи биха предпочели да са част от страна, която не е част на Европейския съюз, ако така неречения пакет „Мобилност“, иницииран от президента на Франция, се приеме в сегашния му вид. Това каза за Радио „Фокус“ Славчо Сиджимков, превозвач и член на Управителния съвет на АЕБТРИ. Според него страната ни не е предприела навременни действия по проблема, а сега е късно. „Това е такъв шамар към този огромен бранш. Тези първенци, които не знам дали имат и работен ден, да казват – „Да, ние сме зад превозвачите“, сещате се за кой говоря, но и европейците са прави, нали, трябва да почиват по 11 часа“, коментира Славчо Сиджимков. „Откъде измислят такива неща, като изобщо не са в материята. Те не знаят ли, че нашите шофьори в момента целогодишно почиват повече даже и от имперските служители, т.е. и от държавните“, попита той. По думите му България няма да успее да наложи своята позиция. „Недоумявам защо политиците се опитват да убедят превозвачите, че ще бъдат взерти мерки“, изтъкна Славчо Сиджимков. Според него най-вероятно при новите условия превозвачите ще прекратят дейност, а при възможността за пререгистриране на автомобилите в близките държави също се очакват трудности. Сиджимков допълни, че предстоят протести и в Брюксел пред Европейския парламент, но не е убеден в успеха им.", "date": "2018.05.19", "title": "Славчо Сиджимков, АЕБТРИ: Ако пакетът „Мобилност“ се приеме в сегашния му вид, българските превозвачи биха предпочели да не са част от ЕС"}
{"url": "http://www.focus-news.net/news/2018/05/19/2523769/alsat-m-makedoniya-liderite-na-makedonskite-partii-shte-provedat-sreshta-s-prezidenta.html", "text": "Днес в 13 часа (македонско време – 14 часа българско), в Клуба на депутатите в Скопие ще се проведе среща, на която премиерът Зоран Заев ще информира лидерите на политическите партии и президента на Македония Георге Иванов за последните подробности от преговорите за името и за срещата в София с неговия гръцки колега Алексис Ципрас, предава македонската медия   „Алсат-М“.\r\nПо време на пресконференцията на срещата на върха на ЕС в София Заев заяви, че предложението, което предаде на гръцката страна, е приемливо за министър-председателя на Гърция Ципрас.\r\nМеждувременно лидерите на гръцките опозиционни партии ПАСОК и „Нова демокрация“ заявиха, че  предложението „Република Илинденска Македония“ съдържа иредентизъм. Виктор Турмаков", "date": "2018.05.19", "title": "„Алсат-М“ (Македония): Лидерите на македонските партии ще проведат среща с президента"}
{"url": "http://www.focus-news.net/news/2018/05/19/2523791/ekspert-rusiya-evropeyskiyat-sayuz-reshi-da-se-zashtitava-ot-amerikanskite-sanktsii.html", "text": "Евро-оптимистите се оказаха  прави в едно отношение - страните от ЕС не отстъпиха пред американския натиск върху иранския въпрос и не се оттеглиха от ядрената сделка. Причината за неочакваната смелост беше, разбира се, изключително неуважителното и егоистично поведение на президента на САЩ Доналд Тръмп към неговите европейски съюзници, коментира пред руското издание  „Експерт“ политологът Геворг Мирзаян.\r\n„Честно казано, Европа трябва да бъде благодарна на президента Тръмп“, заяви  председателят на Европейския съвет. „Благодарение на него се отървахме от илюзии. Той ни накара да разберем, че можем да си помогнем сами“, допълни той.\r\nНе е известно дали европейските лидери наистина са имали илюзии за Америка, но във всеки случай Тръмп ги накара да си спомнят за гордостта\r\n \"Въпросът, разбира се, не е в Иран, а във факта, че европейците не са доволни от съществуващия формат на отношенията със САЩ. Европа е открито против едностранните мерки в САЩ, в случая на Иран“, обяснява експертът Дмитрий Белски. На второ място, демонстративното поведение на Тръмп изисква отговор от страна на европейците. „Иранската стратегия за Тръмп се изпълнява за сметка на европейската икономика“. коментират представители на германския бизнес. Ако Ангела Меркел, Емануел Макрон и други лидери на  ЕС не изпълнят това искане, още по-голям брой избиратели ще се преместят в лагера на крайно десните европейски сили, както и към евроскептиците. Затова сега са заложени не само гордостта, но и кариерите на представителите на европейското ръководство.\r\nЕто защо на срещата на високо равнище ЕС- Западни Балкани в София страните-членки  решиха да не се  поддават на изнудването Тръмп и да останат в ядрена сделка с Иран. „Докато иранците спазват задълженията си по сделката, ЕС ще спази своите“, заяви председателят на Европейската комисия Жан-Клод Юнкер.\r\nПо иранския случай ще се разпространи т.нар. \"Регламент за блокиране\", приет през 1996 г., за да защити европейския бизнес от санкции и който никога досега не е бил използван. Съгласно тази наредба, европейски компании няма да са подлагани на прилагане на екстериториални американските санкции, поради решения на чуждестранни съдилища, отнасящи се до тези санкции и дори ще се компенсират щетите нанесени по тях. По този начин Европа ще се подготви институционално за санкциите, които САЩ ще въведат през август 2018 г.\r\nОсвен това лидерите на ЕС постигнаха съгласие за опростяване на процедурата за предоставяне на финансиране и финансови гаранции на европейските проекти в Иран от Европейската инвестиционна банка. Предоставеният „зелен коридор“ според авторите на идеята трябва да премахне трудностите, които могат да възникнат поради финансовите ограничения, наложени от американците.\r\nИ накрая, възможно е Европа да трябва да създаде някаква система за плащане с Иран, тъй като американците сериозно възнамеряват да изключат иранските банки от световната финансова система, включително от SWIFT. При последната обаче Тръмп може да има проблеми, защото според някои експерти SWIFT ще послуша Брюксел. Всъщност, самото управление на SWIFT, съдейки по публикуваното изявление на медиите, също не изгаря с желание да наложи забрани.\r\nДемонстративната воля на ЕС да се противопостави на натиска от страна на САЩ може, разбира се, да подкопае смисъла на санкциите на САЩ. „Теоретично, ако Иран бъде откъснат от SWIFT, той все още ще може да търгува с петрол, но за евро и другите валути“, смята експертът Юрий Ушков.  Но що се отнася до работата на европейските компании, може да има проблеми.\r\nЧастният европейски бизнес не се интересува от репутацията на европейските официални лица, а от запазването и увеличаването на собствените си пари. Затова би искал да работи в Иран, но няма особено доверие в реалните възможности на ЕС. Бизнесмените не вярват в основното съдържание на „блокиращия регламент“\r\nКолко е голяма решимостта на ЕС да защитава бизнеса на страните от Съюза, ще стане ясна през следващите седмици, дали ще има или няма да има допълнителни стъпки. Такава стъпка би могла да бъде например декларация за готовност не само да се отправят искания към СТО, но и да се предявят насрещни искове срещу американските компании. Но за да вярва в подобна  перспектива, човек вече не трябва да бъде просто еврооптимист, а евромечтател. Виктор Турмаков", "date": "2018.05.19", "title": "„Експерт“ (Русия): Европейският съюз реши да се защитава от американските санкции"}
{"url": "http://www.focus-news.net/news/2018/05/19/2523787/evrodeputatat-petar-kurumbashev-v-razgovorite-po-paketa-mobilnost-balgarskoto-pravitelstvo-tryabva-da-ima-mnogo-po-yasen-i-tvard-ton.html", "text": "В разговорите по пакета „Мобилност“ българското правителство трябва да има много по-ясен и твърд тон. Това каза в обзорното седмично предаване „Метроном“ на Радио „Фокус“ евродепутатът Петър Курумбашев по повод протеста на превозвачите, които се обединиха срещу закона „Макрон“. Според евродепутата обещанието на лидера на ЕНП Манфред Вебер, че 219-те евродепутати на ЕНП ще подкрепят исканията на българските превозвачи по пакета за мобилност, противоречи с позицията на докладчика по темата от ЕНП  Вим ван де Камп, който нееднозначно е подкрепил позицията на Франция и Германия. „Засега не съм толкова голям оптимист, тъй като обещанието на Вебер, че цялото ЕНП ще застане зад нас, е абсолютна лъжа. Аз съм свидетел на изказванията на представителите на ЕНП в комисията от Холандия, Франция и Германия“, каза още Курумбашев. \r\n„В предишното гласуване загубихме в Социалната комисия, да видим как ще мине гласуването и в Транспортна комисия. А междувременно трябва да продължат преговорите в Съвета на ЕС и когато той стигне до финална позиция, ЕП гласува за финалната си позиция, след което представители на съвета и на ЕП заедно с представители на Комисията сядат на т.нар „триалог“ и последно и финално се разбират къде е пресечната точка между позициите на трите институции“, уточни евродепутатът. Петър Курумбашев каза, че позицията на българските евродепутати по темата е абсолютно единна от самото начало и никога не е имало колебания и политически заигравания. Той поясни, че още през октомври и след това през декември 50 евродепутати са подкрепили един и същи текст, което е било добър случай на взаимодействие между румънски и български евродепутати, независимо от тяхната партийна принадлежност. Евродепутатът е категоричен, че българският интерес трябва да се отстоява до последната минута, в която ще има гласуване в съвета. „Това че в момента нашата позиция изглежда в малцинство, не означава че някой трябва да каже – те са по-големи от нас, или повече от нас и ние няма да си отстояваме правата. Напротив. Всеки мач се играе до 90-та, а след това и до 95-та минута, ако има 5 минути продължение“, допълни Петър Курумбашев.", "date": "2018.05.19", "title": "Евродепутатът Петър Курумбашев: В разговорите по пакета „Мобилност“ българското правителство трябва да има много по-ясен и твърд тон"}
{"url": "http://www.focus-news.net/news/2018/05/19/2523790/vitseprezidentat-iliyana-yotova-podari-na-predsedatelya-na-senata-na-cheshkata-republika-milan-shteh-kirilitsata-izpisana-ot-detsata-ot-sdruzhenie-duhovno-ogledalo.html", "text": "Вицепрезидентът Илияна Йотова подари на председателя на Сената на Чешката република Милан Щех кирилските букви, изписани от децата от сдружение „Духовно огледало“. Това съобщиха от прессекретариата на държавния глава.\r\nДвамата обсъдиха отличното двустранно сътрудничество и културните връзки между Република България и Чешката република. Акцент в разговорите и бяха предизвикателствата пред Европа и проведената в София среща ЕС-Западни Балкани.", "date": "2018.05.19", "title": "Вицепрезидентът Илияна Йотова подари на председателя на Сената на Чешката република Милан Щех кирилицата, изписана от децата от сдружение „Духовно огледало“"}
{"url": "http://www.focus-news.net/news/2018/05/19/2523789/konstantin-prodanov-abv-borbata-s-koruptsiyata-e-svedena-do-vzaimno-razmahvane-na-prasti-koy-e-po-korumpiran.html", "text": "Борбата с корупцията е сведена до взаимно размахване на пръсти кой е по-корумпиран. Това каза председателят на АБВ Константин Проданов  в началото на Третия конгрес на АБВ, предаде репортер на Агенция „Фокус“.   По думите му антикорупционният орган се е превърнал в камшик за вкарване в правия път на инакомислещи. Според него никой не забелязва нищетата. „България не е заседнал асансьор, той е на партерния етаж от години“, каза Проданов. По думите му това е стряскащата реалност, а не това, което се вижда от затворените комплекси или от препълнените кафенета във „Витошка“, които са мерило за някои политици. „Това показва тотален разпад на държавността. Той е резултат от близо 30-годишния преход, в който независимо кой е на власт, има само десни политики“, каза той. \r\n„Понеже, както е казал още Дядо Благоев, това, което става в България е само проекция на външни събития, искам да кажа няколко думи за външната политика“, каза Проданов.  Според него левите формация по презумпция са пацифистки, в резолюцията на АБВ са го казали ясно. „Ние трябва да кажем не на тази нарастваща милитаризация, не на участието на България в чужди конфликти. Не на интервенцията в чужди държави без санкция на ООН, независимо накъде ни тикат някой наши съюзници“, посочи Проданов. По думите му трябва да си даваме сметка, че мирната ситуация може бързо да се промени. \r\nПроданов подчерта, че рецептата за България е един широк, ляв, прогресивен, родолюбив фронт. По думите му в България и в света левицата е била във възход, когато е била обединена. „Ние като организация, която от самото си създаване е за диалога, си поставяме като първостепенна задача реализирането на един силен ляво-центристки политически съюз“, каза Проданов. По думите му той трябва да бъде базиран като единодействие на идейна и правна основа. „Тук не говоря за равноправие като водачи на листи и назначения. Както се казва – задръжте си депутатското кюфте“, каза Проданов. Проданов заяви, че обединението трябва да бъде около градивни и смислени национални каузи. \r\nДеница КИТАНОВА", "date": "2018.05.19", "title": "Константин Проданов, АБВ: Борбата с корупцията е сведена до взаимно размахване на пръсти кой е по-корумпиран"}
{"url": "http://www.focus-news.net/news/2018/05/19/2523794/mariana-krasteva-voennomorski-muzey-varna-muzeyat-shte-otvori-vrati-s-topoven-salyut-i-mnogo-iznenadi-za-malki-i-golemi.html", "text": "За поредна година Военноморският музей ще се включи в Нощта на музеите и ще отвори врати за своите посетители от 18.00 часа до 24.00. Това каза за Радио „Фокус“ – Варна директорът на Военноморския музей – Мариана Кръстева. „Откриването ще бъде придружено с топовен салют, който е подготвен от клуб Торпедоносец Дръзки“. Достъпна ще бъде, както постоянната ни експозиция, така и най-новата ни изложба „Българската морска униформа – отражение на своята епоха“, посветена на българската морска униформа през различните периоди“, добави Мариана Кръстева.\r\nСлед това, по нейните думи, започва музикалната част с  Представителния духов оркестър на Военноморските сили. Музикалната програма ще продължи с изпълнения на вокалните ансамбли „Сребърни звънчета“ и „Звездни струни“ от Общинския детски комплекс – Варна. „През цялата вечер, благодарение на нашите приятели от клуб „Дръзки“, в „Училището за моряци“ посетителите ще имат възможност да гледат, да пробват и да се научат как се връзват морски възли“, допълни Мариана Кръстева.\r\nМилена СТОЕВА", "date": "2018.05.19", "title": "Мариана Кръстева, Военноморски музей – Варна: Музеят ще отвори врати с топовен салют и много изненади за малки и големи"}
{"url": "http://www.focus-news.net/news/2018/05/19/2523792/sofiya-politseyski-patrul-s-registratsionen-nomer-3200-snabden-s-radar-i-binokli-e-razpolozhen-na-11-km-na-avtomagistrala-trakiya-v-posoka-plovdiv.html", "text": "Полицейски патрул с регистрационен номер 3200, снабден с радар и бинокли, е разположен на 11 км на автомагистрала „Тракия“, в посока Пловдив, предаде репортер на Агенция „Фокус“.", "date": "2018.05.19", "title": "София: Полицейски патрул с регистрационен номер 3200, снабден с радар и бинокли, е разположен на 11 км на автомагистрала „Тракия“, в посока Пловдив"}
{"url": "http://www.focus-news.net/news/2018/05/19/2523793/lyubomira-gancheva-abv-mladezhi-osnovnata-ni-tsel-e-da-rabotim-za-politicheski-model-v-koyto-natsionalniyat-interes-e-predi-vsichko.html", "text": "Основната ни цел е да работим за политически модел, в който националният интерес е преди всичко. Това каза председателят на АБВ – Младежи Любомира Ганчева  в началото на Третия конгрес на АБВ, предаде репортер на Агенция „Фокус“.   „Радва ме и ще продължавам да оказвам силно влияние в овластяването на младите на всички нива на партията. Много се радвам на инициативата на софийската организация, която е флагманът, където градският председател покани младежкия за свой заместник“, каза Ганчева. Тя разкритикува младежките структури на ГЕРБ и на БСП. Ганчева посочи, че демографската ситуация е катастрофална. „Тук идва нашата дългосрочна кампания „Оставам в България“. Тя посочи, че друга насока, в която работи АБВ – Младежи е срещу подмяната на историята. \r\nДеница КИТАНОВА", "date": "2018.05.19", "title": "Любомира Ганчева, АБВ - Младежи: Основната ни цел е да работим за политически модел, в който националният интерес е преди всичко"}
{"url": "http://www.focus-news.net/news/2018/05/19/2523768/konstantin-prodanov-abv-tam-kadeto-mnogo-drugi-malchaha-i-se-oslushvaha-guzno-nie-nadigahme-glas-mnogokratno.html", "text": "Там, където много други мълчаха и се ослушваха гузно, ние надигахме глас многократно. Това каза председателят на АБВ Константин Проданов  по време на Третия конгрес на АБВ, предаде репортер на Агенция „Фокус“.  „Миналият януари направихме една промяна, която никой дотогава в България не беше правил, едно радикално обновление на ръководството и веднага се хвърлихме в най-дълбокото. Парламентарните избори през 2017 г. бяха тежки, за съжаление нашите смислени послания не се чуха“, каза Проданов. Той определи това като тежък удар, но подчерта, че това не е отклонило АБВ от пътя да са максимално активни по каузите за солидарно общество. „Смея да твърдя, че за тази година и половина не сме мълчали“, каза Проданов. Той маркира две инициативи от изминалата година, които показват що за партия е АБВ. Проданов посочи като една от тях тази за справедливите данъци, а другата - по-ниските ДДС ставки за определени храни и базисни стоки. Той припомни, че АБВ е събрала 30 хил. подписа, които са внесли в парламента. „Наред със самите искания там показахме подход. Каква е работещата формула и за формиране на един работещ съюз и единоденствие в лявото пространство“, допълни председателят на АБВ. По думите му втората инициатива е свързана с ядрената енергетика. Проданов подчерта, че тази тема е запазена марка на АБВ. „Перлата в короната на нашите усилия беше един експертен форум, който организирахме. Там имаше цяла плеяда български и международни експерти. Заложихме на експертното начало, защото темата много се политизира“, коментира Проданов. По думите му на този форум е станало ясно, че АЕЦ „Белене“ трябва да бъде реализиран.\r\nДеница КИТАНОВА", "date": "2018.05.19", "title": "Константин Проданов, АБВ:  Там, където много други мълчаха и се ослушваха гузно, ние надигахме глас многократно"}
{"url": "http://www.focus-news.net/news/2018/05/19/2523771/konstantin-prodanov-abv-zapazena-marka-na-gerb-e-otstaplenieto-ot-reformi-pod-obshtestveniya-natisk-prehvarlyane-na-otgovornost-i-postavyane-na-darzhavniya-aparat-v-usluga-na-upravlenieto.html", "text": "Запазена марка на ГЕРБ е отстъплението от реформи под обществения натиск, прехвърляне на отговорност и поставяне на държавния апарат в услуга на управлението. Това каза председателят на АБВ Константин Проданов  в началото на Третия конгрес на АБВ, предаде репортер на Агенция „Фокус“.  Проданов изрази съжаление, че гласът на АБВ е останал \"глас в пустиня\". \"Държавата е на ръчно управление от един човек. Всичко зависи от настроението му\", каза Проданов. Той отчете, че премиерът Бойко Борисов дори не е присъствал на парламентарен контрол. По думите му тенденциите са много притесняващи, тъй като държавата абдикира от свои задължения. „Тихомълком беше прокарана приватизация на сигурността – прехвърляне на охраната на малките населени места в частни ръце“, заяви Проданов и обърна внимание, че здравето се третира като стока. Председателят на АБВ разкритикува и порочния модел - парите следват ученика, който е довел до загуба на млади поколения. „Много съм радостен, че често бяхме първи, единствени по отношение на нашите позиция и за отношенията с Русия, казуса „Скрипал“, опита за съсипване на военно-промишления комплекс, по реекспорта на лекарства, тракийската кауза. Има едно мишкуване по много от тези теми, може би много от политиците се страхуват и не искат да говорят за тях“, каза Проданов.\r\nДеница КИТАНОВА", "date": "2018.05.19", "title": "Константин Проданов, АБВ: Запазена марка на ГЕРБ е отстъплението от реформи под обществения натиск, прехвърляне на отговорност и поставяне на държавния апарат в услуга на управлението"}
{"url": "http://www.focus-news.net/news/2018/05/19/2523776/konstantin-prodanov-abv-ako-levitsata-ne-e-na-vlast-v-balgariya-to-e-osnovno-i-edinstveno-zashtoto-protsesat-za-edinenie-prez-2016-g-beshe-brutalno-i-ednostranno-prekraten.html", "text": "Ако левицата не е на власт в България, то е основно и единствено, защото процесът за единение през 2016 г. беше брутално и едностранно прекратен. Това каза председателят на АБВ Константин Проданов  в началото на Третия конгрес на АБВ, предаде репортер на Агенция „Фокус“.   Проданов посочи, че членският състав на БСП от 1990 г. насам е намалял 20 пъти. \"Левицата в момента не управлява в нито един областен град в страната. Следващите местни избори според мен ще бъдат съдбоносни за съдбата на левицата и ще видим дали тя ще сподели нерадостната съдба на своите европейски събратя\", коментира Проданов. \"Категоричен съм, че ако левицата в момента не е на власт в България, това е основно и единствено, защото процесът за единение, който беше започнат 2016 г. беше брутално и едностранно прекратен. Тези, които го прекратиха тогава са виновни, че Борисов и сие безчинстват за трети път. Измиването на ръцете с тоя или оня, не хваща дикиш\", каза Проданов. Според него поведението на опозицията е абсолютно неадекватно. „Има скандали, един красив пиар, махленски свади. Бабаитлък, но от това губи държавата. Аз трябва да съм пределно категоричен - от този модел интерес имат двете големи партии. Той е уродлив модел, това взаимно противопоставяне ги крепи, те се хранят от тези взаимни нападки една срещу друга“, каза Проданов. Той обърна внимание, че слоганът на Третия конгрес е „Време за битка“ и посочи, че тази битка минава през обръщане към позабравените принципи на солидарността, социалната справедливост, през разговор за бъдещето, през стратегическата визия, а не дребнотемието и мандатността в политиката, които са присъща характеристика за политиците.\r\nДеница КИТАНОВА", "date": "2018.05.19", "title": "Константин Проданов, АБВ: Ако левицата не е на власт в България, то е основно и единствено, защото процесът за единение през 2016 г. беше брутално и едностранно прекратен"}
{"url": "http://www.focus-news.net/news/2018/05/19/2523797/nikolay-hristov-istoricheski-muzey-provadiya-istoricheskiyat-muzey-v-provadiya-shte-ima-dve-novi-sabitiya-v-noshtta-na-muzeite-i-galeriite.html", "text": "Историческият музей в Провадия ще отвори врати в Нощта на музеите и галериите с две нови събития. Това каза за Радио „Фокус“ – Варна директорът на Историческият музей в град Провадия Николай Христов. „Едното е свързано с непознати досега картини от фонда на Художествената галерия към Исторически музей – Провадия“, добави Николай Христов. По неговите думи второто събитие е по-атрактивно за посетителите и е свързано с най-ранния солодобивен и градски център „Провадия – Солник“. „Уникалният обект много нашумя през последните години и даде много добри резултати. Тази година ще покажем интересните предмети, които са открити през последните две години, както в некропола, така и в селището“, посочи също Христов.\r\nМилена СТОЕВА", "date": "2018.05.19", "title": "Николай Христов, Исторически музей-Провадия: Историческият музей в Провадия ще има две нови събития в Нощта на музеите и галериите"}
{"url": "http://www.focus-news.net/news/2018/05/19/2523764/georgi-harizanov-analizator-balgariya-zasili-rolyata-si-na-mediator-i-partnyor-na-bryuksel-na-balkanskiya-poluostrov-sled-sreshtata-na-varha.html", "text": "България засили ролята си на медиатор и партньор на Брюксел на Балканския полуостров след срещата на върха на 17 май. Това каза за обзорното седмично предаване „Метроном“ на Радио „Фокус“ политическият анализатор Георги Харизанов, във връзка с проведената в София среща на високо равнище ЕС-Западни Балкани. Той уточни, че страната ни е играчът, в чиито ръце е правенето на политика съвместно между Брюксел и проблемните държави на Балканите. \r\n„Всъщност това е дипломацията – да успееш да накараш Ципрас и Заев да си подадат ръка пред камерите, или да успееш да накараш Тачи и Вучич да седнат на една маса – така изглежда дипломацията. От икономическа гледна точка разширяването на ЕС би било изцяло положителен процес – нови пазари, ново свободно движение на конкурентна работна ръка, нови държави, в които да се произвеждат по-евтини продукти. Политически риск винаги има в едно разширяване, но мисля, че от гледна точка на ползите този риск е напълно оправдан. Въпросът е, разбира се, че тези държави трябва да стигнат до определено ниво на развитие, поне, ако не и по-добро от нивото на България и Румъния през 2007 година, когато бяха приети в ЕС. Мисля си, обаче, че за съжаление страни като Босна и Херцеговина, както и Македония, са още твърде далеч от тези стандарти“, обясни политическият анализатор. \r\nГеорги Харизанов допълни, че ако обществеността или критиците на управляващите са очаквали конкретика в заключителната декларация след срещата – такава няма, тъй като тя по правило отсъства от повечето дипломатически документи на ЕС. Той обаче подчерта, че на срещата съвсем категорично е засвидетелствана подкрепа от страна на ЕНП към исканията на българското правителство по така наречения пакет „Мобилност“, който предстои да се гласува в Европейския парламент и срещу който протестираха превозвачите в страната.", "date": "2018.05.19", "title": "Георги Харизанов, анализатор: България засили ролята си на медиатор и партньор на Брюксел на Балканския полуостров след срещата на върха"}
{"url": "http://www.focus-news.net/news/2018/05/19/2523795/ivaylo-kalfin-abv-promyanata-za-koyato-nie-sazdadohme-abv-iziskva-smelost-neobhodima-ni-e-uporitost-i-vyara.html", "text": "Промяната, за която ние създадохме АБВ, изисква смелост, необходима ни е упоритост и вяра. Това каза Ивайло Калфин, член на Изпълнителното бюро на АБВ на Третия конгрес на АБВ, предаде репортер на Агенция „Фокус“.    „Надявам се, че се научихме от загубите си. Всички ние сме хора, които надали бихме искали да повтаряме два пъти една грешка. Сигурно трябва да си дадем отговор какво се случи, за да не бъдем винаги в кондицията, в която искаме да бъдем. Сигурно и го казвам и с личния си опит, не бяхме готови да издържим всички тези напрежения, които са свързани с участието във властта“, каза той и изрази убедеността си, че АБВ оставя следа. Според него навсякъде, където са питали, социолозите са казвали, че АБВ е втората предпочитана партия. „Това се чуваше масово и имаше основание това нещо да е така. Ние трябва да имаме самочувствието на хора, които знаят, могат, имат идеи и които са уважавани в обществото“, каза Калфин. Той посочи, че от своето създаване АБВ винаги са били екип. „Не партия от лидери и за лидери, въпреки че сред нас има много лидери – доказани в различни области. Ако някъде АБВ е било силно, то е било силно тогава, когато всички ние заедно с авторитета си участваме в общото дело. В този смисъл промените  и в ръководството не стават болезнено. Както Коста Проданов каза не се бием, за да сменим председателя на партията. Напротив ние оставаме да работим заедно в един екип. Това е така, защото ние не се борим за власт, а за идеи“, посочи Калфин. \r\nДеница КИТАНОВА", "date": "2018.05.19", "title": "Ивайло Калфин, АБВ: Промяната, за която ние създадохме АБВ, изисква смелост, необходима ни е упоритост и вяра"}
{"url": "http://www.focus-news.net/news/2018/05/19/2523799/patyat-plovdiv-karlovo-e-otvoren-za-dvizhenie.html", "text": "От 13.00 часа пътят Пловдив-Карлово е отворен за движение. Това съобщиха от пресцентъра на МВР. Тази сутрин, във връзка с протестни действия на розопроизводители от Карлово, пътят бе временно затворен. На място полицейски екипи отбиваха движението на моторни превозни средства през обходни маршрути и се грижеха за недопускане на нарушения на обществения ред.", "date": "2018.05.19", "title": "Пътят Пловдив-Карлово е отворен за движение"}
{"url": "http://www.focus-news.net/news/2018/05/19/2523802/futbol-manchestar-siti-e-gotov-da-plati-za-zhorzhinyo-50-miliona-evro-napoli-iska-70.html", "text": "Манчестър Сити и Наполи не могат да се договорят за трансфера на полузащитника на италианския отбор Жоржиньо. \r\nАнглийският отбор е готов да даде за него 50 милиона евро, докато Наполи няма да го дадат за по-малко от 70 милиона.  \r\nВ настоящия сезон 26-годишният футболист е провел 32 мача с Наполи в серия А, отбелязвайки два гола. Виктор Турмаков", "date": "2018.05.19", "title": "Футбол: Манчестър Сити е готов да плати за Жоржиньо 50 милиона евро, Наполи иска 70"}
{"url": "http://www.focus-news.net/news/2018/05/19/2523800/varna-park-muzey-vladislav-varnenchik-se-vklyuchva-v-noshtta-na-muzeite-i-galeriite.html", "text": "Парк-музеят на бойната дружба – 1444 г. „Владислав Варненчик“ във Варна, филиал на Националния Военноисторически музей, се включва в европейската инициатива Нощ на музеите и галериите, като отворя врати за безплатни посещения от 18.00 до 24.00 часа. Това съобщиха от пресцентъра на Парк-музея „Владислав Варненчик“. Освен постоянната експозиция посетителите ще могат и за първи път напълно безплатно да разгледат съвместната изложба с Регионален исторически музей – Силистра, „Борба за бащиното наследство“, посветена на въстанието на Константин и Фружин.", "date": "2018.05.19", "title": "Варна: Парк-музей „Владислав Варненчик“ се включва в Нощта на музеите и галериите"}
{"url": "http://www.focus-news.net/news/2018/05/19/2523803/vesela-hristova-turisticheski-kompleks-akve-kalide-burgas-kompleksat-shte-se-vklyuchi-v-evropeyskata-nosht-na-muzeite.html", "text": "Туристически комплекс „Акве Калиде“-Бургас ще се включи в инициативата „Европейска нощ на музеите“. Това каза за Радио „Фокус“-Бургас Весела Христова, управител комплекса. „По този повод сме организирали богата програма. От 20:00 до 24:00 ще имаме отворени врати за посещение на музея. Ще имаме и безплатни прожекции на 3D филма на всеки кръгъл час“. Христова добави, че в същото време в градината ще звучи музика на живо в изпълнение на формация „Съркъл“. \r\n„Нашите гости и гостите на заведението ни ще се наслаждават на популярни евъргрийни. В 22:00 часа е кулминацията на вечерта, когато на амфитеатъра ще започне едно изключително зрелищно, огнено шоу. Нарекли сме го огънят от древността. Тук очакваме в нощта на 19 май да се срещнат огън и вода. Това са двете най-силни стихии в същото време дарове от боговете“. Атанасова допълни, че всички организирани мероприятия в Нощ на музеите са със свободен вход. „За да се улеснят нашите гости сме потърсили партньорството на „Бургасбус“. Ще пуснат извънредна автобусна линия номер 3, която спирка е точно пред комплекса. Гостите ще имат възможността да се насладят на цялата програма“, каза още Христова.\r\nЯнислава КРЪСТЕВА", "date": "2018.05.19", "title": "Весела Христова, туристически комплекс „Акве Калиде“-Бургас: Комплексът ще се включи в Европейската нощ на музеите"}
{"url": "http://www.focus-news.net/news/2018/05/19/2523806/gen-miho-mihov-za-men-rodinata-e-maychiniyat-dom-a-otechestvoto-bashtiniyat-dvor.html", "text": "За мен Родината е майчиният дом, а Отечеството - бащиният двор. Тук не говорим за страна, а за подреденост. Това каза в интервю за Радио „Фокус“ генерал Михо Михов, бивш началник на Генералния щаб на Българската армия /1997 г. - 2002 г./ и бивш посланик на България в Република Македония /2005 г. -2009 г./ по повод 100-годишнината от края на Първата световна война. Генерал Михов припомни организирания от него и граждански организации през 2008 г поход Охрид – Дойран, по случай 90 години от края на Първата световна война, който проследява позициите на Българската армия по Солунския фронт.\r\n“Ние направихме два етапа, първия - от Охрид до завоя на Черна, и вторият етап беше от Дойран до командния пункт на генерал Вазов - Фурка, където връчихме съответните грамоти на участниците, а те се увеличаваха за двата етапа. Това вълнуващо преживяване аз никога няма да го забравя. Ние видяхме останките по бойните полета. Възхвалявахме не само Ломския полк в района на Битоля или 34-ти полк в района на Дойран, но и всички онези, които след и преди Добро поле отдаваха сили и възможности и проляха кръвта си за българската кауза“, каза ген. Михов.  Той добави, че подкрепя инициативата посмъртно да бъде награден с орден „Стара Планина“ – втора степен Панде Ефтимов в знак на признателност към личността му. \r\nВинсент ТАНОВСКИ", "date": "2018.05.19", "title": "Ген. Михо Михов: За мен Родината е майчиният дом, а Отечеството - бащиният двор"}
{"url": "http://www.focus-news.net/news/2018/05/19/2523798/ivaylo-kalfin-abv-nachinat-da-zashtitish-interesa-na-balgarskite-prevozvachi-ne-e-kato-bade-vzeto-reshenieto-da-se-pomolish-da-go-otmenyat-a-da-uchastvash-aktivno-v-obsazhdaneto-mu.html", "text": "Начинът да защитиш интереса на българските превозвачи не е, като бъде взето решението да се помолиш да го отменят, а да участваш активно в обсъждането му. Това каза Ивайло Калфин, член на Изпълнителното бюро на АБВ на Третия конгрес на АБВ, предаде репортер на Агенция „Фокус“.   „Ето сега е моментът държавата да защитава интересите на своите превозвачи, а не като свърши целият законодателен процес да започнем да се молим“, каза Калфин.  \r\nПо отношение на международното положение, Калфин коментира, че не трябва да се хвърляме от една в друга посока. „Ние сме членове на НАТО и ЕС, но това не значи, че ние трябва да сме послушковци“, каза Калфин. По думите му всички са били усмихнати по време на последните срещи на високо ниво, защото не са се поставяли сериозни проблеми. \r\nСпоред него в обществото ни липсва солидарност и справедливост. „Не можем да говорим, че безработицата е на рекордно ниски нива, когато имаме над 400 хил. души, които не са регистрирани безработни, но не си търсят работа, които са се отказали въобще да търсят държавата“, заяви Калфин. Той поясни, че голяма част от тях са със средно и висше образование, а не става въпрос за неграмотни хора. Калфин отчете, че 40 % от българските граждани са в риск от бедност. „АБВ е неголяма, малка, но влиятелна партия. Между другото ние го показахме в парламента, затова имаме самочувствието да говорим за неща, които са важни“, допълни Калфин. Според него българският избирател е ощетен, че ги няма хората на АБВ в парламента. „Ще продължим да се борим в представителните органи да има компетентни хора“, каза Калфин. По думите му АБВ винаги е била терен за нови идеи, конкретни инициативи и изява на тези личности. \"Въпросът е да можем да поставяме ясно идеите и да проведем битката. Не за нещо друго, а срещу машината от власт, в която участват и управляващите и опозицията. В нея не искаме да сме поредното винтче от нея. Това е битка за налагане компетентност, експертиза, смислено поведение да бъдат еталон в политическото поведение. Ето такива неща очаквам от следващото ръководство, а и от всички нас, на каквато и позиция да сме в ПП АБВ\", каза Калфин и пожела успешен конгрес. \r\nДеница КИТАНОВА", "date": "2018.05.19", "title": "Ивайло Калфин, АБВ: Начинът да защитиш интереса на българските превозвачи не е, като бъде взето решението да се помолиш да го отменят, а да участваш активно в обсъждането му"}
{"url": "http://www.focus-news.net/news/2018/05/19/2523805/eadaily-spored-ruski-ekspert-aleksandar-vuchich-shte-ostane-v-istoriyata-kato-predal-zemyata-na-predtsite-si.html", "text": "Според ръководителя на Центъра по изучаване на съвременните балкански кризи към института по славянски изследвания към РАН и член на Сената на Република Сръбска Елена Гускова президентът на Сърбия Александър Вучич отдавна е взел решени по повод Косово, предава   EADaily.\r\nСпоред Гускова сръбският президент е имал шанс да промени сценария на отношенията с Прищина, когато замести Борис Тадич на поста министър-председател. Както припомня експертът, Тадич е преговарял със сепаратистите, но никога не е сключвал договор с тях. „Можеше да се откаже от всичко, за което се е съгласил Тадич, и да започне от нулата. Той не, той взе всички точки на споразумението, дори отиде по-далеч, като ги разшири“, допълни тя, добавяйки, че в този случай правата на косовските сърби все още не са защитени.\r\nСпоред Гускова днес Западът вече говори открито за необходимостта да вземе окончателно решение по отношение на Косово и Метохия. И Вучич напълно разбира, че трябва да подпише договор през 2018 г., който ще доведе Косово възможно най-близо до независимостта, каза експертът. \r\n\"И очевидно ще е необходимо да се водят преговори с Русия, която в Съвета за сигурност на ООН трябва да подкрепи Сърбия. И искам да кажа, че Вучич съвсем съзнателно пристъпва към това, знаейки добре, че сърбите няма да му простят това. Той се опитва да се оправдае с факта, че сърбите винаги си спомнят военните, че винаги обичат тези, които се бият. А политиците винаги се смятат за честни. Но ние трябва да разберем напълно, че това е много важно историческо решение за Сърбия, и ако сегашните лидери смятат, че алтернатива на това решение не е налице, експертите смятат, че алтернативата е там. Основното е да се използват всички дипломатически възможности в тази ситуация, включително подкрепата на Русия. Това не е направено до края“, смята историкът\r\nВ отговор на въпрос дали Александър Вучич продължава да разчита на безусловната подкрепа на Русия в Съвета за сигурност на ООН  Гускова отбеляза, че Сърбия и днес прави възможно сътрудничество със страните-членки на НАТО. \"Ние знаем, че броят на военни учения, които провеждат от въоръжените сили на Сърбия с НАТО и с Русия, не е сравним: само две упражнения с Русия и 22 със страните членки на НАТО през 2015 г. Също така има толкова много договори, както са подписани за военното сътрудничество с държави-членки на НАТО а с Русия - има само двама те са много беззъби. В областта на сближаване с НАТО Вучич не седи на два стола. Той седи на един стол“, убеден е експертът\r\nСпоред нея присъединяването към Сърбия към НАТО остава една от основните задачи, заложени от западните държави. И ако Вучич се съгласи да подпише споразумение за Косово, по същия начин ще се намери някоя ръка, които подпише споразумение с НАТО, без оглед на решение за военен неутралитет на Сърбия.\r\nСпоред Гускова става ясно, че Белград вече е взел решение и сръбското ръководство е готово да признае независимостта на Косово. „Съответно Русия няма да се противопостави на този процес, защото това е сръбската земя, а сърбите решават дали да я дадат, да я продадат или да се откажат от нея. Но историята наистина ще помни Александър Вучич, защото ще даде Косово и Метохия на албанците и се отказва част от сръбската територия, за която се бориха поколенията на неговите предци“, обобщава Елена Гускова. Виктор Турмаков", "date": "2018.05.19", "title": "EADaily: Според руски експерт Александър Вучич ще остане в историята като предал земята на предците си"}
{"url": "http://www.focus-news.net/news/2018/05/19/2523796/nova-tv-makedoniya-spored-gratskite-prezident-i-ministar-predsedatel-e-neobhodim-shirok-konsensus-za-reshavane-na-spora-s-imeto.html", "text": "Гръцкият премиер Алексис Ципрас информира президента на страната Прокопис Павлопулос, за хода на преговорите за решаване на спора за името,  предава македонското електронно издание  „Нова ТВ“.\r\n„Ние представляваме линията, която имаме вече две десетилетия и се поддържа от по-голямата част от политическите сили“, заяви Ципрас. Той допълни,  че предпоставка за решение е конституционната ревизия в Македония, при която да не се допуска всяка форма на иредентизъм и че правителството търси възможно най-голям консенсус.\r\nПрокопис Павлопулос също е подчертал необходимостта от широк консенсус.“Политическите сили имат различия, но за националните въпроси необходим най-големият възможен консенсус, за да бъде устойчиво решението и Гърция да има по-голяма сила за преговорите“, допълни той.\r\nЦипрас смята, че е безсмислено да се говори за всяко име, ако преди това не са изпълнят двете ключови условия, поставени от гръцка страна. Гръцкият премиер смята, че преговорите са в критична фаза за намиране на взаимно приемливо решение, проблем, който според него  натоварва гръцката външна политика в продължение на десетилетия. Виктор Турмаков", "date": "2018.05.19", "title": "„Нова ТВ“ (Македония): Според гръцките президент и министър-председател е необходим широк консенсус за решаване на спора с името"}
{"url": "http://www.focus-news.net/news/2018/05/19/2523809/pazardzhik-politseyski-patrul-s-pazardzhishka-registratsiya-2867-e-razpolozhen-sreshtu-zatvora.html", "text": "Полицейски патрул с пазарджишка регистрация 2867 е разположен срещу затвора в Пазарджик, предаде репортер на Агенция „Фокус“.", "date": "2018.05.19", "title": "Пазарджик: Полицейски патрул с пазарджишка регистрация 2867 е разположен срещу затвора"}
{"url": "http://www.focus-news.net/news/2018/05/19/2523804/georgi-parvanov-abv-e-antivoennata-partiya-na-balgariya-osobeno-pri-koleblivoto-povedenie-na-upravlyavashti-i-opozitsiya.html", "text": "АБВ е антивоенната партия на България, особено при колебливото  поведение на управляващи и парламентарна опозиция. Това каза президентът на Република България  (2002-2012 г.) Георги Първанов, предаде репортер на Агенция „Фокус“.  Той поясни, че АБВ никога няма да подкрепи военна операция, която е без решение на Съвета за сигурност на ООН. Първанов допълни, че войната е твърде сложно нещо, за да се остави на американците. „Очаквам в рамките на този форум ние да обявим своето действие, своята първа битка на деня – да покажем характер, воля. Това е битка не на отрицанието, това е битка за нещо съзидателно, градивно, за нещо перспективно. Искам да подчертая още един важен приоритет, който също е много актуален. Има го в документите. Сигурно няма да имаме много време да обсъждаме в дълбочина, но нека да се чуе от този форум и от всички вас на нашите приятели, на нашите сънародници – АБВ е антивоенната партия на България особено при онова колебливо, да не кажа по-силно поведение на управляващи и парламентарна опозиция. Днес повече от всякога ясно и категорично трябва да кажем, че ние сме против всички тези опити да се инспирира за щяло и нещяло военен конфликт“, каза Първанов. Според него не може България да бъде постоянният член на така наречените коалиции на желаещите, образувани атхок в името на неясни цели и интереси.  „Отдавна в АБВ заявихме и не бяхме достатъчно последователни, но аз възраждам, поставям отново на масата и като послание към новото ръководство – мисията на АБВ да водим битка с посредствеността на двуполюсния модел в Българската политика. Не може повече да се търпи това положение, при което двата полюса вегетират върху самоцелната конфронтация по дребнотемието, върху агресията и омразата“, каза Първанов. \r\nДеница КИТАНОВА", "date": "2018.05.19", "title": "Георги Първанов: АБВ е антивоенната партия на България, особено при колебливото поведение на управляващи и парламентарна опозиция"}
{"url": "http://www.focus-news.net/news/2018/05/19/2523801/georgi-parvanov-abv-tryabva-da-si-promeni-taktikata-da-vodim-bitka-za-istinata-ne-da-badem-akademichen-klub.html", "text": "АБВ трябва да си промени тактиката, трябва да водим битка за истината, не да бъдем академичен клуб. Това каза президентът на Република България  (2002-2012 г.) Георги Първанов, предаде репортер на Агенция „Фокус“.  По думите му е нужна радикална промяна за промяна на политическия модел на България. Първанов посочи, че най-важното послание за днешния форум е това, което е изписано като слоган „Време за битка“. „Това в дългите ми продължителни, дългогодишни занимания като политик няма прецедент“, заяви Първанов. По думите му никой така безпардонно не е наричал нещата. „Какво означава това?  Може би трябва да върнем лентата малко назад, макар че сме една млада формация. Мога да кажа, че ние имаме един генетично заложен кусур и когато сме в опозиция мислим като управляващи. Не можем да се отърсим от държавническото. Някои други, както се вижда и когато са на власт, се държат постоянно като опозиция.  Време е ние да осъзнаем, че е важно не само кой управлява, но и кой опонира. Особено при тази парламентарна опозиция, която аз по разбираеми причини няма да коментирам в дълбочина. Важно е да заявим, че като потвърждаваме своите неизменни, дългосрочни стратегически цели, ние радикално трябва да променим тактиката си. Това е най-важното, с което трябва да си тръгнем от конгреса. АБВ трябва да има ясна, твърда, активна, действена позиция по многобройните обществени конфликти“, заяви Първанов.\r\nДеница КИТАНОВА", "date": "2018.05.19", "title": "Георги Първанов: АБВ трябва да си промени тактиката - да водим битка за истината, не да бъдем академичен клуб"}
{"url": "http://www.focus-news.net/news/2018/05/19/2523813/afp-zapochna-svatbata-mezhdu-britanskiya-prints-hari-i-megan-markal.html", "text": "Започва сватбата между британския принц Хари и актрисата Меган Маркъл, предава  AFP.\r\nБулката е пристигнала при църквата „Сейнт Джордж“ в Уинзор, посрещната от радостни тълпи.  Тя е придружена от бащата на принц Хари – принц Чарлз.  Виктор Турмаков", "date": "2018.05.19", "title": "AFP: Започна сватбата между британския принц Хари и Меган Маркъл"}
{"url": "http://www.focus-news.net/news/2018/05/19/2523811/georgi-parvanov-ot-abv-podavame-svoyata-raka-ne-ot-slabost-a-za-edinna-sila-shte-badem-aktiven-faktor-za-edinenieto-mezhdu-partiite-ot-leviya-tsentar.html", "text": "Днес ние от АБВ подаваме своята ръка не от слабост, а за единна сила, какъвто и да е отговорът на другите централиq ние ще бъдем активен фактор и катализатор на единението между партиите в левия център и родолюбивото пространство. Това каза президентът на Република България  (2002-2012 г.) Георги Първанов, предаде репортер на Агенция „Фокус“.  Според Първанов конгресът трябва да даде мандат на ръководството за активни преговори със сродни партии и да се вземе решение за нова коалиция. „Това ново обединение може да има краткосрочни тактически цели, но и по-дълъг хоризонт“, заяви Първанов.  „Лево-центристкото съзнание е различно от старата левица, вторачена в миналото. Тя трябва да съхрани подкрепата на едно твърдо ядро, носталгично настроено. Моята, нашата позиция по Народния съд, по Априлския атентат е известна отдавна. Преди повече от 20 години. Но и аз вярвам и всички вие отказваме днес да водим закъснели битки по миналото. Хората чакат от нас днес актуални действени, работещи решения по здравеопазването, по образованието, по демографската криза като цяло, а не безкрайни, измислени, фалшиви и по съдържание и по форма битки, каквито виждаме в българския парламент“, каза Първанов. По голямата тема за коалициите в българската политика, Първанов заяви, че коалициите са неизбежни и преди изборите за мнозина, след изборите още повече. „Със съжаление трябва да повторя, че в партийната централа на една от големите, голямата лява формация, неизменно следват линията на монопола и се опитват да сведат ролята на други леви формации до незначителни сателити“, посочи Първанов. Той поясни, че АБВ няма как да приеме това. „Мераците, които се появяват периодично да се открадне един или друг член на лява формация са обикновен реваншизъм, без електорален и политически ефект. Този форум го потвърждава. Ние трябва да сме наясно, че и на предстоящите избори силата на техния стратегически удар ще е срещу АБВ. Те може би съзнават, че не могат да се преборят с големия си опонент и затова голямата им победата е да откраднат някой друг отстранен от нас партиен член или симпатизант. Това е меко казано сектантство. Това е неразбиране, недалновидност и то няма бъдеще в българската политика, особено в политиката на българската левица“, каза Първанов. \r\n\"Трябва да покажем, че ще работим с всички, които имат готовността, волята, характера и капацитета да променяме България. Да промведем своята битка за България, за Отечеството, за всички българи, където и да са те. За всеки един наш сънародник“, коментира Първанов. „Нека битката започне сега“, каза Първанов. „Струва си да възродим една идея, която някои от нас в по-далечното минало на прехода сме реализирали и то нескромно успешно. Тогава го наричахме „Клуб 100“, сега можем да го наречем по друг начин“, каза той и поясни, че АБВ може да е катализатора, която да мобилизира гражданския вектор при формирането на политики. „Смятам това за особено важно, защото се чуват различни гласове. Някои казват дайте да създаваме правителство в сянка. Това е една форма, модерна, утвърдена на запад, но не миля, че за българските условия тя е работеща. Тя по-скоро показа партийния стремеж и то на парламентарната опозиция обикновено да се създаде едно ядро от експерти, което да опонира на управляващите“, допълни Георги Първанов.\r\nДеница КИТАНОВА", "date": "2018.05.19", "title": "Георги Първанов: От АБВ подаваме своята ръка не от слабост, а за единна сила - ще бъдем активен фактор за единението между партиите от левия център"}
{"url": "http://www.focus-news.net/news/2018/05/19/2523814/iliya-iliev-vik-dupnitsa-izklyuchitelno-losho-e-sastoyanieto-na-vodoprenosnata-mrezha-v-dupnitsa-kato-vodoprovodite-sa-na-poveche-ot-50-60-godini.html", "text": "Изключително лошо е състоянието на водопреносната мрежа в Дупница, като водопроводите са на повече от 50-60 години. Това каза за Радио „Фокус“-Пирин Илия Илиев, управител на ВиК-Дупница. „Те са основно етернитови и има чести аварии, което създава голям проблем на гражданите“, коментира Илиев. Той подчерта, че когато са изграждани тези водопроводи, са правени довеждащите. „По принцип нямаме толкова чести аварии на довеждащи водопроводи. Водохващанията са в добро състояние и не са толкова проблемни. Основният проблем са ни уличните водопроводи, които често аварират и се стига до доста неприятни ситуации - спиране на вода, големи разходи“, каза още Илиев.\r\nЛора КАЛЧЕВА", "date": "2018.05.19", "title": "Илия Илиев, ВиК-Дупница: Изключително лошо е състоянието на водопреносната мрежа в Дупница, като водопроводите са на повече от 50-60 години"}
{"url": "http://www.focus-news.net/news/2018/05/19/2523807/georgi-parvanov-abv-sluhovete-i-opitite-za-nasheto-prezhdevremenno-otpisvane-sa-silno-preuvelicheni.html", "text": "Слуховете и опитите за нашето преждевременно отписване са силно преувеличени. Това каза президентът на Република България  (2002-2012 г.) Георги Първанов, предаде репортер на Агенция „Фокус“.   Първанов определи форума като внушителен. „Внушителен по брой делегати, ако щете дори по тези опашки при регистрацията. Това идва да покаже за всеки от онези, които могат да гледат, че слуховете и опитите за нашето преждевременно отписване на българската политика са силно преувеличени. Радвам се, че присъстваме на един такъв форум, който по своето същество е работен. Той е един делови форум. Благодаря на всички онези наши гости, вътрешни и международни, които уважиха и пряко чрез присъствие и участие и чрез задочни приветствия, показвайки, че наистина са съпричастни към нашите усилия. С това ние даваме знак за това, че можем да бъдем заедно или във всеки случай можем да работим еднопосочно за една обща кауза. Това никак не е малко. Ние не сме сами“, заяви Първанов. \r\nТой посочи, че АБВ ще се развива като трети път, не като трети полюс. \"Няма да водим само стратегически битки. Ще водим, ще участваме, ще инициираме и своите битки на деня\", посочи той. \r\nДеница КИТАНОВА", "date": "2018.05.19", "title": "Георги Първанов, АБВ: Слуховете и опитите за нашето преждевременно отписване са силно преувеличени"}
{"url": "http://www.focus-news.net/news/2018/05/19/2523817/predsedatelyat-na-pg-na-gerb-tsvetan-tsvetanov-razgovarya-s-baronesa-nevil-dzhons-ot-kamarata-na-lordovete-na-velikobritaniya.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работен разговор с баронеса Невил-Джонс - член на Камарата на лордовете и бивш министър по сигурността и борбата с тероризма на Великобритания (2010-2011 г.). Това съобщиха от пресцентъра на партията. Двамата се срещнаха в рамките на глобалния форум за сигурност „ГЛОБСЕК“ в Братислава.\r\nПредседателят на ПГ на ГЕРБ и баронеса Невил-Джонс обсъдиха предстоящото участие на Цветанов на форум, посветен на сигурността на Западните Балкани, който ще се проведе в Камарата на лордовете в Лондон в края на юни. Двамата коментираха и доклада на Камарата за ролята на Великобритания в региона след излизането й от ЕС.\r\nБаронеса Невил-Джонс подчерта важността, която Великобритания отдава на региона и потвърди, че е осъзната нуждата от ангажираност със страните на Балканите след Брекзит, особено по отношение на сътрудничеството в сектор „Сигурност“.\r\nЦветан Цветанов акцентира върху необходимостта от запазване на високо ниво на сътрудничество между Великобритания и системите за обмен на информация на ЕС между правоохранителните служби. „Така няма да има загуба на оперативни способности, които биха могли да навредят на колективната сигурност на ЕС“, посочи председателят на Комисията по вътрешна сигурност и обществен ред.", "date": "2018.05.19", "title": "Председателят на ПГ на ГЕРБ Цветан Цветанов разговаря с баронеса Невил-Джонс от Камарата на лордовете на Великобритания"}
{"url": "http://www.focus-news.net/news/2018/05/19/2523820/sport-elina-svitolina-se-klasira-na-finala-v-rim.html", "text": "Украинската тенисистка Елина Свитолина победи естонката Анет Контавейт с    6:4. 6:3 на полуфинала от турнира в Рим. Играта продължи час и 15 минути.\r\nНа втория полуфинал ще се изправят рускинята Мария Шарапова и румънката Симон Халеп. Началото на мача е в 18:00 българско време.  Виктор Турмаков", "date": "2018.05.19", "title": "Спорт: Елина Свитолина се класира на финала в Рим"}
{"url": "http://www.focus-news.net/news/2018/05/19/2523818/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili-a-na-gkpp-dunav-most-ruse-i-v-dvete-posoki-za-leki-avtomobili.html", "text": "Интензивен  е трафикът на ГКПП \"Капитан Андреево\" на българо-турската граница на изход за товарни автомобили, а на ГКПП \"Дунав мост-Русе\" на българо-румънската - и в двете посоки, за леки автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската граница и българо-гръцката граница трафикът е нормален на всички контролно-пропускателни пунктове.", "date": "2018.05.19", "title": "ГД \"Гранична полиция\": Интензивен  е трафикът на ГКПП \"Капитан Андреево\" на изход за товарни автомобили, а на ГКПП \"Дунав мост-Русе\" - и в двете посоки, за леки автомобили"}
{"url": "http://www.focus-news.net/news/2018/05/19/2523812/d-r-emil-kabaivanov-kmet-na-karlovo-problemite-v-sektora-na-rozoproizvodstvoto-sa-se-trupali-prez-poslednite-nyakolko-godini-i-sa-v-tseliya-protses-nuzhni-sa-speshni-merki.html", "text": "Проблемите в сектора на розопроизводството са се трупали през последните няколко години и са в целия процес – от производството на посадъчен материал и технологията, през взаимоотношенията между розопроизводители  и розопреработватели, до износа на крайния продукт на европейските и световни пазари. Това каза кметът на Карлово д-р Емил Кабаиванов при откриването на срещата между министъра на земеделието, храните и горите Румен Порожанов с местните розопроизводители и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта, предаде репортер на Радио „Фокус“ – Пловдив. „Тези проблеми, които се натрупаха в бранша, трябва да намерят своето решение. Едни мерки ще бъдат по-краткосрочни, други ще изискват работни групи, за да може през лятото и есента да се работи и да се избегне подобно напрежение при следващите реколти от розов цвят“, коментира Кабаиванов. Той подчерта, че поминъкът на хиляди български семейства зависи от розопроизводството. „Министър Порожанов се е заел сериозно с решаването на проблемите в бранша, а общините ще помагаме с каквото можем, защото искаме да сме част от процеса на регулация. Целта е да има спокойствие и плановост в розопроизводството през следващите години“, каза Кабаиванов.\r\nНа срещата в сградата на Община Карлово присъстваха също розопреработватели, кметове на кметства с най-големи по площ розови насаждения, както и розопроизводители.\r\nКметът на община Карлово д-р Емил Кабаиванов  уговори срещата с министъра, след като вчера се срещна с протестиращи местни розопроизводители в село Розино. По време на срещата, кметът алармира министъра за ситуацията и поиска спешна среща с него, на която да бъде обсъдено как да се спаси реколта 2018, защото производството в момента е в своя пик. На срещата кметът на Карлово постави въпросите за двойно по-ниските изкупни цени  и неизкупуването на розовия цвят от прекупвачите. Д-р Емил Кабаиванов поиска да бъдат обсъдени краткосрочни и дългосрочни мерки, които да бъдат взети, за да се защитят интересите в бранша, една от които е приемане на Закон за розата.\r\nВчера в село Розино местни розопроизводители протестираха срещу ниските изкупни цени и неизкупуването на продукцията от розов цвят. Те блокираха подбалканската линия, като на всеки половин час пропускаха движението за 15 минути.\r\nТони МИХАЙЛОВ", "date": "2018.05.19", "title": "Д-р Емил Кабаиванов, кмет на Карлово: Проблемите в сектора на розопроизводството са се трупали през последните няколко години и са в целия процес, нужни са спешни мерки"}
{"url": "http://www.focus-news.net/news/2018/05/19/2523824/xinhua-si-dzinpin-obeshta-da-se-bori-sreshtu-zamarsyavaneto-na-prirodata.html", "text": "Президентът на Китай Си Дзинпин заяви, че страната му ще се бори срещу замърсяването и ще работи за достигането на ново равнище на екологична цивилизация, предава Xinhua.\r\nКитай ще работи за координиране между екологичното и социалното развитие и екологичната цивилизация, заяви Си Дзинпин в събота по време на двудневна национална конференция за опазване на природата.\r\nКитайският президент заяви, че държавата ще пренасочи повече енергия в това да насърчава екологичната цивилизация и разрешаването на проблемите на околната среда, подкрепени от политическите предимства на централизираното и обединено лидерство на Китайската народна република и социалистическата система, както и постиженията направени през 40-те години на реформи и отваряне към света. Йонислав Дочев", "date": "2018.05.19", "title": "Xinhua: Си Дзинпин обеща да се бори срещу замърсяването на природата"}
{"url": "http://www.focus-news.net/news/2018/05/19/2523815/prof-lyubomir-halachev-abv-bitkata-ne-tryabva-da-e-samo-v-oblastta-na-ikonomikata-a-i-v-oblastta-na-duhovnoto-razvitie-na-natsiyata.html", "text": "Битката не трябва да е само в областта на икономиката, а и в областта на духовното развитие на нацията. Това каза проф. Любомир Халачев, председател на Гражданския съвет на партията по време на Третия конгрес на АБВ, предаде репортер на Агенция „Фокус“.  Според него със съвременните политически мантри не може да се изчерпи това, което 150 години е повтаряли в училище, а именно, че сме народ с древна история. По думите му лишена от духовен имунитет нацията отдавна е заболяла от лоша болест, но не го разбира. „Затова така трудно върви борбата с корупцията. Все още не е дадена ясна дефиниция за тази дума и ние видите ли, не знаем с какво да се борим“, каза проф. Халачев.  По думите му тази битка трябва да бъде спечелена. \r\nПредседателят на АБВ – Жени Невена Стоянова допълни, че партията обявява безусловна битка за всичко мъдро и ценно, изречено от трибуната и за всичко онова, което жените в АБВ са се опитвали да поставят на вниманието и да отстояват. Тя посочи, че жените в АБВ ще проведат битка за националните ни традиции, за образование на поколенията и достойно, пълноценно и право на живот на българските учители, както и за оцеляване на народа чрез достъпно здравеопазване на съвременно ниво. „Всички знаем, че битка се води с биткаджии, каквито уверявам ви са жените от АБВ“, заяви Невена Стоянова и припомни думите на Маргарет Тачър: „Ако искаш в политиката нещо да бъде казано – потърси мъж, а ако искаш да бъде направено – потърси жена“. \r\nДеница КИТАНОВА", "date": "2018.05.19", "title": "Проф. Любомир Халачев, АБВ: Битката не трябва да е само в областта на икономиката, а и в областта на духовното развитие на нацията"}
{"url": "http://www.focus-news.net/news/2018/05/19/2523823/smolyan-stotitsi-shte-se-vklyuchat-v-praznichnoto-shestvie-na-24-may-v-grada.html", "text": "С празнично шествие ще бъде отбелязан тази година в Смолян Денят на българската просвета и култура и на славянската писменост, съобщиха от пресцентъра на общината. В него се очаква да се включат стотици ученици, учители, деца от детските градини и граждани. Инициативата е на Община Смолян, като мероприятието се организира съвместно с Регионалното управление на образованието, съобщи кметът Николай Мелемов. Шествието ще е с начален час 10.00 часа, като то ще тръгне от Стария център- пешеходния мост и ще продължи до Амфитеатъра на площад „България\" на новия център на Смолян. Празничното шествие ще бъде предвождано от Общинския духов оркестър. След него ще бъде Трети ученически гвардейския отряд. Следват четири блока -  на децата от детските градини, основните и средни училища, профилираните и професионалните гимназии и на учителите-ветерани. Шествието ще е част от празничната програма на община Смолян, с която ще бъде отбелязан 24 май. В него ще вземат участие кмета Мелемов, общински съветници, представители на различни институции и др.", "date": "2018.05.19", "title": "Смолян: Стотици ще се включат в празничното шествие на 24 май в града"}
{"url": "http://www.focus-news.net/news/2018/05/19/2523821/afp-prints-hari-i-megan-markal-sa-obyaveni-za-saprug-i-sapruga.html", "text": "Британският принц Хари и актрисата Меган Маркъл се ожениха в Уиндзорския дворец на церемония, излъчвана наживо по целия свят, предава  AFP.\r\nКентърбърийският епископ Джъстин Уелби обяви двойката за съпруг и съпруга, след като двамата обмениха клетви и пръстени.  Виктор Турмаков", "date": "2018.05.19", "title": "AFP: Принц Хари и Меган Маркъл са обявени за съпруг и съпруга"}
{"url": "http://www.focus-news.net/news/2018/05/19/2523808/lokalno-makedoniya-gratskiyat-ministar-predsedatel-izvesti-liderite-na-politicheskite-partii-za-hoda-na-pregovorite-za-imeto.html", "text": "Гръцкият премиер Алексис Ципрас по време на телефонни разговори с лидерите политическите  партии е повторил правителствената позиция за съставно име за всестранна употреба, конституционна ревизия и прилагане на същата като предпоставка за интеграцията на Македония в международните организации, предава македонската електронна медия „Локално“.\r\nЦипрас е информирал председателите на партиите, че правителството няма да пристъпи към конкретни дискусии, ако първо не са изпълнени предпоставките.\r\n„  Необходима предпоставка са промените в конституцията на съседната държава, което ще елиминира всякакъв вид иредентизъм, както и необходимостта те да се приложат. Това е основата за интеграцията на Македония в международните организации. Премиерът информира политическите лидери във връзка с името, че позицията на правителството е да не се пристъпва към конкретни дискусии, ако първо не са изпълнени горните условия“, съобщават от правителството на Гърция по отношение на телефонните разговори с лидерите, без да се предоставя допълнителна информация с кого точно е  говорили какъв отговор е получил от своите събеседници. Виктор Турмаков", "date": "2018.05.19", "title": "„Локално“ (Македония): Гръцкият министър-председател извести лидерите на политическите партии за хода на преговорите за името"}
{"url": "http://www.focus-news.net/news/2018/05/19/2523822/ministerstvo-na-zemedelieto-hranite-i-gorite-registriranite-rozoproizvoditeli-shte-poluchat-darzhavna-pomosht-de-minimis.html", "text": "Министърът на земеделието, храните и горите Румен Порожанов се срещна в Карлово с розопроизводителите и кметовете на населените места в региона. Това съобщиха от пресцентъра на министерството. Поводът са протестите на земеделски стопани заради ниски изкупни цени на розовия цвят. “Държавата няма как да изкупи розовия цвят, нито пък да влияе на цените. И без протест на пътищата щях да дойда”, каза министър Порожанов. Той обеща розопроизводителите, които са регистрирани и са претърпели загуби ще получат държавна помощ “де минимис”.\r\nЩе се работи и за приемане на Закон за розата, който да регламентира процеса от посадъчния материал до преработката в дестилериите.\r\n„Ясно трябва да разграничим коректните дестилерии от тези, които работят с вносна суровина. Необходимо е в бърз порядък да се приеме този закон”, каза министърът на земеделието. В момента има нелоялни производители, които ползват вносни продукти от Иран, Турция и Тунис, смесват ги с българското розово масло и по този начин компрометират качеството и марката му на световните пазари. Това заедно с увеличените розови насаждения с по 10% годишно води и до намалението на изкупните цени тази година. \r\nМинистър Порожанов обяви, че утре в 11 ч в министерството на земеделието ще проведе среща и с дестилериите, които преработват розовия цвят. На нея са поканени и асоциациите на розопроизводителите и кметове на населените места в региона.", "date": "2018.05.19", "title": "Министерство на земеделието, храните и горите: Регистрираните розопроизводители ще получат държавна помощ “де минимис”"}
{"url": "http://www.focus-news.net/news/2018/05/19/2523825/veliko-tarnovo-parkat-na-miniatyurite-v-grada-se-vklyuchva-v-noshtta-na-muzeite.html", "text": "Паркът на миниатюрите „Търновград – духът на хилядолетна България“ във Велико Търново за първи път ще се включи в европейската инициативата „Нощ на музеите и галериите“. Паркът ще е отворен за безплатни посещения от 18.00 до 21.00 часа за приятна вечерна разходка сред колекцията макети „Мини България“, съобщиха от „Търновград – духът на хилядолетна България“.\r\nВ парка под Балдуиновата кула са експонирани над 52 миниатюри на исторически и природни забележителности от цяла България. Макетите са в мащаб 1:25, направени са по  фотометрични заснемания и са точни копия на оригиналите в най-малки детайл.\r\nВ началото на юни колекцията „Мини България“ ще бъде обогатена с нови макети,  част от които се изработват в Украйна, а други – в макетната работилница в самия парк. Сред попълненията в сбирката ще са бъде  миниатюрите на Дряновския и Троянски манастир, Белоградчишката крепост, паметника „Бранителите на Стара Загора“, Ивавонвските скални църкви, джамията „Баня баши” , София и други.", "date": "2018.05.19", "title": "Велико Търново: Паркът на миниатюрите в града се включва в Нощта на музеите"}
{"url": "http://www.focus-news.net/news/2018/05/19/2523829/izpalnitelniyat-direktor-na-nkiz-antoaneta-bares-udvoyavame-moshtnostite-za-el-zahranvane-na-ikonomicheska-zona-sofiya-bozhurishte.html", "text": "„Национална компания индустриални зони” (НКИЗ) ЕАД получи на 18 май от Министерството на регионалното развитие и благоустройството разрешение за строеж на кабелно трасе, преминаващо през две области, за осигуряване на допълнителни енергийни мощности за инвеститорите в Икономическа зона „София - Божурище”. Трасето ще бъде изградено в рамките на следващите три месеца, така че инвеститорите трябва да са спокойни за доставките на необходимите количества ток в зоната. Това заяви изпълнителният директор на НКИЗ Антоанета Барес в интервю за предаването „Седмицата” по Дарик радио, съобщиха от Национална компания индустриални зони”. \r\nНКИЗ работи с доставчика ЧЕЗ за разширението на електромощностите, необходими за работата на инвеститорите в зоната в Божурище, от средата на ноември 2017 г.   \r\nДоговореното разширение е 30 мегавата, като 13 мегавата ще се реализират на Етап 1 на зоната. На втори етап ще се присъединят 7 мегавата - чрез изграждане на възлова станция в зоната, а на трети етап - 10 мегавата, които ще се осигурят от подстанция \"Банкя\". \r\nПричина за увеличението на електропотреблението е засиленият интерес към зоната в Божурище, където вече са избрали да реализират инвестиционните си проекти 22 чуждестранни и български компании. НКИЗ работи активно по изграждането на инфраструктурата там и преди дни бяха въведени в експлоатация две нови улици. \r\nИзпълнителният директор на НКИЗ обяви, че в момента държавната компания започва работа в сътрудничество с Община Стара Загора за развитието на нова индустриална зона в града. Изграждането й ще следва модела на създаване на Индустриален и логистичен парк Бургас. „В момента имаме над 45 заявления за инвестиционни намерения на компании, които си търсят терени в нашите зони. Това не се е случвало досега”, добави А. Барес.   \r\nИзпълнителният директор на националната компания заяви, че е време за едногодишна равносметка на правителството и за работата на държавните компании, включително и на НКИЗ. „На днешния ден можем да направим равносметка  - за едната година, откакто работи настоящето правителството и една година, през която ние в НКИЗ сме свършили много неща”, каза Антоанета Барес и припомни, че от създаването на компанията досега в нейните зони са привлечени инвестиционни проекти за над 410 млн. лева.", "date": "2018.05.19", "title": "Изпълнителният директор на НКИЗ Антоанета Барес: Удвояваме мощностите за ел. захранване на Икономическа зона „София - Божурище”"}
{"url": "http://www.focus-news.net/news/2018/05/19/2523827/tass-shindzo-abe-ochakva-napredak-v-predstoyashtite-razgovori-s-vladimir-putin-za-podpisvane-na-miren-dogovor.html", "text": "Министър-председателят на Япония Шиндзо Абе възнамерява да обсъди с президента на Русия Владимир Путин осъществяването на план от осем точки за сътрудничество между двете страни и да постигне прогрес за подписване на мирен договор, заяви Абе, предава ТАСС.\r\nЯпонският премиер даде интервю за телевизия „Россия 1“ в събота.\r\n„Преди две години направих предложение за сътрудничество под формата на план от осем точки и сега този проект е почти осъществен. В предстоящата среща с президента Владимир Путин възнамерявам да обсъдя колко далеч сме стигнали в осъществяването на този план“, заяви Абе.\r\n„Очаквам също да постигнем прогрес в решаването на най-важната задача – подписването на мирния договор“, допълни той.Агенция „Фокус“ припомня:\r\nРусия и Япония все още нямат подписан мирен договор от Втората световна война насам. Проблемът, който стои пред тях, са спорните Курилски острови намиращи се в Тихия океан, които от войната насам са анексирани от Русия и към които Япония предявява претенции. Въпреки това, Русия и Япония имат дипломатически отношения. Йонислав Дочев", "date": "2018.05.19", "title": "ТАСС: Шиндзо Абе очаква напредък в предстоящите разговори с Владимир Путин за подписване на мирен договор"}
{"url": "http://www.focus-news.net/news/2018/05/19/2523828/rakovoditelyat-na-sgp-emiliya-rusinova-i-direktorat-na-sdvr-ivaylo-ivanov-shte-dadat-brifing-vav-vrazka-sas-zadarzhaniya-za-bludstvo-s-detsa-ot-stolichno-uchilishte.html", "text": "От 16.30 ч. административният ръководител на Софийска градска прокуратура (СГП) Емилия Русинова и директорът на СДВР Ивайло Иванов ще дадат брифинг във връзка със задържания за извършени блудствени действия с деца от столично училище. Това съобщиха от пресцентъра на Прокуратурата на Р България.\r\nБрифингът ще се проведе на 2 етаж на Съдебната палата, при входа за Софийска градска прокуратура. Влизането се извършва от улица „Лавеле“.", "date": "2018.05.19", "title": "Ръководителят на СГП Емилия Русинова и директорът на СДВР Ивайло Иванов ще дадат брифинг във връзка със задържания за блудство с деца от столично училище"}
{"url": "http://www.focus-news.net/news/2018/05/19/2523830/sport-golyama-chast-ot-fenovete-na-livarpul-i-real-madrid-se-otkazaha-da-patuvat-za-finala-na-shampionska-liga.html", "text": "Голяма част от феновете на Ливърпул и Реал Мадрид са се отказали да пътуват за финала на Шампионската лига в Киев. Причината са завишените цени на хотелите в украинската столица, на някои места достигащи до 10 пъти повече от нормалната цена. Редица фенове са обявили финала за „най-скъпия в историята“ и се оплакват от измами.", "date": "2018.05.19", "title": "Спорт: Голяма част от феновете на Ливърпул и Реал Мадрид се отказаха да пътуват за финала на Шампионска лига"}
{"url": "http://www.focus-news.net/news/2018/05/19/2523826/ministar-rumen-porozhanov-tryabva-speshno-da-bade-priet-zakon-za-rozite-i-da-se-reglamentira-balgarskoto-rozoproizvodstvo.html", "text": "Трябва спешно да бъде приет Закон за розите и да се регламентира българското розопроизводство. Това каза министърът на земеделието, храните и горите Румен Порожанов при срещата си с розопроизводители от Карлово и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта, предаде репортер на Радио „Фокус“ – Пловдив. „Предходните две години цените на розовия цвят бяха много добри, защото и международните пазари бяха добри. Цените през 2017 година достигнаха и до 4 лева нагоре, което, спрямо себестойността на розовия цвят, е една сравнително добра печалба за розопроизводителите. През 2016 година изкупните цени също бяха високи – средната цена достигаше до 5 лева. Нашите изкупуващи дестилерии, работейки на абсолютно международен пазар, предлагат един изключително качествен продукт, като в момента са задъхани от гледна точка на това, че българското розово масло се компрометира постепенно от произведено розово масло, което не е от български розов цвят. Трябва да се преустанови практиката на дестилериите, които произвеждат българско розово масло без вложен български цвят, а го предлагат като такъв на международен пазар и компрометират българското качество“, коментира министър Порожанов. Той подчерта, че годишно България произвежда розов цвят за малко над 3000 тона розово масло, като реално страната продава два пъти повече на база вносни продукти и  химически добавки, което компрометира българското розопроизводство. „Затова трябва да го регламентираме и по най-спешния начин трябва да подготвим съответната нормативна уредба, според мен закон. В момента имаме количества розов цвят в българските дестилерии, които не са реализирани през предходните години. Част от тези количества са и с висока себестойност, защото самият  розов цвят е изкупуван през предходните години на цена от 4 и 5 лева“, каза министър Порожанов.\r\nТой посочи, че през последните 2 години се отчита нарастване на площите с рози с по 10 % всяка година. „В момента се обработват над 400 000 декара розови насаждения. Безспорно, розовият цвят е много специфичен продукт, който трябва да бъде обран, изкупен и преработен навреме. През последните 2 години много земеделски производители разшириха площите си, появиха се и нови такива. Очакваме една доста сериозна реколта, която трябва да бъде изкупена навреме. Но именно тази реколта доведе до по-ниските изкупни цени. Това, което ние можем да направим като държава в конкретния случай за по-ниските изкупни цени е да намерим възможност за компенсиране на розопроизводителите по схема „de minimis“. Ние като държава не можем да регулираме. Разбира се, в никакъв случай не трябва цената да бъде под себестойност“, коментира министър Румен Порожанов. Той обясни, че Законът за розите, който трябва да се приеме, е необходимо да регулира и отношенията в самото производство. „Трябва да е ясно. че производителите трябва да работят със сертифициран посадъчен и разсадъчен материал, защото българското розово масло се прави от роза „дамасцена“. През последните години имаме насети и други розови насаждения, като те няма как да влязат в микса за производство на розово масло. Всяка една дестилерия следи много внимателно този процес. Някои от тях имат и собствено производство, а когато това не стига, те сключват договори с розопроизводители. Има си традиционни отношение, които са пречупени и през финансиране в рамките на годината за различни обработки като торене, оране, пръскане и т.н. Дестилериите  се стараят да имат договори с надеждни производители, за които знаят, че материалът им е сертифициран и че предлагат качествен продукт, набран в съответния период на денонощието. В по-редни случаи се стартира с изкупуване на цвят от производители, които нямат договори“, посочи министър Порожанов. По думите му, единият от проблемите при част от производителите е, че нямат договори за изкупуване. „Освен че нямат договори, за съжаление, голяма част не са регистрирани и като земеделски производители. Има изискване да бъдат регистрирани и да имат сертификат за произход на посадъчния материал. Това трябва ясно да се регламентира и всеки един от производителите да излезе на светло. Трябва да се регистрира и да плаща осигуровки, но ще може да получава субсидии и всички привилегии на земеделски производител, а те не са малко“, каза още министърът на земеделието, храните и горите.\r\nТони МИХАЙЛОВ", "date": "2018.05.19", "title": "Министър Румен Порожанов: Трябва спешно да бъде приет Закон за розите и да се регламентира българското розопроизводство"}
{"url": "http://www.focus-news.net/news/2018/05/19/2523832/veliko-tarnovo-vazstanovka-na-napadenieto-na-kardzhaliite-v-selo-arbanasi-shte-bade-predstavena-v-noshtta-na-muzeite.html", "text": "Село Арбанаси е основният акцент в 14-то издание на инициативата Нощ на музеите. Това обобщи за Радио „Фокус“ – Велико Търново Иван Църов, директор на Регионалния исторически музей във Велико Търново. В архитектурно-музейния открит резерват, в който има общо седем исторически обекта, ще се случат и основните събития, предвидени от културната институция. Основното мероприятие се нарича „Арбанаси 1792-ра“. Това е една препратка към 1792 година, когато селото е нападнато от кърджалиите. На базата на исторически документи  и свидетелствата на участниците в събитията, ще бъде представена историческа възстановка. Мероприятието ще започне от 17.00 часа и ще се случи на малкото площадче пред Кметството в село Арбанаси. В него ще се включат около 35-40 възстановчици от цялата страна, които ще потопят публиката в духа на събитията от миналото. Всеки, който има желание, ще има възможност да си направи и снимка с народна носия.\r\nЛуиза ТРАНЧЕВА", "date": "2018.05.19", "title": "Велико Търново: Възстановка на нападението на кърджалиите в село Арбанаси ще бъде представена в Нощта на музеите"}
{"url": "http://www.focus-news.net/news/2018/05/19/2523819/desislava-kuzmanova-obshtinsko-druzhestvo-blagoevgrad-fest-blagoevgrad-se-prevarna-v-stolitsa-na-knigite-i-teatara.html", "text": "Благоевград се превърна в столица на книгите и театъра. Това каза за Радио „Фокус“-Пирин Десислава Кузманова, управител на Общинско дружество „Благоевград фест“. \r\n„Литера Експо“ и „Тара-ра-бумбия“ винаги са в месец май и винаги се провеждат заедно. Тази година фестивалът „Тара-ра-бумбия“ отново е от 11 до 19 май. Един ден само остава от театралната програма. На 19 май е гвоздеят на програмата - закриването. Тогава ще можем да видим „Ничия земя“, като то е световноизвестно. Представлението е на Македонски народен театър- Скопие.  Режисьор е Александър Морфов . Текстът е на Данис Танович. Това ще бъде нещо изключително и трябва задължително да бъде видяно. Пиесата представлява сатира и се говори за войната и медиите, които си играят с хората, с цел сензация и рейтинг. Това е една изключително важна тема. Има много малко билети, така че побързайте. Не трябва да пропускаме, че от 17:00 часа в зала „Куклен театър“ ще бъде представено „Добре дошли е България“  от Здравка Каменова“, посочи Кузманова. \r\nПо думите й на 11 май е било официалното откриване на Международния театрален фестивал „Тара-ра-бумбия“ с представленията „Януари“ и „Лекция № 1 – За народното творчество“ с Камен Донев. „До този момент жители и гости на Благоевград  успяха да станат част от магията на театъра и чрез спектаклите- „Секс, наркотици и рокендрол“, „Любовни усмивки“, „Пияните“ на Явор Гърдев, Harlem Shake на Ованес Торосян, „Авеню Q”, “Повече не така или така нареченият Бернхард“, „Момчето от последния чин“, „Гората на моето дърво“, Великденско вино“, „Щастливият Бекет“,  „Разделям двойки по домовете“ и „Лоши деца“. Какво предстои ще научите от Десислава Кузманова, управител на общинското дружество „Благоевград фест“, каза Кузнамова.\r\nЛора КАЛЧЕВА", "date": "2018.05.19", "title": "Десислава Кузманова, общинско дружество „Благоевград фест“: Благоевград се превърна в столица на книгите и театъра"}
{"url": "http://www.focus-news.net/news/2018/05/19/2523816/repubika-makedoniya-voislav-sheshel-kupi-kashta-vav-hratkovtsi.html", "text": "Председателят на сръбската радикална партия Воислав Шешел купи къща в Хрътковци. Преди време Трибуналът в Хага осъди политика на 10 години затвор за извършване на престъпления срещу човечеството спрямо хърватите в това село, предава македонското електронно издание  „Република“.\r\nШешел планираше да проведе митинг в Хрътковци на Гергьовден, на който да отбележи годината на гоненията на етническите хървати от Войводина, но властите не му позволиха. Затова лидерът на радикалите се решил на „радикална“ стъпка – да купи къща в центъра на селото, на 300 метра от католическата църква \"Свети Климент\". Къщата се води на сина му Михаил.\r\nМестните твърдят, че в понеделник са го видели да прави оглед на къщата, която е купил.   Виктор Турмаков", "date": "2018.05.19", "title": "„Репубика“ (Македония): Воислав Шешел купи къща във Хрътковци"}
{"url": "http://www.focus-news.net/news/2018/05/19/2523831/anadolu-agency-oshte-dvama-palestintsi-zaginaha-ot-ranite-si-sled-atakite-v-ivitsata-gaza.html", "text": "Двамата палестинци са загинали от раните си в събота, съобщиха от министерството на здравеопазването в Газа, предава Anadolu Agency.\r\nМинистерството е идентифицирало двете лица като двама мъже на 58 и 20 години.\r\nТака общата бройка на загинали, след атаките на Израел в Ивицата Газа, достигна 64. Йонислав Дочев", "date": "2018.05.19", "title": "Anadolu Agency: Още двама палестинци загинаха от раните си след атаките в Ивицата Газа"}
{"url": "http://www.focus-news.net/news/2018/05/19/2523839/burgas-natovaren-e-trafikat-v-oblastta.html", "text": "Натоварен е трафикът в област Бургас през съботния следобед. Това каза за Радио „Фокус“ – Бургас дежурният в Областно пътно управление-Бургас. Пътищата са сухи и нормално проходими. Видимостта е отлична. Натоварени са входно-изходните пътни артериите на Бургас.\r\nИнтензивно е движението и в град Бургас. Пътните настилки са сухи и нормално проходими. Най-натоварено в района на кръговото кръстовище “Трапезица” и пред Окръжна болница.  Интензивно се извършва движението на моторни превозни средства и в  района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nЗасилен  е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nЯнислава КРЪСТЕВА", "date": "2018.05.19", "title": "Бургас: Натоварен е трафикът в областта"}
{"url": "http://www.focus-news.net/news/2018/05/19/2523836/veska-nencheva-bsp-za-balgariya-zadalzhitelno-e-speshnoto-priemane-na-zakon-za-rozata.html", "text": "Подкрепям гнева на протестиращите розопроизводители от моя роден край срещу ниските изкупни цени. И утре розовите масиви ще са пълни с необран розов цвят, докато в Министерство на земеделието, горите и храните вървят поредните разговори за българската маслодайна роза. Това написа във Фейсбук народният представител от ПГ на \"БСП за България\" Веска Ненчева, съобщиха от пресцентъра на партията. Тя добавя, че ПГ на „БСП за България” се ангажира с актуализиране на текстовете на Закон за розата. \"Задължително е неговото спешно приемане в НС. В противен случай, много семейства ще изгубят поминъка си и още млади хора ще берат ягоди в Англия, а не рози в България\", коментира народният представител.", "date": "2018.05.19", "title": "Веска Ненчева, \"БСП за България\": Задължително е спешното приемане на Закон за розата"}
{"url": "http://www.focus-news.net/news/2018/05/19/2523833/ekathimerini-opozitsionnite-lideri-v-gartsiya-opredeliha-kato-iredentistko-predlozhenoto-ime-ilindenska-makedoniya.html", "text": "Гръцките партийни лидери са отхвърлили името „Република Илинденска Македония“, а опозиция към името има и в управляващата партия „Сириза“, пише Ekathimerini.\r\nВ телефонни разговори с премиера на страната Алексис Ципрас, лидерите на „Нова демокрация“, „Движение за промяна“, „То Потами“ и гръцките комунисти „ККЕ“ са отхвърлили предложеното име, което според докладите е направено в петък от премиера на Македония Зоран Заев, по време на разговорите в София.\r\nТова предложение, обаче, се счита от гръцкото правителство за база за разговори, които могат да доведат до решението на въпроса. Йонислав Дочев", "date": "2018.05.19", "title": "Ekathimerini: Опозиционните лидери в Гърция определиха като иредентистко предложеното име „Илинденска Македония“"}
{"url": "http://www.focus-news.net/news/2018/05/19/2523841/plovdiv-aktyorat-marin-mladenov-shte-otbelezhi-45-godini-na-stsenata-na-dramatichen-teatar-plovdiv-s-yubileen-spektakal.html", "text": "Актьорът Марин Младенов ще отбележи 45 години на сцената на Драматичен театър-Пловдив с юбилеен спектакъл. Това обяви Младенов в интервю за Радио „Фокус“ – Пловдив. Събитието ще се проведе на 20 май, неделя, от 19.00 часа в Голямата зала на театъра. Преди юбилейното представление-изненада, във фоайето на културната институция зрителите ще имат възможност да разгледат изложба на Панайот Добрев – Понко в чест на Марин Младенов. „Представлението ще бъде около час и няколко минути. Продължителността зависи от реакциите на публиката, вълнението. Времетраенето може да се увеличи, но няма да се почувства. Няма да е спектакъл от два часа, че да се  чешеш кога ще излезеш. Ще бъде интересно, защото всичко е направено с цел да задържи вниманието на публиката. Ще участват много колеги, няма да играя само аз. Целта е да стане празник за Пловдив, а не да честваме просто един артист, стигна до известна възраст“, коментира с ирония Марин Младенов.\r\nПо думите му, всички тези 45 години на пловдивска сцена представляват целия му живот. „Връзката ми с театъра започна още от ученическите години, от самодейността в училище. Заразих се от магията на театъра покрай брат ми. Той е по-голям от мен, кандидатства и може би е генетично заложено в нас“, спомня си актьорът.\r\n„Първата постановка на пловдивска сцена, в която участвах беше „Валентин и Валентина“. Много известна постановка, в която участвах рамо до рамо с големи артисти. Бях четвърти курс, още нямах диплома. Голяма е връзката ми с пловдивския театър. И преди съм идвал в този театър, докато още не бях артист. Даже познавах актьори, режисьори. Дойдох да играя тук в четвърти курс, още не бях завършил“, разказа Младенов. Той добави, че е играл в представления и във филмови продукции заедно с актьори като Георги Парцалев, Наум Шопов, Петър Слабаков, Васил Михайлов и ред други изявени и доказали се имена.\r\nПо повод своя 70-годишен юбилей и 45 години на пловдивска сцена, актьорът Марин Младенов си пожела най-напред здраве, а след това любов. „Страх ме е от смъртта, защото не я познавам. Страх ме е, че вече няма да виждам хубавите жени и приятелите. Един ден ще напусна театъра, но се надявам да не е съвсем скоро. Но да кажа, че втори 70-годишен юбилей няма да правя. На 140 години да стана и да правя юбилей – няма да стане“, шегува се Марин Младенов.\r\nТони МИХАЙЛОВ", "date": "2018.05.19", "title": "Пловдив: Актьорът Марин Младенов ще отбележи 45 години на сцената на Драматичен театър-Пловдив с юбилеен спектакъл"}
{"url": "http://www.focus-news.net/news/2018/05/19/2523834/tretiyat-kongres-na-abv-izbra-rumen-petkov-za-predsedatel-na-partiyata.html", "text": "Третият конгрес на АБВ избра Румен Петков за председател на партията, научи репортер на Агенция „Фокус“.\r\nОт общия брой на гласувалите 591 делегати, „против“ са били 3-ма, а 9 – „въздържали се“. На форума бе утвърден и състав на Националния съвет на партията. Тепърва предстои да се учредява Изпълнително бюро. \r\nДеница КИТАНОВА", "date": "2018.05.19", "title": "Третият конгрес на АБВ избра Румен Петков за председател на партията"}
{"url": "http://www.focus-news.net/news/2018/05/19/2523842/emiliya-rusinova-sgp-mazhat-bludstval-s-detsa-v-stolichno-uchilishte-e-zadarzhan-za-72-chasa-i-e-privlechen-kato-obvinyaem.html", "text": "Блудствалият с деца в столично училище е задържан за 72 часа и с постановление на наблюдаващия прокурор е привлечен като обвиняем. Това каза административният ръководител на Софийска градска прокуратура (СГП) Емилия Русинова на брифинг в Съдебната палата  във връзка със задържания за извършени блудствени действия с деца от столично училище, предаде репортер на Агенция „Фокус“.  Прокурор русинова поясни, че Наказателният кодекс предвижда наказание „лишаване от свобода“ от 5 до 20 години за подобно престъпление.  „Досъдебното производство, което сме образували вчера е за блудство по отношение на две малолетни лица. Основната цел на разследващите и наблюдаващите прокурори беше защита правата на малолетните деца. Затова процесуално-следствените действия, които извършихме с тях, бяха при изключително спазване на техните права“, каза Русинова и поясни, че разпитите с децата са проведени в синя стая, пред психолог и съдия. По думите й утре предстои внасяне на делото в съда с искане за налагане на най-тежката мярка за неотклонение „задържане под стража“. „В снетите му обяснения частично е разказал за случилото се, но не в детайли и не така, както се е случило. Представил е своя версия на случилото се“, каза Русинова. Тя уточни, че и според неговата версия той е извършил престъпления. „Той признава за извършените блудствени действия, но представя по различен начин случилото се“, допълни ръководителят на СГП. Тя допълни, че след като са повдигнати обвинения наблюдаващият прокурор е  преценил, че доказателствата по делото са достатъчни за привличането му в качеството на обвиняем. Според нея няма значение дали обвиняемият признава или не за блудствени действия. „Той има право да се защитава. Той не е длъжен дори да дава обяснения, може да дава обяснения, каквито прецени, за да защити себе си. За нас са необходими други доказателства, които към настоящия момент считаме, че имаме“, допълни тя. \r\nДеница КИТАНОВА", "date": "2018.05.19", "title": "Емилия Русинова, СГП: Мъжът, блудствал с деца в столично училище, е задържан за 72 часа и е привлечен като обвиняем"}
{"url": "http://www.focus-news.net/news/2018/05/19/2523840/sport-yoakim-lyov-razkritikuva-sandro-vagner.html", "text": "Треньорът на националния отбор по футбол на Германия Йоаким Льов разкритикува поведението на нападателя Сандро Вагнер. Вагнер, който не беше включен в състава на Германия за Световното първенство по футбол, обяви публично, че е разочарован и че се отказва от националния отбор. Според Йоаким Льов играчът е „отишъл твърде далеч“ в поведението си.", "date": "2018.05.19", "title": "Спорт: Йоаким Льов разкритикува Сандро Вагнер"}
{"url": "http://www.focus-news.net/news/2018/05/19/2523843/afp-noviyat-prezident-na-kataluniya-vklyuchi-bivshi-ministri-kam-momenta-v-zatvora-v-novoto-si-pravitelstvo.html", "text": "Новият президент на Каталуния Жоаким (Ким) Тора включи в регионалното си правителство двама бивши министри, към момента намиращи се в затвор в Мадрид, както и други двама бивши министри намиращи се в изгнание в чужбина, съобщава AFP.\r\nТора назначи своето правителство с декрет, но то все още може да бъде блокирано от правителството в Мадрид, което настоява администрацията на каталунския президент да бъде „законна и действаща“, което ще бъде трудноосъществимо за въпросните четирима министри.\r\nПравителството в Мадрид има директна власт в каталунския парламент, след като активира член 155 от испанската конституция, който отне автономията на Каталуния. Йонислав Дочев", "date": "2018.05.19", "title": "AFP: Новият президент на Каталуния включи бивши министри, към момента в затвора, в новото си правителство"}
{"url": "http://www.focus-news.net/news/2018/05/19/2523845/ivaylo-ivanov-sdvr-bludstvaliyat-s-detsa-mazh-ima-kriminalni-registratsii-dostapat-mu-do-uchilishteto-e-bil-reglamentiran.html", "text": "Блудствалият с деца в столично училище има криминални регистрации, достъпът му до училището е бил регламентиран. Това каза директорът на СДВР Ивайло Иванов по време  на брифинг в Съдебната палата  във връзка със задържания за извършени блудствени действия с деца от столично училище, предаде репортер на  Агенция „Фокус“. „Лицето има криминални регистрации, стари. Те не са за някакви сериозни престъпления“, каза Иванов и уточни, че става въпрос за кражба. По думите му няма данни лицето да и извършвало друг път блудства. „Никой от хората, с които сме работили до този момент, не е имало данни лицето да има такива наклонности“, заяви Иванов. На въпрос дали мъжът е работил като доставчик в още около 15 училища и дали има други сигнали, Иванов заяви, че ако досега има подадени сигнали, от полицията ще вземат отношение. „До този момент нямаме други сигнали това лице да е извършвало на други места, с други лица такива действия“, заяви Иванов и уточни, че домът на мъжа е обискиран и са извършени процесуално-следствени действия. \r\nДеница КИТАНОВА", "date": "2018.05.19", "title": "Ивайло Иванов, СДВР: Блудствалият с деца мъж има криминални регистрации, достъпът му до училището е бил регламентиран"}
{"url": "http://www.focus-news.net/news/2018/05/19/2523844/vitseprezidentat-iliyana-yotova-v-mikulchitse-deloto-na-svetite-bratya-kiril-i-metodiy-ni-zaveshta-edinenie.html", "text": "Преди 11 века Светите братя Кирил и Методий създават нова азбука, за да достигне познанието до хиляди славяни на родния им език. Делото на славянските просветители ражда третата християнска цивилизация, с тези думи вицепрезидентът Илияна Йотова откри традиционното официално честване на празника на св. св. Кирил и Методий в селището Микулчице в Чешката република. Това съобщиха от прессекретариата на държавния глава. На тържеството присъстваха официални лица от Република България и Чешката република, както и много българи от Централна Европа. \r\n„Преди ден на една маса в София седнаха европейските лидери заедно с лидерите на Западните Балкани в името на обединена, просперираща и сигурна Европа. В името на човешките отношения и връзки, които ни завеща Кирило-Методиевото дело – правото на суверенни държави, правото на език, култура, книжнина и нация. Завеща ни послание за просперитет чрез култура и духовност, а не чрез войни“, заяви вицепрезидентът. \r\n„Някъде тук, където стоим и стъпваме сега, върху тази земя са стъпвали първите ни учители Светите братя Кирил и Методий, дали най-мощното оръжие в ръцете ни – книжнината и познанието. Затова Микулчице отдавна е място за поклонение. То се превръща и в място за обединение на европейските народи, което ни е толкова необходимо днес, защото заедно трябва да посрещнем заплахите, пред които е изправен светът“, отбеляза Илияна Йотова. \r\nВицепрезидентът благодари на чешките домакини за това, че правят възможен този празник всяка година за добрите ни двустранни отношения и политика на чешката държава към българите, които живеят на нейна територия. \r\nИлияна Йотова отбеляза решаващата роля на тогавашната българска държава за съхраняване делото на Светите братя чрез приемането на Кирило-Методиевите ученици. „Трудно ни е днес да си представим прозорливостта на един български владетел, колебаещ се между езичеството и християнството, когато не просто ги приема, но нарежда да се превеждат светите книги и да се създава литература и култура на новите свещени букви“, заяви вицепрезидентът. Илияна Йотова се обяви против всякакви опити за пренаписване на историята, свързани с делото на Светите братя и произхода на славянските букви.   \r\n„Няма по-силен знак от образите на двамата братя за това място, което от година на година се превръща все повече в място за единение на един народ, на българите“, отбеляза вицепрезидентът пред паметника на Св. св. Кирил и Методий – дело на големия творец Емил Венков, издигнат с помощта на родолюбиви българи и българската държава. \r\nИлияна Йотова определи като съвременни будители учителите, които преподават български език извън пределите на Родината. „Вие поддържате българщината като възпитавате децата в любов към Родината. Будител е дума, която има само в нашия език и не всеки може да я притежава. Затова трябва да сте горди“, заяви вицепрезидентът.   \r\n„Да помним, че българската държава е империя на духовност и култура, създала и отстояла собствен език и писменост, предала познанието на много народи. Днес кирилицата е третата азбука в Европейския съюз“, обърна се вицепрезидентът към българите, събрали се в Микулчице.   \r\n„11 века завещанието на Светите братя е живо. За нас европейските народи най-важно е образованието, говорим и вярваме в Европа на знанието, на новите технологии, това ще завещаем и на децата ни. Но най-важното послание за нас е онова магическо изречение от „Проглас към евангелието“: „За това чуйте, всички славяни, голи са без книги всичките народи“, с това завърши приветственото си слово Илияна Йотова.   \r\nПо-късно вицепрезидентът посети базиликата „Св. св. Кирил и Методий и успение на св. Богородица“ във Велехрад. За културните връзки между Република България и Чешката република Илияна Йотова разговаря с областния управител на Злин Иржи Чунек и кмета на Велехрад Алеш Мергентал. Вицепрезидентът е съорганизатор на честванията на живота и делото на Светите братя в Република Чехия и Република Словакия.", "date": "2018.05.19", "title": "Вицепрезидентът Илияна Йотова в Микулчице: Делото на Светите братя Кирил и Методий ни завеща единение"}
{"url": "http://www.focus-news.net/news/2018/05/19/2523848/pernik-vremenno-dvizhenieto-po-pat-i-1-pernik-sofiya-sled-s-dragichevo-v-posoka-sofiya-se-osashtestvyava-v-edna-lenta-poradi-katastrofa.html", "text": "Временно движението по път I-1 Перник - София след с. Драгичево в посока София се осъществява в една лента поради катастрофа. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.05.19", "title": "Перник: Временно движението по път I-1 Перник - София след с. Драгичево в посока София се осъществява в една лента поради катастрофа"}
{"url": "http://www.focus-news.net/news/2018/05/19/2523837/desislava-kuzmanova-obshtinsko-druzhestvo-blagoevgrad-fest-vse-oshte-zhitelite-i-gostite-na-grada-imat-vazmozhnost-da-se-dokosnat-do-nay-novite-izdaniya-i-avtori-chrez-litera-ekspo.html", "text": "Все още жителите и гостите на Благоевград имат възможност да се докоснат до най-новите издания и автори чрез „Литера Експо“. Това каза за Радио „Фокус“-Пирин Десислава Кузманова, управител на Общинско дружество „Благоевград фест“. „Панаира на книгата „Литера Експо“ провежда юбилейното пето издание, като то тази година е на площад „България“. Отново жителите и гостите на Благоевград могат да се докоснат до най-новите издания и най-новите автори. Всяка вечер имаме представяне на книга. От 18:00 до 18:30 имаме импровизирана сцена. Днес е последният ден от изложението „Литера Експо“ и тази вечер шатрите ще се развалят и в неделя си тръгват издателите. Така че, до днес Благоевград е книга и театър“, посочи Кузманова.\r\nЛора КАЛЧЕВА", "date": "2018.05.19", "title": "Десислава Кузманова, Общинско дружество „Благоевград фест“: Все още жителите и гостите на града имат възможност да се докоснат до най-новите издания и автори чрез „Литера Експо“"}
{"url": "http://www.focus-news.net/news/2018/05/19/2523838/tass-sergey-lavrov-otmeni-vizitite-si-v-arzhentina-i-kuba.html", "text": "Министърът на външните работи на Русия Сергей Лавров отмени визитите си в Аржентина и Куба, заради мерки свързани с новосформираното правителство в Русия, заявиха от руското външно министерство пред ТАСС.\r\nОт министерството съобщиха, че на срещата на външните министри на страните от Г20 в Аржентина, Русия ще бъде представена на ниво заместник-министър на външните работи.\r\n„Заради редица събития свързани с новосформираното правителство, визитите на външния министър в Аржентина и Куба на планираните дати, няма да се състоят“, заявиха от министерството.\r\n„На срещата на Г20 в Буенос Айрес, Русия ще бъде представена на ниво заместник-министър“, допълниха от министерството. Йонислав Дочев", "date": "2018.05.19", "title": "ТАСС: Сергей Лавров отмени визитите си в Аржентина и Куба"}
{"url": "http://www.focus-news.net/news/2018/05/19/2523850/iliya-iliev-vik-dupnitsa-tarsi-se-alternativno-zahranvane-zaradi-povisheni-niva-na-kaltsiy-sulfat-i-obshta-tvardost-vav-vodata-v-selo-balanovo.html", "text": "Търси се алтернативно захранване заради проблем с водата в село Баланово. Това каза за Радио „Фокус“-Пирин Илия Илиев, управител на ВиК-Дупница. „В село Баланово този проблем съществува от две-три години. Има повишени нива на калций, сулфат и обща твърдост, като всички  институции са запознати с този проблем. Търсим в момента алтернативно захранване, тъй като качеството на този водоизточник няма да се подобри. Постоянно се взимат проби оттам и нивата са почти едни и същи, така че най-вероятно ще минем към нов водоизточник, като в момента водим разговори и с Басейнова дирекция „Напоителни системи“ за намиране на алтернативно захранване за селото“, заяви Илиев. \r\nПо думите му през настоящия сезон се извършва почистване на водоизточниците по график, като се започва с измиване на всички резервоари, както в града, така и в селата на територията на община Дупница. „Поетапно се промиват резервоарите, измива се мрежата и това се случва през пролетното пълноводие, за да може да се напълни след това“, каза Илиев.\r\nЛора КАЛЧЕВА", "date": "2018.05.19", "title": "Илия Илиев, ВиК-Дупница: Търси се алтернативно захранване заради повишени нива на калций, сулфат и обща твърдост във водата в село Баланово"}
{"url": "http://www.focus-news.net/news/2018/05/19/2523851/fox-news-dvama-dushi-sa-zaginali-sled-prestrelka-v-germaniya.html", "text": "Двама души са били убити в престрелка близо до югозападния град Саарбрюкен, предава Fox News.\r\nВестник „Saarbruecker Zeitung“ е докладвал в събота, че полицията е задържала заподозрян за престрелката.\r\nВестникът допълва, че престрелката е станала в югоизточната страна на града. Йонислав Дочев", "date": "2018.05.19", "title": "Fox news: Двама души са загинали след престрелка в Германия"}
{"url": "http://www.focus-news.net/news/2018/05/19/2523847/anadolu-agency-turtsiya-startira-kampaniya-za-sabirane-na-pomoshti-za-palestina.html", "text": "В събота Турция стартира „голяма“ кампания за събиране на помощи за Палестина, обяви вицепремиерът на Турция Реджеп Акдаг, предава Anadolu Agency.\r\nГоворейки на пресконференцията за стартиране на кампанията, озаглавена „Бъди надеждата за Палестина“, Акдаг призова турските граждани да се присъединят към кампанията в цялата страна като дарят пари.\r\nВицепремиерът допълни, че Турция и Световната здравна организация ще си сътрудничат върху проект за изпращане на медицинска помощ в Ивицата Газа. Йонислав Дочев", "date": "2018.05.19", "title": "Anadolu Agency: Турция стартира кампания за събиране на помощи за Палестина"}
{"url": "http://www.focus-news.net/news/2018/05/19/2523853/plovdiv-padnali-kamani-zatrudnyavat-dvizhenieto-po-patya-asenovgrad-bachkovo-patnite-nastilki-v-oblastta-sa-mokri-i-hlazgavi.html", "text": "Паднали камъни затрудняват движението по направлението Асеновград-Бачково, в района на втория тунел на пътя. Това съобщи за Радио „Фокус“ – Пловдив дежурният в Областното пътно управление. Изчаква се техника, която да разчисти камъните. Пътят не е затворен и може да се преминава, но с повишено внимание, каза дежурният. Той предупреди, че валежите от дъжд са предпоставка за образуването на свлачища и срутища по пътищата в планинските райони, като водачите трябва да бъдат особено бдителни. Най-рискови са направленията Асеновград-Смолян, Кричим-Девин и Югово-Лъки.\r\nТрафикът на територията на Пловдивска област се осъществява с нормална интензивност, като най-натоварено движение се отчита по пловдивския участък на автомагистрала „Тракия“, също по пътя Пловдив-Карлово. Пътните настилки са мокри и хлъзгави, но нормално проходими. До 30 юни движението по автомагистрала „Тракия“, в участъка от Пловдив до Стара Загора, ще се извършва с максимална скорост до 90 км/ч и повишено внимание поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив-Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът за завършване на ремонта е до 10 юни.\r\nТрафикът на територията на град Пловдив също се осъществява нормално и без затруднения. По-интензивно автомобилно движение се отчита в централната градска част и по входно-изходните артерии. Пътищата в града са мокри и хлъзгави, но нормално проходими. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти.\r\nТони МИХАЙЛОВ", "date": "2018.05.19", "title": "Пловдив: Паднали камъни затрудняват движението по пътя Асеновград-Бачково, пътните настилки в областта са мокри и хлъзгави"}
{"url": "http://www.focus-news.net/news/2018/05/19/2523849/sputnik-dvama-politsai-i-edin-grazhdanin-zaginaha-sled-teroristichna-ataka-v-stolitsata-na-checheniya-grozni.html", "text": "Двама полицаи и един гражданин са загинали в резултат на терористична атака срещу църква в столицата на Чечения, Грозни, заяви източник от местното полицейско управление, цитиран от Sputnik.\r\nПо-рано в събота, лидерът на Чечения Рамзан Кадиров заяви пред журналисти, че четири терористи са успели да влязат в църквата „Свети Михаил“ в Грозни с намерение да вземат заложници. В резултат на намесата на специалните сили, четиримата терористи са били елиминирани. Йонислав Дочев", "date": "2018.05.19", "title": "Sputnik: Двама полицаи и един гражданин загинаха след терористична атака в столицата на Чечения, Грозни"}
{"url": "http://www.focus-news.net/news/2018/05/19/2523852/gabrovo-s-praznik-na-shtirnika-shte-otbelezhat-evropeyskata-nosht-na-muzeite-v-grada.html", "text": "С „Празник на щирника“ в Габрово ще отбележат Европейската нощ на музеите. Това съобщиха за Радио „Фокус“ – Велико Търново от Регионалния исторически музей в Габрово. Нощта на музеите ще започне в 20.30 часа. Майстори любители на традиционни габровски ястия ще се надпреварват в конкурс, в три категории – „Най-добро габровско ястие”, „Най-вкусен щирник” и „Най-вкусен сладкиш”, а посетителите ще имат възможност да опитат от техните произведения. Самодейна група при читалище „Христо Ботев – 1929 г.“ – село Донино ще представи автентичния габровски фолклор. Посетителите ще бъдат запознати и с книгата „Традиционни рецепти от Габровско“, която съдържа 63 рецепти от 23 автора.От 22.00 часа Регионалния исторически музей обявява безплатно посещение на изложбата „Спасени реликви“ и постоянната експозиция „Габрово и габровци“.\r\nВ годината на Европейското културно наследство и в навечерието на 135-годишнината на музейното дело в град Габрово РИМ – Габрово представя за пръв път пред публика спасени археологически движими културни ценности. Те са отнети от иманяри и колекционери и произхождат от местната територия – Габровско и Севлиевско. Представляват монети, накити и части от облеклото и части от конска амуниция от бронз, мед, сребро и злато в различна степен на запазеност и с широки хронологични граници: VI в.пр.Хр. – XVII в. Най-ценни от тях са античните драхми и тетрадрахми от VI-II в. пр. Хр., римските сребърни монети от I-III в., златните византийски монети от VI в., пръстените с гравирани орнаменти от XIII-XVII в.\r\nНадежда КРЪСТЕВА", "date": "2018.05.19", "title": "Габрово: С „Празник на щирника“ ще отбележат Европейската нощ на музеите в града"}
{"url": "http://www.focus-news.net/news/2018/05/19/2523855/sport-rafael-nadal-vze-parviya-set-sreshtu-novak-dzhokovich.html", "text": "Рафаел Надал взе първия сет в двубоя си срещу Новак Джокович в полуфинален двубой от тенис турнира от сериите „Мастърс“ в Рим. Първият сет завърши при оспорваното 7:6 в полза на Надал. В тай брейка Рафаел Надал спечели със 7:4. Двубоят продължава.", "date": "2018.05.19", "title": "Спорт: Рафаел Надал взе първия сет срещу Новак Джокович"}
{"url": "http://www.focus-news.net/news/2018/05/19/2523854/gergana-petkova-kmet-na-selo-kazashko-seloto-e-bilo-lyubimo-myasto-na-n-v-boris-iii.html", "text": "Село Казашко е било любимо място на Негово Величество Борис III и той често е посещавал казаците. Това каза за Радио „Фокус“ – Варна кметът на селото Гергана Петкова. „Спирайки случайно на едно възвишение с изглед към езерото, той вижда играещи деца около рибарски лодки. Попитал чии са лодките и едно от децата му отговаря, че са техни, защото баща му е майстор-лодкар. Това бил синът на големият майстор-лодкар Кондрат“, отбеляза Гергана Петкова. По нейните думи Негово Величество си поръчва лодка и след две седмици я получава в резиденцията си в Евксиноград. Остава много доволен и нарежда да издадат майсторско свидетелство на човека. \r\n„Царят е посещавал често селото, купувал е на бедните дрехи и други вещи. Това са спомени, които са топлили години наред душите на хората. Същественото е, че с нареждане на Негово Величество Борис III е изградена шосейната връзка между селата Тополи и Казашко и връзката с града. Също по негово нареждане е построена и гара Тополи“, допълни още Гергана Петкова.\r\nМилена СТОЕВА", "date": "2018.05.19", "title": "Гергана Петкова, кмет на село Казашко: Селото е било любимо място на Н. В. Борис III"}
{"url": "http://www.focus-news.net/news/2018/05/19/2523857/varna-narodniyat-predstavitel-ot-gerb-emiliya-milkova-se-vklyuchi-v-noshtta-na-muzeite-i-galeriite.html", "text": "Народният представител от ГЕРБ Емилия Милкова се включи във фестивала „Нощ на музеите и галериите”, който се провежда във Варна. Това съобщиха от пресцентъра на ПП ГЕРБ – Варна. Част от културния маршрут в морската столица е и Регионалната библиотека „Пенчо Славейков”, на която Емилия Милкова е дългогодишен директор. Варненският депутат присъства на поредица от събития.\r\nВ рамките на инициативата в библиотеката Елена Владова разказа историята на комикс-героинята Иванка Иванова. Акцент в програмата бяха и съвременните български автори, а романът „Хавра” на Захари Карабашлиев бе сред четените любими книги в „Нощта на музеите и галериите”.\r\n„Очакваме с нетърпение и второто издание на литературния фестивал „Варна Лит”, който ще започне в края на месеца и обещава да се превърне в поредния празник на книгата и четящите хора. Богатият културен живот на Варна винаги предлага интересни събития и емоционални преживявания, подходящи за различни възрасти и вкусове”, коментира Емилия Милкова.", "date": "2018.05.19", "title": "Варна: Народният представител от ГЕРБ Емилия Милкова се включи в Нощта на музеите и галериите"}
{"url": "http://www.focus-news.net/news/2018/05/19/2523856/sofiya-politseyski-patrul-sas-sofiyska-registratsiya-9328-e-razpolozhen-na-51-km-na-avtomagistrala-trakiya-v-posoka-stolitsata.html", "text": "Полицейски патрул със софийска регистрация 9328 е разположен на 51 км на автомагистрала \"Тракия\", в посока столицата, предаде репортер на Агенция „Фокус“.", "date": "2018.05.19", "title": "София: Полицейски патрул със софийска регистрация 9328 е разположен на 51 км на автомагистрала \"Тракия\", в посока столицата"}
{"url": "http://www.focus-news.net/news/2018/05/19/2523862/blagoevgrad-intenziven-trafikat-po-osnovnite-ulitsi-i-bulevardi-v-oblastniya-tsentar.html", "text": "Интензивен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи. В края на деня по-натоварено е движението в района на детските градини и училищата. Натоварен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛора КАЛЧЕВА", "date": "2018.05.19", "title": "Благоевград: Интензивен трафикът по основните улици и булеварди в областния център"}
{"url": "http://www.focus-news.net/news/2018/05/19/2523861/predstoyashti-sabitiya-v-stranata-za-20-may-agentsiya-fokus.html", "text": "***\r\nОт 8.30 часа архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит.\r\n***\r\nОт 10.00 часа пред Народен театър „Иван Вазов“ младежи-доброволци от БМЧК-София ще разпространят информационни брошури за ХИВ, а мобилен кабинет на „Каритас-София“ ще предоставя анонимно и безплатно консултиране и изследване за заболяването. \r\n***\r\nОт 11.00 часа министърът на земеделието храните и горите Румен Порожанов ще проведе среща с дестилериите, които преработват розов цвят. Тя ще се проведе в сградата на МЗХГ и на нея са поканени и асоциациите на розопроизводителите и кметове на населените места в региона.\r\n***\r\nОт 11.30 часа жители на Владая ще блокират път Е79 с протест, свързан с реализирането на реверсивното движение на пътя София – Перник.\r\n***\r\nОт 14.00 часа в Информационно-обслужващия център на „Топлофикация София“ ЕАД, който се намира в Централно управление, кв. „Борово“, ул. „Ястребец“ №23 – б, ще се състои пресконференция във връзка с графиците за спиране на топлоподаването в София през летните месеци.\r\n***\r\nОт 19.00 часа в зала 1 на НДК ще се състои Фееричният концерт - спектакъл „Пролетен оперетен бал“.\r\n***\r\nВ зала „България“ Софийската филхармония представя световна премиера на произведение от Румен Бояджиев-син.\r\n***\r\nОт 10.30 часа от пл. „Акад. Николай Хайтов“ ще започне велошествие и преброяване на велосипедистите в Асеновград. Проявата е част от Майските културни празници в Асеновград. \r\n***\r\nОт 18.00 часа в камерна зала на ДКТ ще бъде представен Театър „Реплика“ София - „Сам и“.\r\n***\r\nОт 20.00 часа голяма сцена на ДКТ ще бъде представена ПК „Ажур Пико“ София - „Черното пиле“.\r\n***\r\nОт 21.00 часа на централния площад „Възраждане“ в Габрово мащабен светлинен карнавален парад ще закрие програмата на 6Fest.\r\n***\r\nОт 11.00 часа в Театрален салон „Георги Русев“ ще се състои Концерт на Мъжки хор от гр. Хаселт, Холандия.\r\n***\r\nОт 9.00 часа от реновирания централен площад на града ще стартира Маратона на приятелството \"Плевен\".\r\n***\r\nОт 18.00 часа  в храм „Св. св. Константин и Елена” ще бъде отслужена Архиерейска вечерня с петохлебие. \r\n***\r\nОт 19.00 часа в Голямата зала на Драматичен театър-Пловдив актьорът Марин Младенов ще отбележи 45 години на сцената на  театъра с юбилеен спектакъл.\r\n***\r\nХрамът „Свето Възнесение Господне“ в село Караманово ще отбележи 150-годишен юбилей с архиерейска света литургия, отслужена от Негово Високопреосвещенство Великотърновския митрополит Григорий в съслужение със свещенослужители от епархията.\r\n***\r\nОт 8.45 часа и 9.45 часа край крепостта „Туида“ ще се проведе Планински маратон “Сливен“.\r\n***\r\nОт 11.00 часа Държавен куклен театър „Георги Митев” –Ямбол гостува на сцената на сливенския куклен театър с постановката „Приключенията на Жиночка”.", "date": "2018.05.19", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2018/05/19/2523859/pregled-na-mezhdunarodnite-novini-do-18-chasa-agentsiya-fokus.html", "text": "Двама полицаи и един гражданин са загинали в резултат на терористична атака срещу църква в столицата на Чечения, Грозни, заяви източник от местното полицейско управление.\r\nПо-рано в събота, лидерът на Чечения Рамзан Кадиров заяви пред журналисти, че четири терористи са успели да влязат в църквата „Свети Михаил“ в Грозни с намерение да вземат заложници. В резултат на намесата на специалните сили, четиримата терористи са били елиминирани.\r\n*** Двама души са били убити в престрелка близо до югозападния град Саарбрюкен.\r\nВестник „Saarbruecker Zeitung“ е докладвал в събота, че полицията е задържала заподозрян за престрелката.\r\nВестникът допълва, че престрелката е станала в югоизточната страна на града.\r\n*** Новият президент на Каталуния Жоаким (Ким) Тора включи в регионалното си правителство двама бивши министри, към момента намиращи се в затвор в Мадрид, както и други двама бивши министри намиращи се в изгнание в чужбина.\r\nТора назначи своето правителство с декрет, но то все още може да бъде блокирано от правителството в Мадрид, което настоява администрацията на каталунския президент да бъде „законна и действаща“, което ще бъде трудноосъществимо за въпросните четирима министри.\r\nПравителството в Мадрид има директна власт в каталунския парламент, след като активира член 155 от испанската конституция, който отне автономията на Каталуния.\r\n***  Гръцкият премиер Алексис Ципрас информира президента на страната Прокопис Павлопулос, за хода на преговорите за решаване на спора за името.\r\n„Ние представляваме линията, която имаме вече две десетилетия и се поддържа от по-голямата част от политическите сили“, заяви Ципрас. Той допълни,  че предпоставка за решение е конституционната ревизия в Македония, при която да не се допуска всяка форма на иредентизъм и че правителството търси възможно най-голям консенсус.\r\nПрокопис Павлопулос също е подчертал необходимостта от широк консенсус.“Политическите сили имат различия, но за националните въпроси необходим най-големият възможен консенсус, за да бъде устойчиво решението и Гърция да има по-голяма сила за преговорите“, допълни той.\r\nЦипрас смята, че е безсмислено да се говори за всяко име, ако преди това не са изпълнят двете ключови условия, поставени от гръцка страна. Гръцкият премиер смята, че преговорите са в критична фаза за намиране на взаимно приемливо решение, проблем, който според него  натоварва гръцката външна политика в продължение на десетилетия.\r\n***  Гръцкият премиер Алексис Ципрас по време на телефонни разговори с лидерите политическите  партии е повторил правителствената позиция за съставно име за всестранна употреба, конституционна ревизия и прилагане на същата като предпоставка за интеграцията на Македония в международните организации.\r\nЦипрас е информирал председателите на партиите, че правителството няма да пристъпи към конкретни дискусии, ако първо не са изпълнени предпоставките.\r\n„  Необходима предпоставка са промените в конституцията на съседната държава, което ще елиминира всякакъв вид иредентизъм, както и необходимостта те да се приложат. Това е основата за интеграцията на Македония в международните организации. Премиерът информира политическите лидери във връзка с името, че позицията на правителството е да не се пристъпва към конкретни дискусии, ако първо не са изпълнени горните условия“, съобщават от правителството на Гърция по отношение на телефонните разговори с лидерите, без да се предоставя допълнителна информация с кого точно е  говорили какъв отговор е получил от своите събеседници.\r\n*** Гръцките партийни лидери са отхвърлили името „Република Илинденска Македония“, а опозиция към името има и в управляващата партия „Сириза“.\r\nВ телефонни разговори с премиера на страната Алексис Ципрас, лидерите на „Нова демокрация“, „Движение за промяна“, „То Потами“ и гръцките комунисти „ККЕ“ са отхвърлили предложеното име, което според докладите е направено в петък от премиера на Македония Зоран Заев, по време на разговорите в София.\r\nТова предложение, обаче, се счита от гръцкото правителство за база за разговори, които могат да доведат до решението на въпроса.\r\n*** Според ръководителя на Центъра по изучаване на съвременните балкански кризи към института по славянски изследвания към РАН и член на Сената на Република Сръбска Елена Гускова президентът на Сърбия Александър Вучич отдавна е взел решени по повод Косово.\r\nСпоред Гускова сръбският президент е имал шанс да промени сценария на отношенията с Прищина, когато замести Борис Тадич на поста министър-председател. Както припомня експертът, Тадич е преговарял със сепаратистите, но никога не е сключвал договор с тях. „Можеше да се откаже от всичко, за което се е съгласил Тадич, и да започне от нулата. Той не, той взе всички точки на споразумението, дори отиде по-далеч, като ги разшири“, допълни тя, добавяйки, че в този случай правата на косовските сърби все още не са защитени.\r\nСпоред Гускова днес Западът вече говори открито за необходимостта да вземе окончателно решение по отношение на Косово и Метохия. И Вучич напълно разбира, че трябва да подпише договор през 2018 г., който ще доведе Косово възможно най-близо до независимостта, каза експертът. \r\n\"И очевидно ще е необходимо да се водят преговори с Русия, която в Съвета за сигурност на ООН трябва да подкрепи Сърбия. И искам да кажа, че Вучич съвсем съзнателно пристъпва към това, знаейки добре, че сърбите няма да му простят това. Той се опитва да се оправдае с факта, че сърбите винаги си спомнят военните, че винаги обичат тези, които се бият. А политиците винаги се смятат за честни. Но ние трябва да разберем напълно, че това е много важно историческо решение за Сърбия, и ако сегашните лидери смятат, че алтернатива на това решение не е налице, експертите смятат, че алтернативата е там. Основното е да се използват всички дипломатически възможности в тази ситуация, включително подкрепата на Русия. Това не е направено до края“, смята историкът\r\nВ отговор на въпрос дали Александър Вучич продължава да разчита на безусловната подкрепа на Русия в Съвета за сигурност на ООН  Гускова отбеляза, че Сърбия и днес прави възможно сътрудничество със страните-членки на НАТО. \"Ние знаем, че броят на военни учения, които провеждат от въоръжените сили на Сърбия с НАТО и с Русия, не е сравним: само две упражнения с Русия и 22 със страните членки на НАТО през 2015 г. Също така има толкова много договори, както са подписани за военното сътрудничество с държави-членки на НАТО а с Русия - има само двама те са много беззъби. В областта на сближаване с НАТО Вучич не седи на два стола. Той седи на един стол“, убеден е експертът\r\nСпоред нея присъединяването към Сърбия към НАТО остава една от основните задачи, заложени от западните държави. И ако Вучич се съгласи да подпише споразумение за Косово, по същия начин ще се намери някоя ръка, които подпише споразумение с НАТО, без оглед на решение за военен неутралитет на Сърбия.\r\nСпоред Гускова става ясно, че Белград вече е взел решение и сръбското ръководство е готово да признае независимостта на Косово. „Съответно Русия няма да се противопостави на този процес, защото това е сръбската земя, а сърбите решават дали да я дадат, да я продадат или да се откажат от нея. Но историята наистина ще помни Александър Вучич, защото ще даде Косово и Метохия на албанците и се отказва част от сръбската територия, за която се бориха поколенията на неговите предци“, обобщава Елена Гускова.\r\n***  Британският принц Хари и актрисата Меган Маркъл се ожениха в Уиндзорския дворец на церемония, излъчвана на живо по целия свят.\r\nКентърбърийският епископ Джъстин Уелби обяви двойката за съпруг и съпруга, след като двамата обмениха клетви и пръстени.\r\n*** Министър-председателят на Япония Шиндзо Абе възнамерява да обсъди с президента на Русия Владимир Путин осъществяването на план от осем точки за сътрудничество между двете страни и да постигне прогрес за подписване на мирен договор, заяви Абе.\r\nЯпонският премиер даде интервю за телевизия „Россия 1“ в събота.\r\n„Преди две години направих предложение за сътрудничество под формата на план от осем точки и сега този проект е почти осъществен. В предстоящата среща с президента Владимир Путин възнамерявам да обсъдя колко далеч сме стигнали в осъществяването на този план“, заяви Абе.\r\n„Очаквам също да постигнем прогрес в решаването на най-важната задача – подписването на мирния договор“, допълни той.Агенция „Фокус“ припомня:\r\nРусия и Япония все още нямат подписан мирен договор от Втората световна война насам. Проблемът, който стои пред тях, са спорните Курилски острови намиращи се в Тихия океан, които от войната насам са анексирани от Русия и към които Япония предявява претенции. Въпреки това, Русия и Япония имат дипломатически отношения.\r\n***", "date": "2018.05.19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/19/2523846/tretiyat-kongres-na-pp-abv-izlachi-nov-sastav-na-natsionalniya-savet-na-partiyata-sred-izbranite-sa-15-dushi-izpalnitelnoto-byuro-koeto-shte-bade-dopalneno.html", "text": "Третият редовен конгрес на ПП АБВ избра Румен Петков за председател на партията. Петков получи доверието на 579 от общо 591 делегати на форума. Това съобщиха от пресцентъра на ПП АБВ. Трима гласуваха против, 9 се въздържаха. Конгресът на АБВ излъчи нов състав на Националния съвет на партията от 99 души. Избрани бяха и 15 души от състава на  Изпълнителното бюро, което ще бъде допълнено до 21 души.", "date": "2018.05.19", "title": "Третият конгрес на ПП АБВ излъчи нов състав на Националния съвет на партията, сред избраните са 15 души Изпълнителното бюро, което ще бъде допълнено"}
{"url": "http://www.focus-news.net/news/2018/05/19/2523858/veliko-tarnovo-mokri-na-mesta-sa-patnite-nastilki-na-teritoriyata-na-oblastta.html", "text": "Мокри на места са пътните настилки на територията на област Велико Търново, предаде репортер на Радио „Фокус“ – Велико Търново. Времето е слънчево. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.19", "title": "Велико Търново: Мокри на места са пътните настилки на територията на областта"}
{"url": "http://www.focus-news.net/news/2018/05/19/2523860/mvr-predprieti-sa-neobhodimite-prevantivni-deystviya-za-navremenna-reaktsiya-pri-eventualni-rezki-promeni-v-meteorologichnata-obstanovka.html", "text": "Създадена е организация с оглед  предприемане на превантивни действия при евентуално влошаване на метеорологичната обстановка в страната, съобщиха от пресцентъра на МВР. Следи се непрекъснато прогнозата за времето, поддържа се постоянна връзка с Националния институт по метеорология и хидрология към БАН и Изпълнителната дирекция борба с градушките. Осъществена е координация с областните дирекции на МВР и областните управители. В Главна дирекция „Пожарна безопасност и защита на населението“ се събира информация от цялата страна, с особено внимание се следят евентуални симптоми на поява на буря „супер клетка“ от която пострадаха жителите на Плевен и с. Гривица. Министерството на вътрешните работи има готовност при необходимост да реагира на подадени сигнали от граждани. На този етап няма застрашени райони и опасност за хората.", "date": "2018.05.19", "title": "МВР: Предприети са необходимите превантивни действия за навременна реакция при евентуални резки промени в метеорологичната обстановка"}
{"url": "http://www.focus-news.net/news/2018/05/19/2523868/kyustendil-intenziven-e-trafikat-v-uchastaka-na-avtomagistrala-struma-v-oblastta.html", "text": "Интензивен е трафикът в участъка на автомагистрала „Струма” в Кюстендилска област. Това съобщи за Радио „Фокус” – Пирин дежурният в Областно пътно управление – Кюстендил. По думите му пътните настилки са сухи. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛора КАЛЧЕВА", "date": "2018.05.19", "title": "Кюстендил: Интензивен е трафикът в участъка на автомагистрала „Струма” в  областта"}
{"url": "http://www.focus-news.net/news/2018/05/19/2523863/reuters-melaniya-tramp-se-zavarna-v-beliya-dom-sled-operatsiyata-si.html", "text": "Първата дама на САЩ Мелания Тръмп се завърна в Белия дом в събота сутрин, след като претърпя операция на бъбрека, заявиха от офиса ѝ, предава Reuters.\r\nСъпругата на президента Доналд Тръмп се възстановяваше в болницата от понеделник, 14 май, насам.\r\n„Тя си почива и пази настроението си“, заяви говорителката ѝ Стефани Гришам. Йонислав Дочев", "date": "2018.05.19", "title": "Reuters: Мелания Тръмп се завърна в Белия дом след операцията си"}
{"url": "http://www.focus-news.net/news/2018/05/19/2523865/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Натоварено движение, но без образуване на колони от автомобили, се наблюдава по автомагистрала „Струма“ и главен път Е-79 в частта им в Благоевградска област, както и по второкласен път 19 Симитли – Гоце Делчев. В областта не се извършват ремонтни дейности, които да налагат въвеждане на ограничения за движението.\r\nЛора КАЛЧЕВА", "date": "2018.05.19", "title": "Благоевград: Повишена е опасността от падащи камъни в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/05/19/2523867/gd-granichna-politsiya-intenziven-e-trafikat-na-gkpp-kalotina-na-vhod-za-leki-i-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП \"Калотина\" на българо-сръбската на вход за леки и на \"Капитан Андреево\" на българо-турската граница на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.05.19", "title": "ГД \"Гранична полиция\": Интензивен е трафикът на ГКПП \"Калотина\" на вход за леки и на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/05/19/2523872/nikolay-hristov-istoricheski-muzey-provadiya-kasnoantichnata-i-srednovekovna-krepost-ovech-se-radva-na-izklyuchitelna-poseshtaemost.html", "text": "Късноантичната и средновековна крепост Овеч се радва на изключителна посещаемост. Това каза за Радио „Фокус“ – Варна директорът на Историческият музей в град Провадия – Николай Христов. По думите му късноантичната и средновековна крепост Овеч е много атрактивна туристическа дестинация, както за българските, така и за чуждестранните туристи. Той обясни, че крепостта представлява своеобразен кораб и е поставена на скален венец с височина 18-20 метра. До крепостта се стига по много атрактивна  виеща се стълба, която също впечатлява посетителите. „Съоръжението има дължина 159 метра и е възстановено през 2005 година“, отбеляза Николай Христов.\r\n„Музеят има традиция, стопанисва и се грижи повече от 10 години за античната и средновековна крепост Овеч. Имаме много туристи и точно поради тази причина се наложи от самото начало да почистим обекта, да го социализираме, да подобрим инфраструктурата и да отремонтираме мостовото съоръжение, което е едно от най-големите атракции на крепостта“, отбеляза Николай Христов. По неговите думи  всичко това е било оценено от посетителите и само за месец април тази година, когато започва туристическият сезон за музея, има близо около 3000 посещения. „За миналата година по наши изчисления, на базата на продадените билети, посещенията са около 30 000“, подчерта Николай Христов.\r\nМилена СТОЕВА", "date": "2018.05.19", "title": "Николай Христов, Исторически музей – Провадия: Късноантичната и средновековна крепост Овеч се радва на изключителна посещаемост"}
{"url": "http://www.focus-news.net/news/2018/05/19/2523864/dobrich-poradi-loshi-meteorologichni-usloviya-se-otlaga-kontsertat-za-praznika-na-hlyaba.html", "text": "Концертът, предвиден за тази вечер в Добрич, като част от проекта „Хлябът, който ни свързва“, се отлага поради преваляванията от дъжд. Това съобщиха от Община град Добрич. През следващата седмица ще бъдат обявени датата и часа за провеждане на музикалното събитие. \r\nОт 19,00 до 21,00 часа беше предвидено по програма да бъде представен музикално-танцовият спектакъл „Приказка за хляба“.", "date": "2018.05.19", "title": "Добрич: Поради лоши метеорологични условия се отлага концертът за празника на хляба"}
{"url": "http://www.focus-news.net/news/2018/05/19/2523871/sport-rafael-nadal-pobedi-novak-dzhokovich-i-e-na-final-v-rim.html", "text": "Испанският тенисист Рафаел Надал победи Новак Джокович и е на финал на тенис турнира от сериите „Мастърс“ в Рим. Надал победи със 7:6 (7:4 в тай брейка), 6:3 за по-малко от два часа игра. Съперникът на Рафаел Надал ще се определи между Марин Чилич и Александър Зверев.", "date": "2018.05.19", "title": "Спорт: Рафаел Надал победи Новак Джокович и е на финал в Рим"}
{"url": "http://www.focus-news.net/news/2018/05/19/2523873/voa-vzriv-v-iztochen-afganistan-e-ubil-osem-dushi-i-e-ranil-40-drugi.html", "text": "Серия от експлозии е убила поне осем души и е ранила над 40 други в източен Афганистан, провинция Нангархар, заявиха местните власти пред Voice of America.\r\nГоворителят на източната провинция Нангархар Аттауллах Хогянай е заявил пред Voice of America, че експлозиите са били отчетени в провинциалната столица Джалалабад през нощта, на стадион по време на мач по крикет.\r\nХогянай заяви, че и трите експлозии са се случили в стадиона около 23:30 местно време на 18 май.\r\nДиректорът на здравния отдел на Нангархар е заявил, че някои от ранените са в критично състояние.\r\nВластите тепърва трябва да разкриват вида на експлозията и са заявили пред медиите, че полицията се намира на мястото на престъплението и че в момента тече разследване.\r\nНикоя групировка не е поела отговорност за атаките. Йонислав Дочев", "date": "2018.05.19", "title": "VOA: Взрив в източен Афганистан е убил осем души и е ранил 40 други"}
{"url": "http://www.focus-news.net/news/2018/05/19/2523870/desetki-rozoproizvoditeli-blokiraha-dvizhenieto-po-patishtata-plovdiv-karlovo-i-plovdiv-peshtera-v-znak-na-protest-sreshtu-niskite-izkupni-tseni-na-rozite-obzor.html", "text": "Десетки розопроизводители блокираха движението по пътищата Пловдив-Карлово и Пловдив-Пещера днес в знак на протест срещу ниските изкупни цени на розовия цвят тази година. Производителите протестираха спонтанно край разклоните за Войнягово, Калофер и Калояново. Полицейски служители насочваха автомобилите по обходни маршрути, а движението бе затруднено за часове. Протестиращите изсипаха розов цвят на земята, за да демонстрират недоволството си, като поискаха спешна намеса на държавата.\r\nВчера производители от Карловско обвиниха в заговор големите фирми в сектора на розопроизводството и розоварните в региона, тъй като по думите им, в разгара на кампанията изкупната цена изкуствено се е сринала до 1,80 лв. за килограм розов цвят. Това, според тях, ги обрича на фалит, а много семейства остават без препитание.\r\nПо повод протестите, министърът на земеделието, храните и горите Румен Порожанов посети Карлово, за да се срещне с розопроизводители. Срещата бе организирана от кмета на Карлово Емил Кабаиванов, който при откриването ѝ обяви, че проблемите в сектора на розопроизводството са се трупали през последните няколко години и са в целия процес – от производството на посадъчен материал и технологията, през взаимоотношенията между розопроизводители и розопреработватели, до износа на крайния продукт на европейските и световни пазари. По време на срещата той поиска да бъдат обсъдени краткосрочни и дългосрочни мерки, които да защитят интересите в бранша. \r\nОт своя страна земеделският министър обеща на протестиращите, че ще бъдат компенсирани заради ниските изкупни цени на розовия цвят. „Това, което ние можем да направим като държава в конкретния случай за по-ниските изкупни цени е да намерим възможност за компенсиране на розопроизводителите по схема „de minimis“. Ние като държава не можем да регулираме изкупните цени. Разбира се, в никакъв случай, те не трябва да бъдат под себестойност“, коментира министър Румен Порожанов. По време на организираната в Карлово среща той подчерта, че трябва спешно да бъде приет Закон за розите и да се регламентира българското розопроизводство. „Нашите изкупуващи дестилерии, работейки на абсолютно международен пазар, предлагат един изключително качествен продукт, като в момента са задъхани от гледна точка на това, че българското розово масло се компрометира постепенно от произведено розово масло, което не е от български розов цвят. Трябва да се преустанови практиката на дестилериите, които произвеждат българско розово масло без вложен български цвят, а го предлагат като такъв на международен пазар и компрометират българското качество“, коментира министър Порожанов. Той обясни, че Законът за розите, който трябва да се приеме, е необходимо да регулира и отношенията в самото производство.\r\nМинистърът на земеделието покани розопроизводителите в министерството, за да се срещнат с представители на дестилериите и да се стигне до обща позиция как да продължи кампанията в оставащите четири седмици. От своя страна, розопроизводителите се заканиха да протестират всеки ден, докато не настъпи положителна промяна в изкупната цена на розовия цвят.", "date": "2018.05.19", "title": "Десетки розопроизводители блокираха движението по пътищата Пловдив-Карлово и Пловдив-Пещера в знак на протест срещу ниските изкупни цени на розите (ОБЗОР)"}
{"url": "http://www.focus-news.net/news/2018/05/19/2523875/nimh-utre-predi-obyad-shte-bade-predimno-slanchevo-sled-obyad-na-otdelni-mesta-shte-prevali-i-pregarmi.html", "text": "През нощта все още на места в Източна България ще превалява дъжд с гръмотевици. В останалата част от страната валежите ще спрат и облачността ще се разкъса. Утре преди обяд над по-голямата част от страната ще бъде предимно слънчево. След обяд отново ще се развие купеста облачност, но само на отделни места ще превали и прегърми. Ще духа слаб до умерен вятър от север-североизток. Максимални температури между 21° и 26°. Атмосферното налягане е малко по-ниско от средното за май – ще се повиши. Такава е прогнозата на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев. Над Черноморието преди обяд ще има разкъсана облачност до незначителна. След обяд ще се развие купеста облачност, но само на отделни места, главно по северното крайбрежие ще превали краткотрайно. Ще духа до умерен вятър от север-североизток. Максимални температури на въздуха: 21°-26°. Температурата на морската вода е 17°-22°. Вълнението на морето ще бъде 1-2 бала.\r\nНад планините преди обяд ще бъде предимно слънчево. След обяд ще се развие купеста облачност и на места ще превали прегърми. Ще духа до умерен североизточен, по билата югозападен вятър. Максимална температура на височина 1200 метра около 15°, на 2000 метра – около 8°.\r\nПрез първите дни от следващата седмица вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност в часовете след обяд и до полунощ. В понеделник краткотрайни превалявания ще има на места из цялата страна, а във вторник - на малко места в Западна България. В сряда има вероятност за по-интензивни гръмотевични бури и локални валежи, има условия и за градушки. Явленията ще са главно в западната половина от страната. Максималните температури ще са между 23° и 28°.", "date": "2018.05.19", "title": "НИМХ: Утре преди обяд ще бъде предимно слънчево, след обяд на отделни места ще превали и прегърми"}
{"url": "http://www.focus-news.net/news/2018/05/19/2523878/api-vazstanoveno-e-dvizhenieto-po-pat-i-1-pernik-sofiya-sled-s-dragichevo-v-posoka-stolitsata.html", "text": "Възстановено е движението по път I-1 Перник - София след с. Драгичево в посока София. Това съобщиха от пресцентъра на Агенция \"Пътна инфраструктура\".", "date": "2018.05.19", "title": "АПИ: Възстановено е движението по път I-1 Перник - София след с. Драгичево в посока столицата"}
{"url": "http://www.focus-news.net/news/2018/05/19/2523879/lyubomir-venkov-organizator-koloezdachnoto-sastezanie-kupa-dolchini-shte-bade-razshireno-kato-tazi-godina-shte-vklyuchim-gradovete-dupnitsa-sapareva-banya-razlog-i-bansko.html", "text": "Колоездачното състезание Купа „Долчини ще бъде разширено, като тази година ще включим градовете Дупница, Сапарева баня, Разлог и Банско. Това каза за Радио „Фокус“- Пирин организаторът на състезанието Любомир Венков. По думите му състезанието в Дупница ще се проведе на 26 и 27 май, а след това на 16 и 17 юни ще се състои в Разлог и Банско. „Ние решихме да разширим състезанието за Купа „Долчини“, тъй като от няколко години го провеждаме само на територията на София. Тази година са включени и други градове - Дупница, Сапарева баня, Разлог и Банско“, каза Венков. Той подчерта, че на територията на Дупница състезанието ще премине в рамките на два дни. „Ще имаме състезание от общ старт, като дисциплина от колоезденето. Посоката ще бъде Сапарева баня и там ще бъдат направени обиколки от девет километра. Финалът ще бъде на курорта Паничище. По време на това състезание, за любителите също ще бъде направено едно съревнование. То ще бъде само за изкачването от Сапарева баня до Паничище“, каза още Венков.\r\nЛора КАЛЧЕВА", "date": "2018.05.19", "title": "Любомир Венков, организатор: Колоездачното състезание Купа „Долчини“ ще бъде разширено, като тази година ще включим градовете Дупница, Сапарева баня, Разлог и Банско"}
{"url": "http://www.focus-news.net/news/2018/05/19/2523881/veliko-tarnovo-s-okolo-10-stotinki-za-litar-se-e-uvelichila-tsenata-na-osnovnite-vidove-goriva-prez-posledniya-mesets.html", "text": "С около 10 стотинки за литър се е увеличила цената на основните видове горива във Велико Търново през последния месец, показва репортерска проверка на Радио „Фокус“-Велико Търново. Към момента големите вериги бензиностанции в областта държат средна цена на бензин А95 от 2,16 лв./л. Само за последния месец цената е скочила с 10 стотинки за литър – от 2,06 лв./л през април, на 2,16 лв./л през май. Най-драстично е покачването при дизела. В момента този вид гориво се търгува са 2,19 лв./л, докато през месец април цената му е била 2,08 лв./л. Увеличението за месец е с 11 стотинки за литър. Бензин А98 в момента се продава са 2,45 лв./л. Предния месец е струвал 2,36 лв. л. Покачването е с 9 стотинки за литър. Най-малко е увеличението на цената на газта – от 0,96 лв./л през април на 0,97 лв./л в момента. През март цената на газта достигна 1 лев, докато сега тя е с 3 стотинки по-ниска. Единствено при метана се отчита спад в цената с 1 стотинка за литър. В момента той се продава за 1,34 лв./л, докато през миналия месец се е продавал за 1,35 лв./л.\r\nЦените на повечето видове горива в областта са с 1 до 5 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 6-то място в класация за най-евтини горива в България. През месец април бе на 8-ма позиция. Съседната област Габрово се нарежда на 7-мо място в класацията. Най-евтините горива са в област Ямбол, а Плевен и Ловеч са съответно на 24-то и 23-то място.\r\nНадежда КРЪСТЕВА", "date": "2018.05.19", "title": "Велико Търново: С около 10 стотинки за литър се е увеличила цената на основните видове горива през последния месец"}
{"url": "http://www.focus-news.net/news/2018/05/19/2523882/sport-yuventus-pobedi-verona-s-21-v-posledniya-mach-na-dzhanluidzhi-bufon.html", "text": "Отборът на Ювентус победи Верона с 2:1 като домакин в последния 38-ми кръг на италианската „Серия А“. Попаденията за Ювентус отбелязаха Даниеле Ругани и Миралем Пянич. Това беше и последен двубой за Ювентус за вратаря Джанлуиджи Буфон, който обяви че напуска клуба след края на сезона. Ювентус получи  официално титлата си след края на мача.", "date": "2018.05.19", "title": "Спорт: Ювентус победи Верона с 2:1 в последния мач на Джанлуиджи Буфон"}
{"url": "http://www.focus-news.net/news/2018/05/19/2523885/d-r-maruan-nazzal-dermatolog-problemite-po-kozhata-na-litseto-alarmirat-za-problem-s-nyakoi-ot-organite-v-choveshkiya-organizam.html", "text": "Проблемите по кожата на лицето алармират за проблем с някои от органите в човешкия организъм. Това каза за Радио „Фокус“-Бургас д-р Маруан Наззал, дерматолог Бургас. „Ако забележите, че имате акне или петна по кожата в различните части на лицето, те могат да разкажат много за вашето здраве. Ако имате пъпки по лицето си, трябва да се обърне внимание на проблемните области. Те обикновено са сигнал за поява на проблем в определен орган или система на организма. Челото е свързано с храносмилателната система, така че пъпките по него могат да бъдат сигнал за дисбаланс в червата. Областта между очите е свързана с черния дроб. Акнето в тази област обикновено показва хранителна непоносимост или алергия“. Доктор Наззал добави, че храните, които най-често предизвикват алергична реакция, са млякото и млечните продукти, както и алкохолът. „Очите и ушите са свързани с бъбреците. Ако забележите, че имате петна около ушите или тъмни кръгове около очите, това може да означава дехидратиране на тялото. Задължително трябва да се опитате да пиете повече вода и да избягвате солени храни. Носът е пряко свързан със здравето на сърцето. Ако по него имате големи, разширени пори, това може да е признак на високо кръвно налягане. В този случай се налага да замените олиото и маргарина със сурови ядки и семена, които са богати на полезни мастни киселини. Скулите са свързани с дихателната система. Ако в тази област забележите пъпки и пушите, ще трябва да се откажете от този вреден навик. Акнето в горната част на бузите също може да бъде проблем при тези, които живеят в райони с лошо качество на въздуха. Чистият въздух и спорта ще помогнат да се отървете от този проблем. Тези хора, които имат пъпки по челюстта. Това зависи от менструалния цикъл, тъй като в тази област се отразяват всички проблеми в нивата на хормоните. Обривите по брадичката  показват, че трябва да се приложи богата на млечни продукти диета с ниско съдържание на фибри. Брадичката е свързана със стомаха и пъпките в тази област показват хранителен дисбаланс. Преминете към балансирана диета с високо съдържание на растителни храни, които помагат за детоксикация на организма“, съветва д-р Наззал. \r\nЯнислава КРЪСТЕВА", "date": "2018.05.19", "title": "Д-р Маруан Наззал, дерматолог: Проблемите по кожата на лицето алармират за проблем с някои от органите в човешкия организъм"}
{"url": "http://www.focus-news.net/news/2018/05/19/2523869/the-hill-es-uspokoi-iran-che-shte-podkrepya-yadrenoto-sporazumenie-vapreki-izlizaneto-na-sasht.html", "text": "Европейският комисар по енергетиката и климата Мигел Ариас Канете се опита да успокои Иран, че Европейският съюз е ангажиран към ядреното споразумение, въпреки излизането на САЩ от него, пише The Hill.\r\n„Изпратихме послание към нашите приятели от Иран, че докато те спазват споразумението, европейците също ще го правят. Те заявиха същото нещо“, заяви Канете.\r\nЕС също се надява да увеличи търговията си с Иран, допълни Мигел Канете.\r\n„Ще се опитаме да засилим нашите търговски потоци, които са много позитивни за иранската икономика“, заяви той.\r\nДиректорът на Иранската организация за атомна енергетика Али Акбар Салехи заяви, че Техеран се надява, че ЕС ще запази сделката, след като Доналд Тръмп реши да се изтегли от нея.\r\n„Надявам се, че техните усилия ще се материализират“, заяви Салехи на пресконференция. „Санкциите на САЩ показват, че те не са държава заслужаваща доверие в международните дела“.\r\nАли Акбар Салехи допълни, че ако европейските държави се провалят в запазването на сделката, Иран ще разгледа няколко опции, включително продължаването на 20-процентовото си обогатяване на уран. Йонислав Дочев", "date": "2018.05.19", "title": "The Hill: ЕС успокои Иран, че ще подкрепя ядреното споразумение, въпреки излизането на САЩ"}
{"url": "http://www.focus-news.net/news/2018/05/19/2523877/visshiyat-myusyulmanski-savet-ne-priema-predlozhenite-ot-obedineni-patrioti-promeni-v-zakona-za-veroizpovedaniyata-i-ima-opaseniya-otnosno-zakonoproekta-predlozhen-ot-bsp-gerb-i-dps.html", "text": "Висшият мюсюлмански съвет не приема предложените от \"Обединени патриоти\" промени в Закона за вероизповеданията, и има опасения относно законопроекта, предложен от БСП, ГЕРБ и ДПС. Това става ясно от позиция на Висшия мюсюлмански съвет относно измененията в Закона за вероизповеданията. Агенция \"Фокус\" публикува текста без редакторска намеса:", "date": "2018.05.19", "title": "Висшият мюсюлмански съвет не приема предложените от \"Обединени патриоти\" промени в Закона за вероизповеданията, и има опасения относно законопроекта, предложен от БСП, ГЕРБ и ДПС"}
{"url": "http://www.focus-news.net/news/2018/05/19/2523888/gergana-petkova-kmet-na-s-kazashko-naselenieto-v-seloto-e-sastaveno-ot-potomtsi-na-donski-i-kubanski-kazatsi.html", "text": "Населението в село Казашко е съставено от потомци на донски и кубански казаци. Това съобщи за Радио „Фокус“ – Варна кметът на варненското село Казашко – Гергана Петкова. „В началото на заселването не са били разрешени смесени бракове. Първата българска снаха е дошла в селото едва през 1949 година. След това хората започват да приемат смесените бракове и да получават благословията на своите родители. До този момент са се женили само за партньори от селото или за хора от друго подобно село, което се намира на брега на река Дунав, близо до град Силистра – село Татарица“, отбеляза Гергана Петкова. Според нея днес в селото живеят и много българи. Основно населението се състои от работещи хора в трудоспособна възраст. Занимават се предимно с риболов, който е бил основно средство за препитание от самото създаване на селото. „Най-възрастните, колоритни личности в селото, за съжаление, постепенно ни напускат. Възрастните, брадати казаци, които варненци помнят, вече не са сред нас. Стремим се да ги помним и да предаваме традициите на следващите поколения, за да може да ги съхраним“, съобщи още тя. По нейните думи звучи учудващо за българско село, но в него живеят много млади хора. Една от причините е, че е много близо до град Варна и връзката е много добра като инфраструктура и комуникации. „Село Казашко е много удобно място за живеене и младите хора не го напускат. Имаме случаи, в които млади хора, които са учили зад граница, са се върнали отново да живеят тук и да работят във Варна“, допълни още Гергана Петкова.\r\nМилена СТОЕВА", "date": "2018.05.19", "title": "Гергана Петкова, кмет на с. Казашко: Населението в селото е съставено от потомци на донски и кубански казаци"}
{"url": "http://www.focus-news.net/news/2018/05/19/2523887/povdignaha-obvinenie-na-mazh-bludstval-s-detsa-v-stolichno-uchilishte-obzor.html", "text": "33-годишен мъж бе обвинен за блудство с две деца в столичното 17-о Средно училище в кв. „Западен парк“. Мъжът бе задържан в петък след сигнал на родители за непристойно поведение от негова страна, а днес задържането му е удължено с прокурорско постановление за 72 часа.. Обвинението срещу мъжа е за престъпление по чл. 149, ал. 5, за което НК предвижда наказание \"лишаване от свобода\" от 5 до 20 години. Децата са разпитани в \"синя стая\" с участието на психолог и пред съдия. От прокуратурата обясниха, в своите обяснения лидето признава за извършените блудствени действия, но по различен начин представя случилото се. Мъжът има стари криминални регистрации за престъпления като кражби, но няма данни друг път да е извършвал подобни действия. Задържаният е имал регламентиран достъп до училището, тъй като е имал договорни отношения с фирма, която извършва доставки в училището. В неделя предстои внасяне на делото в съда с искане за налагане на най-тежката мярка за неотклонение \"задържане под стража\".", "date": "2018.05.19", "title": "Повдигнаха обвинение на мъж, блудствал с деца в столично училище (ОБЗОР)"}
{"url": "http://www.focus-news.net/news/2018/05/19/2523889/predstoyashti-mezhdunarodni-sabitiya-za-20-may-agentsiya-fokus.html", "text": "Президентски избори във Венецуела.\r\n*** Президентът на Турция Реджеп Тайип Ердоган ще говори на митинг пред турската диаспора в Босна и Херцеговина относно президентските избори на 24 юни.\r\n*** Мило Джуканович ще се закълне като президент на Черна гора.\r\n*** Ще се проведе голям митинг в отговор на призива на президента на Турция Реджеп Тайип Ердоган да се покаже солидарност с Палестина.\r\n***", "date": "2018.05.19", "title": "Предстоящи международни събития за 20 май (Агенция \"Фокус\")"}
{"url": "http://www.focus-news.net/news/2018/05/19/2523883/rumen-petkov-e-noviyat-predsedatel-na-pp-abv-obzor.html", "text": "Третият конгрес на АБВ започна с връчване на членски карти на новопостъпили членове на партията и завърши с избора на Румен Петков за председател. Кандидатурата на Петков получи подкрепата на 579 делегати. „Против“ са били 3-ма, а 9 – „въздържали се“. Досегашният председател Константин Проданов се оттегли от поста. Проданов поясни, че остава на разположение на Националния съвет, ако бъде избран, но сега е моментът АБВ да създаде един нов управленски екип, който да може да изведе битките, които партията предстои да води. „Вярвам, че това е печелившата формула, знам, че тя е нестандартна, знам, че в България лидерските трансформации стават сцени. При нас те винаги са плод на осъзната необходимост, премислени, не са спонтанни и винаги са с визия за мислене за бъдещето и на партията, и на България“, каза Проданов.\r\nМотото на Третия конгрес на партията бе „Време за битка“. Това бе тема и на политическите изказвания. Досегашният председател на АБВ Константин Проданов, а и президентът на Република България (2002-2012) Георги Първанов коментираха, че АБВ трябва да промени своята тактика. \r\nПърванов заяви, че АБВ трябва да води битка за истината, а не да бъде академичен клуб. „Важно е да заявим, че като потвърждаваме своите неизменни, дългосрочни стратегически цели, ние радикално трябва да променим тактиката си. Това е най-важното, с което трябва да си тръгнем от конгреса. АБВ трябва да има ясна, твърда, активна, действена позиция по многобройните обществени конфликти“, заяви Първанов. По думите му слуховете и опитите за преждевременното отписване на партията са силно преувеличени. \r\nТема на конгреса бе и идеята за ляво политическо обединение. За нея загатна първо досегашния председател на партията Константин Проданов, който посочи, че рецептата за България е един широк, ляв, прогресивен, родолюбив фронт. Проданов разкритикува и опозицията и коментира, че ако левицата не е на власт в България, то е основно и единствено, защото процесът за единение през 2016 г. е бил брутално и едностранно прекратен. \r\nГеорги Първанов от своя страна отбеляза, че АБВ подава своята ръка не от слабост, а за единна сила. „Какъвто и да е отговорът на другите централи, ние ще бъдем активен фактор и катализатор на единението между партиите в левия център и родолюбивото пространство“, коментира президентът на България в периода 2002-2012 г. Той посочи, че е хубаво да се възстанови практика, подобна на „Клуб 100“, тъй като трябва да се покаже, че ще се работи с всички, които имат готовността, волята, характера и капацитета да променят България\r\nСред гостите на форума бе Георгос Верверис от гръцката лява партия СИРИЗА. Той поздрави АБВ с конгреса им и от името на гръцкия премиер Алексис Ципрас. По думите му в региона не бива да се делим на България и Гърция, тъй като  сме Балканите и трябва да сме обединени.\r\nДеница КИТАНОВА", "date": "2018.05.19", "title": "Румен Петков е новият председател на ПП АБВ (ОБЗОР)"}
{"url": "http://www.focus-news.net/news/2018/05/19/2523880/sputnik-redzhep-tayip-erdogan-obyavi-statuta-na-erusalim-za-chervena-liniya-za-myusyulmanite.html", "text": "Статутът на Ерусалим е „червена линия“ за мюсюлманския свят, заяви президентът на Турция Реджеп Тайип Ердоган след извънредната среща на върха на Организацията за ислямско сътрудничество в Истанбул, предава Sputnik.\r\n„Днес проведохме среща от голямо значение в опитите ни да подкрепим палестинците и да изпратим сигнал към Израел. В нашата резолюция подчертахме, че Ерусалим е нашата „червена линия“. Не признаваме решението на САЩ да премести посолството си там. Американската политика окуражава Израел дори повече. Ръководството на САЩ наказа палестинците, докато Израел, които нарушават международното право, биват наградени“, заяви Ердоган по време на пресконференция.\r\nТурският президент отбеляза, че бившият американски президент Джордж Буш-старши е бил от Републиканската партия, подобно на сегашния президент Доналд Тръмп, но той е подкрепял и Израел, и Палестина. „Погледнете на каква разлика ставаме свидетели в момента“, заяви Ердоган.\r\nТой също призова международната общност да признае официално Източен Ерусалим за столица на Палестина и да започне „разследване на престъпленията на Израел“. Йонислав Дочев", "date": "2018.05.19", "title": "Sputnik: Реджеп Тайип Ердоган обяви статута на Ерусалим за „червена линия“ за мюсюлманите"}
{"url": "http://www.focus-news.net/news/2018/05/19/2523884/avigdor-liberman-savetat-na-oon-po-pravata-na-choveka-se-e-prevarnal-v-mazhoretka-za-teroristi.html", "text": "Министърът на отбраната на Израел Авигдор Либерман обвини Съвета на ООН по правата на човек в превръщането им в „мажоретка за терористи“, пише The Times of Israel.\r\nИзказването му идва, след като Съветът разпореди проверка на смъртоносното насилие по границата на Израел с Газа.\r\nОтхвърляйки проверката, Либерман обяви че „единственото разследване, което в момента трябва да се провежда, е за това как Съветът по правата на човека се е превърнал в мажоретка за терористи“.\r\nИзраел обяви в петък, че няма да съдейства на разследването, след като Съветът  по правата на човека гласува за резолюция по време на извънредна среща, свикана за „незабавното изпращане на независима, международна комисия за разследване.\r\nСъветът гласува с 29 гласа „За“ и два „Против“, като 14 държави се въздържаха. Австралия и САЩ бяха двете държави, които гласуваха против решението.\r\nСъветът също осъди „диспропорционалното и безразборно използване на сила от израелските окупиращи сили против палестински цивилни“.\r\nРазследването изпратено от Съвета по правата на човека, ще трябва да състави краен доклад до следващия март. Йонислав Дочев", "date": "2018.05.19", "title": "Авигдор Либерман: Съветът на ООН по правата на човека се е превърнал в мажоретка за терористи"}
{"url": "http://www.focus-news.net/news/2018/05/19/2523891/sport-seltik-postigna-trebal-v-shotlandiya.html", "text": "Селтик спечели купата на Футболната асоциация на Шотландия, след като победи Мъдъруел на финала с 2:0. По този начин Селтик постига требъл, след като спечели и първенството и купата на Лигата. Отборът на Селтик прави това постижение за втора поредна година, след като и през изминалия сезон спечели трите купи в Шотландия.", "date": "2018.05.19", "title": "Спорт: Селтик постигна требъл в Шотландия"}
{"url": "http://www.focus-news.net/news/2018/05/19/2523876/mkd-makedoniya-george-ivanov-shte-izchaka-pismen-dokument-sled-koeto-shte-zayavi-kakvo-misli-za-predlozhenieto-ilindenska-makedoniya.html", "text": "Президентът на Македония Георге Иванов  заяви, след ръководната среща с премиера Зоран Заев в Скопие, че докато не получи писмен документ относно предложението за име, не може да говори какво мисли и да заема позиция, съобщава скопското електронно издание МКД.\r\nИванов поясни, че това, което е чул, е само устна информация, а за името „Илинденска Македония“ той ще може да говори едва когато получи писмен документ, тъй като „не можем да изграждаме държавна политика и нагласи на базата на хипотетични ситуации и устна информация, които понякога може да са емоционални.“\r\n\"Това беше среща от информационен характер, на която премиерът и министърът на външните работи ме уведомиха за последния развой на събитията, свързани с процеса на намиране на решение на проблема, който нашият съсед има с конституционното ни име. За първи път бяхме информирани за нещата, които сега чуваме. Те са предадени устно и очаквам всички предложения и идеи да получат писмен документ, за да изградят позиция. Ние очакваме, че в бъдеще няма да бъдем избирателно и непълно информирани и че ще имаме представа за предложението, което е направила гръцката страна, за да знаем какви въпроси се обсъждат. До сега съм бил принципен и съм се придържал към предишните позиции, които са следвали президентите на Република Македония, а те са, че процесът трябва да се води в рамката, установена от процеса на Обединените нации и всеки документ трябва да бъде предмет на анализ и за това трябва да се консултират експерти по международно право и международни отношения \", заяви Иванов след срещата на лидерите. Йонислав Дочев", "date": "2018.05.19", "title": "„МКД“ (Македония): Георге Иванов ще изчака писмен документ, след което ще заяви какво мисли за предложението „Илинденска Македония“"}
{"url": "http://www.focus-news.net/news/2018/05/19/2523890/plovdiv-nad-500-uchastnitsi-ot-17-folklorni-i-tantsovi-formatsii-sa-uchastvali-vav-festivala-na-beliya-shtarkel-v-selo-belozem.html", "text": "Над 500 участници от 17 фолклорни и танцови формации са участвали във Фестивала на белия щъркел в село Белозем. Това съобщиха за Радио „Фокус“ – Пловдив организаторите на събитието. Сред участниците тази година е бил и мъжкият хор „Иван Михов“, чийто член е кметът на селото Иван Тачев. По време на празника е проведен за първи път национален ученически конкурс за словесно творчество, рисунка и фотография на тема: „Животът на един щъркел“.\r\nДиректорът на Регионалната инспекция по околната среда и водите в Пловдив доц. Стефан Шилев също е взел участие в официалното откриване на 13-ия Фестивал на белия щъркел в Белозем. „В Белозем се съхранява богато природно наследство и се полагат грижи за опазване на 40 гнезда бели щъркели, които съжителстват в хармония с хората“, е казал в приветствието си към жителите на селото доц. Стефан Шилев. Той е пожелал фестивалът да продължи да се разраства и да привлича все повече последователи.\r\n„Благодарим за подкрепата на Министерството на околната среда и водите и на ПУДООС, които ни подпомогнаха за провеждането на фестивала“, е казал кметът на Белозем Иван Тачев.\r\nТази година гостите и участниците във форума са посетили щандове за мед и пчелни продукти, сувенири и продукти от местни производители.\r\nФестивалът на белия щъркел се провежда под патронажа на Министерството на околната среда и водите и с финансовата подкрепа на ПУДООС. Той се организира от кметството на село Белозем, община Раковски в партньорство със „Зелени Балкани“. Инициативата има за цел да популяризира дейностите за опазване на вида и да стимулира развитието на екологичния туризъм в района.", "date": "2018.05.19", "title": "Пловдив: Над 500 участници от 17 фолклорни и танцови формации са участвали във Фестивала на белия щъркел в село Белозем"}
{"url": "http://www.focus-news.net/news/2018/05/19/2523886/hurriyet-sreshtata-na-organizatsiyata-za-islyamsko-satrudnichestvo-othvarli-reshenieto-na-sasht-za-erusalim.html", "text": "Извънредната среща на върха на Организацията за ислямско сътрудничество (ОИС) завърши, осъждайки строго убийствата на палестинските протестиращи и отхвърляйки решението на САЩ да признае Ерусалим за столица на Израел, пише Hurriyet.\r\nСлед сесията, председателствана от президента на Турция Реджеп Райип Ердоган, беше свикана пресконференция и беше изчетена финална декларация.\r\nЕрдоган заяви, че срещата е била много значима по отношение на показването на солидарност с палестинския народ, както и в изпращането на нужните послания към Израел.\r\nКритикувайки Вашингтон, Ердоган заяви че отговорността за последствията, на „това провокативно решение да бъде саботиран мирният процес, принадлежи изцяло на САЩ.“\r\n„Няма да приемем незаконното решение на САЩ да премести посолството си от Тел Авив в Ерусалим, въпреки всички предупреждения“, заяви Реджеп Ердоган. „Никога няма да прекратим нашата солидарност с палестинския народ.“\r\nТой също призова международната общност, особено Съветът за сигурност на ООН, да изпълни своите законни задължения спрямо Палестина.\r\nНаблягайки на факта, че изпращането на международна миротворна сила за помощ към палестинците е „наложително, той заяви: „Още веднъж отхвърляме решението на САЩ за Ерусалим.“ Йонислав Дочев", "date": "2018.05.19", "title": "Hurriyet: Срещата на Организацията за ислямско сътрудничество отхвърли решението на САЩ за Ерусалим"}
{"url": "http://www.focus-news.net/news/2018/05/19/2523892/the-wall-street-journal-dalgiyat-i-truden-pat-do-targovska-sdelka-mezhdu-sasht-i-velikobritaniya.html", "text": "Британското правителство заяви, че желае да напусне митническия съюз на Европейския съюз, за да може да сключва търговски сделки навсякъде по света. От тях, най-голямата награда би била споразумение със САЩ, най-големият търговски партньор на Великобритания, пише The Wall Street Journal.\r\nПолитици от двете страни на Атлантика, включително президента Доналд Тръмп, говорят ентусиазирано за търговско споразумение между САЩ и Великобритания.\r\nНо скорошен доклад показва, че подобна сделка не би била бърза или лесна. Всяко споразумение по съдържание би било извънредно много политически чувствително във Великобритания, позиционирайки Лондон със стратегическия избор дали да приближи британската икономика по-близо до САЩ или да остане близък с ЕС.\r\nАмериканският пазар е важен за Великобритания. Около 60% от британския износ отива за ЕС и държавите, които имат търговски споразумения със съюза. От останалото, САЩ изкупува почти половината. САЩ са толкова значителни, че ползите за Великобритания от подписването на търговски сделки по света, ще се държи изключително много на осигуряването на споразумение със САЩ.\r\nДокладът на изследователи в университета Харвард и Кралския колеж в Лондон посочва, че каквато и да е сделката, тя би отнела много време за постигане.\r\nНикакво споразумение между САЩ и Великобритания не може да бъде сключено преди Великобритания да се отдели от митническия съюз на ЕС, който определя митата на страната. Развитието може да бъде години напред, ако британското правителство се закачи към митническия съюз и след 2020 година.\r\nЗа много хора във Великобритания, членството в Европейския съюз изискваше прекомерни жертви на суверенитета. За някоя друга група отстъпването на влияние към САЩ върху важни сектори на британската икономика, би било немислимо. В такъв случай, търговско споразумение между САЩ и Великобритания не бива да бъде взимано за даденост. Йонислав Дочев", "date": "2018.05.19", "title": "The Wall Street Journal: Дългият и труден път до търговска сделка между САЩ и Великобритания"}
{"url": "http://www.focus-news.net/news/2018/05/19/2523893/sofiyskiyat-rayonen-sad-reshi-premierat-boyko-borisov-i-pp-gerb-da-platyat-na-deputata-ot-bsp-i-zhurnalist-elena-yoncheva-sumata-ot-5000-lv-po-deloto-za-uronvane-na-prestizha.html", "text": "Софийският районен съд реши премиерът Бойко Борисов и ПП ГЕРБ да платят на депутата от БСП и журналист Елена Йончева сумата от 5000 лева по делото за уронване на престижа. Решението на Софийския районен съд е от 17 май. Това става ясно от справка на сайта на съда. Сумата е обезщетение за претърпени неимуществени вреди от накърнен духовен интегритет, чест, достойнство и добро име на Йончева, причинени от поведението на премиера Борисов. По време на предизборната кампания министър-председателят каза, че държавата е плащала милиони левове за репортажите на Йончева зад граница. \r\nРешението може да бъде обжалвано пред Софийския градски съд.", "date": "2018.05.19", "title": "Софийският районен съд реши премиерът Бойко Борисов и ПП ГЕРБ да платят на депутата от БСП и журналист Елена Йончева сумата от 5000 лв. по делото за уронване на престижа"}
{"url": "http://www.focus-news.net/news/2018/05/19/2523894/sport-chelsi-specheli-za-osmi-pat-kupata-na-futbolnata-asotsiatsiya.html", "text": "Футбол: Челси спечели за осми път Купата на Футболната асоциация – най-старият футболен турнир в света, след победа над Манчестър Юнайтед с 1:0. Голът отбеляза Еден Азар в 22-та минута от дузпа. Мачът се игра на стадион Уембли в  Лондон пред  88 хиляди зрители.", "date": "2018.05.19", "title": "Спорт: Челси спечели за осми път Купата на Футболната асоциация"}
