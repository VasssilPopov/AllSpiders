{"url": "http://www.focus-news.net/news/2019/09/18/2700203/dramatichen-teatar-nikola-vaptsarov-blagoevgrad-shte-predstavi-detskiya-spektakal-letyashtata-printsesa.html", "text": "Драматичен театър „Никола Вапцаров” – Благоевград ще представи детския спектакъл „Летящата принцеса”. Това съобщи за  Радио „Фокус“ – Пирин  Симона Спасова, експерт „Връзки с обществеността“ към културната институция. Премиерата е от 18.00 часа. Следващата дата, на която ще се играе спектакълът е 21 септември от 11.00 часа. Режисьор на „Летящата принцеса“ е директорът на театъра Маргарита Мачева, като за нея това е първа работа по детски спектакъл. „Малките зрители ги очаква магическа реалност, приказка, разказана  с  песни на живо и прекрасна визия, за която работят сценографът Константин Вълков и композиторът Пламен Мирчев – Мирона“, каза още Спасова. \r\nЛивия НИНОВА", "date": "2019.09.18", "title": "Драматичен театър „Никола Вапцаров“ – Благоевград ще представи детския спектакъл „Летящата принцеса“"}
{"url": "http://www.focus-news.net/news/2019/09/18/2700207/amerikanskiyat-etnograf-martin-keynig-kam-vitseprezidenta-iliyana-yotova-ne-sam-balgarin-no-nosya-balgariya-dalboko-v-sartseto-si.html", "text": "Илияна Йотова откри фотоизложбата „Ехо от Балканите. XX век: Портрети и звуци от България“, която се провежда под неин патронаж. „Не съм българин, но нося България дълбоко в сърцето си.“. С тези думи световноизвестният етнограф Мартин Кейниг се обърна към вицепрезидента Илияна Йотова при откриването на фотоизложбата „Ехо от Балканите. XX век: Портрети и звуци от България“. Изложбата се организира по инициатива на вицепрезидента Йотова, в партньорство с Националната галерия и включва 73 фотографии на Кейниг от 7 балкански държави, най-много от България. Това съобщи от  прессекретариата на държавния глава . Съставител на изложбата е художникът фотограф Иво Хаджимишев. Фотосите на Кейниг са събрани в голям фотоалбум, който е допълнен с 2 аудио диска с автентичен фолклор.„Красив разказ за българската душевност – това са творбите на Мартин Кейниг. Това е България през погледа на творец, който носи любовта си към нея завинаги. България, която съществува на хиляди километри оттук, в дома на Мартин на остров Вашон и сред неговите американски приятели“, изтъкна в приветствието си Илияна Йотова.По думите на вицепрезидента във фотографиите, в стотиците метри снимачна лента и аудио записи са съхранени последните автентични сюжети от България от 60-те и 70-те години на миналия век. „Тези кадри, тази музика говорят много повече от архивите и документите. Снимките ни връщат към едно безвъзвратно отминало време“, посочи вицепрезидентът Йотова.Мартин Кейниг е човекът, открил и записал преди повече от 50 години в една класна стая на училище в Смолянско изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски. „Без Кейниг вълшебният глас на Валя Балканска не би бил сред емблемите на планетата Земя и не би пътувал като послание от нашата цивилизация към неизвестни светове в галактиката“, подчерта Илияна Йотова.В приветствието си вицепрезидентът благодари на българската общност в САЩ за приноса към осъществяването на изложбата. Към съставителя вицепрезидентът Йотова се обърна с думите: „Без усилията на г-н Иво Хаджимишев тези събития нямаше да се случат. Признавам си, че от години съм в плен на изкуството на Иво. И на артистичната му личност, и на енциклопедичните му познания.“. С изпълнението си на „Излел е Делю хайдутин“ под съпровода на гайдаря Петър Янев Валя Балканска развълнува многобройните гости на откриването.По-рано през деня Мартин Кейниг бе удостоен от държавния глава Румен Радев с почетния знак на Президента на Републиката за приноса му за съхранението и популяризирането на българското фолклорно изкуство. Утре, в 10.00 часа в Изложбената зала на Националната галерия вицепрезидентът Илияна Йотова ще присъства на представянето на фотоалбума на Мартин Кейниг и краткия филм „Образи от Балканите“.", "date": "2019.09.18", "title": "Американският етнограф Мартин Кейниг към вицепрезидента Илияна Йотова: Не съм българин, но нося България дълбоко в сърцето си"}
{"url": "http://www.focus-news.net/news/2019/09/18/2700204/rzi-pazardzhik-nyama-otkloneniya-v-kachestvoto-na-piteynata-voda-v-oblastta.html", "text": "РЗИ-Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 01 до 15 септември от 11 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Представени са 10 проби за изследване за съдържание на тежки метали, трихалометани, пестициди и органика в РЗИ-Пловдив. Резултатите от тя  ще бъдат оповестени след излизането им. Изследвана е и 1 проба от минерален водоизточник, при която също не са открити отклонения от нормативните изисквания.  \r\nВаня НИКОЛОВА", "date": "2019.09.18", "title": "РЗИ-Пазарджик: Няма отклонения в качеството на питейната вода в областта"}
{"url": "http://www.focus-news.net/news/2019/09/18/2700201/kmetat-na-obshtina-zlatograd-miroslav-yanchev-dade-start-na-blagoustroyavaneto-na-grobishten-park-v-selo-startsevo.html", "text": "Кметът на Община Златоград Мирослав Янчев, заедно с кмета на село Старцево Румен Биндев, дадоха старт на строителните дейности по благоустрояването на Гробищния парк в селото. Това съобщиха от  Общината . Финансирането е осигурено с Постановление на Министерски съвет от 2018 г. Сключен е договор за изпълнение със „Строител” ЕООД, с управител Христо Петков, на стойност 271 778,81 лева с ДДС. Автор на проекта е „Мизов-84” ЕООД, а строителен надзор на обекта ще се упражнява от „Екоинженеринг” ЕООД гр. Кърджали. Срокът за изпълнение на строително-монтажните работи е 100 календарни дни. В проекта е предвидено изграждане на подпорна стена с дължина 144 метра. За отводняване на терена ще бъде изградена дренажна система от хоризонтални тръби и шахти и насипване със 7 500 куб.м. пръст.На събитието присъстваха и Председателят на Общински съвет Златоград – Емилия Кръстева, представители на Общинска администрация Златоград, общински съветници, представители на фирмата, която ще изпълнява строителството и фирмата, която ще осъществява авторски надзор на обекта, както и много жители от селото. Кметът Янчев поздрави присъстващите, изрази задоволство от това, че един наболял проблем за селото, намира своето решение с изпълнението на този проект и благодари за активната гражданска позиция на жителите на село Старцево. Всеки заинтересован може да се запознае с проекта за благоустрояването на Гробищния парк в сградата на кметството.", "date": "2019.09.18", "title": "Кметът на Община Златоград Мирослав Янчев даде старт на благоустрояването на Гробищен парк в село Старцево"}
{"url": "http://www.focus-news.net/news/2019/09/18/2700209/anadolu-agency-silen-pozhar-e-izbuhnal-v-himicheski-zavod-v-istanbul-ima-dvama-raneni.html", "text": "Силен пожар е избухнал в химическа фабрика в Истанбул, като при гасенето му са били ранени двама пожарникари, предава турската информационна агенция  Anadolu Agency . \r\nПожарът гори в завод в индустриалната зона на квартал Тузла в азиатската част на града. Все още не е известно какво е предизвикало инцидента. \r\nЕкип от 138 пожарникари и 48 пожарни коли се опитва да потуши пожара, заяви Али Карахан, ръководител на местните служби на пожарната.  \r\nТе все още се борят с пламъците, като междувременно се води и разследване за причините за инцидента. \r\n \r\n  Теодор Пенев", "date": "2019.09.18", "title": "Anadolu Agency: Силен пожар е избухнал в химически завод в Истанбул, има двама ранени"}
{"url": "http://www.focus-news.net/news/2019/09/18/2700208/sport-pari-sen-zhermen-posreshta-kato-domakin-real-madrid-v-mach-ot-grupovata-faza-na-shampionskata-liga.html", "text": "Футбол: Пари Сен Жермен посреща като домакин Реал Мадрид в мач от груповата фаза на Шампионската лига. \r\nПобеда за френския отбор ще означава, че те ще оглавят класирането в група „А“, след като в другият мач от нея Брюдж звърши наравно 0:0 с отбора на Галатасарай.  \r\nОт домакините мача ще пропуснат Килиан Мбапе и Едисон Кавани, които страдат от контузии.  \r\nРеал Мадрид също има проблеми със състава си, като общо седем души няма да могат да вземат участие в двубоя заради наказания и травми, включително Иско, Марсело и Серхио Рамос. Мачът започва в 22:00 часа българско време.", "date": "2019.09.18", "title": "Спорт: Пари Сен Жермен посреща като домакин Реал Мадрид в мач от груповата фаза на Шампионската лига"}
{"url": "http://www.focus-news.net/news/2019/09/18/2700206/prof-mihail-konstantinov-neobhodim-e-speshen-odit-na-kibersigurnostta-na-institutsiite-u-nas-zashtoto-informatsionnata-zashtita-e-na-nisko-nivo.html", "text": "Необходим е спешен одит на киберсигурността на институциите у нас, защото информационната защита е на ниско ниво. Всяко предприятие трябва да има стабилен отдел за киберсигурност. Това каза за обзорното предаване  „Това е България“  на  Радио „Фокус“  председател на борда на директорите на „Информационно обслужване“ проф. Михаил Константинов. Той добави, че предстои такъв одит на критичните информационни инфраструктурни звена у нас, след което ще се прецени, къде има опасност от пробив и системата ще почне да се подържа. „Има два вида кибератаки – когато се атакуват критични сайтове и се блокират, и когато се прониква в тях. Пробивът в НАП беше влизане вътре в системата, а това вече е опасно. Едно от критичните министерства в това отношение е МВнР. Там е особено чувствителна информацията, защото има опасност от физическо проникване на терористи, които биха могли да използват пробиви в информационната система и да проникнат в българска територия, а от там – в Европа. Една от действителните причини, поради които не ни искат в Шенген, е, че има съмнение в способността на нашите органи по киберсигурност да се справят със задачата“, обясни професорът. Проф. Константинов добави, че пробивът в НАП е репутационен, защото бе срината репутацията на държавата в тази област, но не е с фатални последствия. В частност системата на ЕГН е пробита, каза още той и добави, че отдавна Единният граждански номер не е тайна характеристика.  \r\nЦоня СЪБЧЕВА", "date": "2019.09.18", "title": "Проф. Михаил Константинов: Необходим е спешен одит на киберсигурността на институциите у нас, защото информационната защита е на ниско ниво"}
{"url": "http://www.focus-news.net/news/2019/09/18/2700242/afp-germaniya-kuveyt-i-belgiya-prizovaha-oon-da-glasuva-za-obyavyavane-na-novo-primirie-v-idlib.html", "text": "Представители на Германия, Кувейт и Белгия са настояли пред Съвета за сигурност на ООН да гласува резолюция за „незабавното прекратяване на военните действия“ в сирийската провинция Идлиб, предава  AFP . \r\nИзявлението ще бъде гласувано в следващите дни, макар че почти сигурно ще бъде подложено на вето от страна на Русия. \r\nВ текста се призовава за примирие, което започва от 21 септември и за прекратяването на военните действия, за да се избегне „по нататъшното усложляване на вече катастрофалната хуманитарна ситуация в Идлиб“. \r\n \r\n  Теодор Пенев", "date": "2019.09.18", "title": "AFP: Германия, Кувейт и Белгия призоваха ООН да гласува за обявяване на ново примирие в Идлиб"}
{"url": "http://www.focus-news.net/news/2019/09/18/2700216/obrazovatelna-igra-dreven-sam-interesen-sam-nameri-me-zapochva-v-regionalen-istoricheski-muzey-stoyu-shishkov-smolyan.html", "text": "В началото на новата 2019/2020 учебна година Регионален исторически музей „Стою Шишков“ – Смолян започва музейната образователна игра „Древен съм, интересен съм, намерѝ ме…“. Това каза за  Радио „Фокус“ – Смолян .Тинка Белегова, уредник в музея. „Инициативата има за цел да допълни и обогати познанията на децата от град Смолян, а и гостуващи в него, за традициите, бита и културата на родопчани. Под формата на забавление участниците ще имат възможност да опознаят музейните зали и да се докоснат до автентични експонати, даващи сведения за различните епохи и култури.  Образователната игра ще се провежда в експозиционните зали на музея, сред музейните експонати, в рамките на отвореното за останалите посетители музейно пространство – т.е. децата ще влизат в досег с другата публика на институцията“, обясни Белегова. Тя уточни, че играта е предназначена за деца от 5 до 12 години и според правилата за провеждането ѝ – всички ще участват индивидуално. Допуска се малките, които не могат още да четат и пишат, да бъдат подпомогнати от възрастен придружител. „В началото на играта всеки участник ще получи лист с кратко описание на избран от музейните специалисти древен експонат, изложен в постоянната експозиция „Културно-историческото богатство на Родопите от древността до наши дни“, без да се посочва неговото име. Задачата на участника е да открие този експонат и да напише името му на листа. Освен това той трябва да напише своето име, възраст, местоживеене и телефон за обратна връзка. Накрая листът с информация се сгъва и се пуска в специална кутия“, посочи Белегова. \r\nЗа участието си в играта всяко дете ще получи рекламен сувенир от РИМ „Стою Шишков“ – Смолян. Играта с един експонат за откриване ще се провежда в продължение на един месец, през което време кутията няма да се отваря. Отговорите на децата ще се проверяват в края на месеца и от всички верни отговори ще се тегли жребий за получаване на големите награди. Победителите ще бъдат уведомявани на посочените телефони за връзка с тях, както и публикувани на интернет и фейсбук страниците на музея. Всеки следващ месец експонатът за намиране ще се променя. \r\nБелегова призова всички малки приятели на музея да се включат в играта с пожелание да се забавляват, опознавайки ценностите в постоянната експозиция и разбира се – да спечелят предвидените от ръководството награди. \r\nНели ГЕРГЬОВСКА", "date": "2019.09.18", "title": "Образователна игра „Древен съм, интересен съм, намерѝ ме…“ започва в Регионален исторически музей „Стою Шишков“ – Смолян"}
{"url": "http://www.focus-news.net/news/2019/09/18/2700210/obshtinite-veliko-tarnovo-i-smolyan-poluchiha-nagrada-v-kategoriyata-obrazovanie-sport-i-mladezhki-politiki-v-ramkite-na-konkursa-kmet-na-godinata.html", "text": "Общините Велико Търново и Смолян получиха награда в категорията „Образование, спорт и младежки политики“ в рамките на конкурса „Кмет на годината“, предаде  репортер на  Агенция „Фокус“ .  Кметът на Велико Търново получи награда за голяма община в категорията „Образование, спорт и младежки политики“. Наградата му бе връчена на официална церемония на наградите „Кмет на годината“ за мандат 2015-2019 г. За средна община наградата получи кметът на Смолян Николай Мелемов, като тя бе взета от негов заместник.  \r\nДеница КИТАНОВА", "date": "2019.09.18", "title": "Общините Велико Търново и Смолян получиха награда в категорията „Образование, спорт и младежки политики“ в рамките на конкурса „Кмет на годината“"}
{"url": "http://www.focus-news.net/news/2019/09/18/2699807/", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 11.00 часа в Гербовата зала на „Дондуков“ № 2 президентът Румен Радев ще удостои посланика на Федеративна република Бразилия Ана Мария Сампайо Фернандес с орден „Мадарски конник“ първа степен. \r\n \r\n*** \r\n \r\nВ 12.00 часа на „Дондуков“ № 2 държавният глава Румен Радев ще отличи американския етнограф Мартин Кейниг с почетния знак на Президента на Републиката за приноса му за съхранението и популяризирането на българското фолклорно изкуство. \r\n \r\n*** \r\n \r\nОт 15.00 часа на „Дондуков“ № 2 президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. \r\n \r\n \r\n*** \r\n \r\nОт 18.00 часа в Национална галерия – Двореца вицепрезидентът Илияна Йотова ще открие изложбата „Ехо от Балканите“. \r\n \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 9.30 ч. до 13.30 часа, в зала \"Запад\" в сградата на Народното събрание, пл. \"Народно събрание\" № 2, ще се проведе акция по кръводаряване сред депутатите и служителите на 44–тото Народно събрание. \r\n \r\n*** \r\n \r\nОт 15.00 часа в Министерство на външните работи вицепремиерът Екатерина Захариева и посланикът на Великобритания Ема Хопкинс ще открият българо-британска изложба по случай 140 години от установяването на дипломатическите отношения между България и Великобритания. \r\n \r\n   \r\nОт 15. 00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n \r\n*** \r\n \r\nОт 10.00 часа в кв. Курило, ул. „Варна“ № 1 кметът Йорданка Фандъкова ще провери изграждането на детска градина. \r\n \r\n*** \r\n \r\nОт 11:00 ч. в Сити Стейдж в подлеза на НДК ще се състои официалната пресконференция по повод петото, юбилейно издание на международния кино-литературен фестивал. \r\n \r\n*** \r\n \r\nОт 13:15 часа в партерното фоайе на Операта, ще се проведе пресконференция за новия сезон 2019/2020. \r\n \r\n*** \r\n \r\nОт 13:30 часа в централата на АБВ ще се проведе пресконференция на партията.  \r\n \r\n*** \r\n \r\nОт 15:00 часа, ул. \"Раковска\" 134, ет. 5, лидерът на ВОЛЯ Веселин Марешки ще обяви кандидатурата на партията за кмет на София. \r\n \r\n*** \r\n \r\nОт 18.00 часа в Зала № 6 на НДК ще се състои церемонията „Кмет на годината 2019 г.“ \r\n \r\n \r\n*** \r\n \r\nОт 18:00 ч. в СГХГ ще бъде открита изложбата \"И в кротък унес чака тя...\" на скулптора Иван Лазаров. \r\n \r\n*** \r\n \r\nОт 19:00 часа в зала България Софийската филхармония ще открие 30-те юбилейни дни на Японската култура. \r\n \r\n*** \r\n \r\nОт 19:00 ч. в зала „България“ ще се състои съвместен концерт на легендарната пианистка Фуджико Хеминг с оркестъра на Софийската филхармония. \r\n \r\n*** \r\n \r\nОт 19.30 часа в зала 3 на НДК, модна къща „Жени стил” с дизайнер Евгения Живкова представя за новия есенно-зимен сезон колекция на тема: „Минималистичен шик”. \r\n \r\n*** \r\n \r\nОт 11.00 часа в Градската библиотека „Паисий Хилендарски” ще се състои честване по повод 100-годишнината от рождението на Николай Хайтов.  \r\n \r\n*** \r\n \r\nОт 11.00 часа в зала „Станимака“, ул. „Цар Иван Асен II“№15, проф. Олег Асенов ще представи т.нар. тол калкулатор и маршрутната карта пред Камарата на автобусните превозвачи. \r\n \r\n*** \r\n \r\nОт 19.00 часа в Летния театър ще се състои предпремиерата на най-новия спектакъл на фолклорен ансамбъл „Филип Кутев“. \r\n \r\n \r\n*** \r\n \r\nОт 15.00 часа в Арт салона на Радио „Варна“ ще се проведе пресконференция на партия БЪЛГАРСКИ СОЦИАЛДЕМОКРАТИ, на която ще бъде представена изненадваща кандидатура за кмет на община Варна и визията си за развитие на града в следващия мандат.  \r\n \r\n \r\n*** \r\n \r\nOт 10.30 часа в пресклуба на БТА ще се състои пресконференция във връзка с предстоящото връчване на националните награди  за литературна критика на името на Иван Мешеков и Иван Радославов в Златарица. \r\n \r\n*** \r\n \r\nОт 11.30 часа в пресклуба на БТА ще бъдат представени две нови мащабни инициативи на Ротари клуб-Велико Търново, подкрепени от Общината, и ще бъде отчетена националната кампания за доставяне на бронхоскоп за Белодробната болница във Велико Търново. \r\n \r\n*** \r\n \r\nОт 10.30 часа в заседателната зала на Общинския съвет кметът на Община Видин Огнян Ценков ще открие кръгла маса на тема „Институционална подкрепа на деца и младежи в конфликт с морала и закона” \r\n \r\n*** \r\n \r\nОт 17.30 ч., в заседателната зала на Общинския съвет, кметът на община Видин Огнян Ценков ще представи публично отчета си за мандат 2015-2019 г. \r\n \r\n \r\n*** \r\n \r\nОт 12.00 часа пред сградата на Община Враца кметът Калин Каменов ще  представи публично отчета си за мандат 2015-2019 г. \r\n \r\n*** \r\n \r\nОт 14.00 часа в сградата на Общината, ул. „България“ № 12, ІІ ет., Малка заседателна зала, ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n*** \r\n \r\nОт 11:00 часа в Етнографската експозиция на РИМ посетителите ще могат да се запознаят с традиционния занаят – художествено плетиво. \r\n \r\nОт 17:30 часа в залата на Историческия музей ще се състои пресконференция  наГеорги Титюков – заместник-кмет в Община Пловдив и председател на Коалиция „Кауза Пловдив“  по повод отчет на дейността му през мандат 2015г.-2019 г. \r\n \r\n*** \r\n   \r\nОт 11.00 часа в зала 712 на Областна администрация ще се проведе заседание на Областния съвет за интеграция на хората с увреждания. \r\n \r\n \r\n*** \r\n Смолян.  \r\nОт 8.00 часа пневмофтизиатричния кабинет, който се намира на шестия етаж, над Инфекциозно отделение в смолянската болница ще се проведат безплатни прегледи за риск от туберкулоза. \r\n \r\n \r\n*** \r\n \r\nОт 10.30 часа в залата на Общината ще се състои пресконференция за представянето на два проекта, спечелени по Програмата за трансгранично сътрудничество - за създаване на еко лаборатория и за рехабилитация на пътя от Голямо Буково до манастира. \r\n \r\n \r\n*** \r\n \r\nОт 10.00 часа в Зала 2, ет. 2 в сградата на Общинска администрация, ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n \r\n*** \r\n \r\nОт 9.30 часа, в зала 203 на Община Шумен ще се проведат консултации за определяне състава на секционните избирателни комисии за произвеждане на избори за общински съветници и за кметове на общини на 27 октомври 2019 г. \r\n \r\n*** \r\n   \r\nОт 9.30 часа в зала 363 на общината ще бъде представен проектът за изграждане на центрове за грижа за мъже с умствена изостаналост, които ще бъдат построени в село Лозево.  \r\n *** \r\n   \r\nОт 11.00 в зала 203 на общината ще се състоят консултации са състава на СИК в община Шумен за предстоящите местни избори.", "date": "2019.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2019/09/18/2700202/afp-mayk-pompeo-nareche-atakite-nad-petrolnite-rafinerii-v-sauditska-arabiya-akt-na-voyna.html", "text": "Държавният секретар на САЩ Майк Помпео заяви, че атаките върху ключовите петролни рафинерии в Саудитска Арабия са „акт на война“, като повтори, че това е била „иранска атака“, предава  AFP . \r\n„Това беше иранска атака“, заяви той пред репортери, малко преди да пристигне в град Джеда в Саудитска Арабия.  \r\nПомпео също така нарече действията на Техеран „акт на война“ и повтори, че няма доказателства рафинериите да са били атакувани от Ирак, малко след като се появи информация в медиите, че именно от там са били управлявани безпилотните самолети, покосили петролните находища.  \r\n \r\n  Теодор Пенев", "date": "2019.09.18", "title": "AFP: Майк Помпео нарече атаките над петролните рафинерии в Саудитска Арабия „акт на война“"}
{"url": "http://www.focus-news.net/news/2019/09/18/2700205/kmetat-na-obshtina-dupnitsa-metodi-chimev-be-nagraden-v-kategoriya-gradska-sreda-na-konkursa-kmet-na-godinata-za-mandat-2015-2019-g.html", "text": "Кметът на Община Дупница Методи Чимев бе награден в категория \"Градска среда\" на конкурса \"Кмет на годината\" за мандат 2015-2019 г., предаде репортер на  Агенция \"Фокус\" . Награди в същата категория получиха още Община Девня и Община Варна.  \r\nДеница КИТАНОВА", "date": "2019.09.18", "title": "Кметът на Община Дупница Методи Чимев бе награден в категория \"Градска среда\" на конкурса \"Кмет на годината\" за мандат 2015-2019 г."}
{"url": "http://www.focus-news.net/news/2019/09/18/2699808/pregled-na-osnovnite-temi-v-svetovniya-pechat-agentsiya-fokus.html", "text": "Руската зенитно-ракетна система С-400 и предложението на руския президент тя бъде закупена от Саудитска Арабия, както и предположението, че тя може да бъде придобита от Сърбия, както и съвкупността от световни кризи са сред темите на световния печат.  \r\n*** \r\n \r\n  В понеделник президентът на Русия Владимир Путин предложи да помогне на Саудитска Арабия да защити своя народ и петролната си инфраструктура като продаде на Кралството зенитно-ракетни системи руско производство. Путин направи този коментар на съвместна пресконференция с президентите на Иран и Турция Хасан Роухани и Реджеп Таийп Ердоган. Направи го, след като американски официални лица заявиха, че атаката срещу две от най-важните саудитски рафинерии може да е осъществена от Иран. Техеран отхвърли тези обвинения, но в отговор американският президент Доналд Тръмп обяви, че САЩ са „в пълна бойна готовност“, пише американската редакция на  Politico . \r\nЯсно е, че изказването на руския президент бе адресирано на първо място до Вашингтон, а не до Рияд. Иранският министър на външните работи Мохамед Джавад Зариф бе явно доволен от подигравката над самоуверения американски президент. По време на изказването на Путин той се смееше от сърце, а очите му заблестяха хитро. \r\n„Готови сме да окажем съответната помощ на Саудитска Арабия... за защитата на нейния народ“, заяви Путин на пресконференцията, състояла се след поредната среща на ръководителите на Русия, Иран и Турция. Тази среща, проведена в рамките на дипломатическия „астанински процес“, имаше за цел постигане на мирно разрешаване на сирийския конфликт. \r\n„Достатъчно е политическото ръководство на Саудитска Арабия да вземе мъдро държавно решение, както направиха преди това ръководителите на Иран, купувайки С-300, и така, както направи президентът Ердоган, закупувайки от Русия най-новите комплекси за ПВО С-400 „Триумф“, продължи Путин. „Този вид системи могат да защитят всяка инфраструктура в Саудитска Арабия от всяко нападение“. \r\nТова беше майсторски тролинг дори по стандартите на Путин, който е добре известен с насмешките над своите противници. \r\nСАЩ дълго време се противопоставяха на продажбата на системите С-300 на Иран. Близо 10 година Русия отказваше да ги достави, независимо от сключения през 2007 година договор. Първо тя отстъпваше на натиска на САЩ и Израел, а след това изпълняваше изискванията на санкциите на ООН, въведени заради иранската ядрена програма. Но през 2016 година доставката на тези системи все пак се състоя. Това се случи след подписването на ядреното споразумение, известно като Съвместния всеобхватен план за действие (СВПД), от който Тръмп излезе едностранно миналата година. \r\nПо същия начин Вашингтон шумно се оплака от членката на НАТО Турция, която реши да купи по-модерната система С-400 и дори я заплаши с тежко наказание. Администрацията на Тръмп призова Ердоган да купи вместо С-400 комплекси „Пейтриът“, произведени от американската военна компания Raytheon. \r\nТурция все пак придоби руски комплекси и администрацията на Тръмп в отговор я изключи от проекта си за създаване на изтребител F-35. Но сега на Тръмп се предлага да накаже Турция още по-тежко. По-специално, Комитетът по външните работи на Камарата на представителите миналия месец поиска Белият дом да наложи санкции. \r\nСаудитска Арабия е един от най-големите купувачи на американско оръжие и военна техника и Тръмп многократно се хвалеше как съдейства за сключването на големи сделки с Рияд. Той дори наложи вето върху действията на Конгреса на САЩ, когато се опита да блокира доставката на оръжие за Саудитска Арабия като наказание за убийството на журналиста на Washington Post Джамал Хашоги. \r\nСлед двустранна среща с Роухани в понеделник, Путин подчерта, че Русия продължава да подкрепя СВПД, въпреки решението на Тръмп да се оттегли от него. Освен това лидерите на Иран и Русия говориха за успешни действия за развитие на икономическите връзки между страните. \r\nРусия е на трето място в света по производство на петрол след САЩ и Саудитска Арабия и затова за нея са изгодни всякакви смущения в нефтеното производство на Кралството, както и скокът на световните цени на петрола, настъпил след атаките. \r\nНо тези нападения и реакцията на Тръмп също дават на Путин възможност да демонстрира нагледно как отслабва влиянието на Вашингтон в Близкия Изток и в каква изолация е Тръмп по въпроса за иранската ядрена сделка. ЕС, както и европейските гаранти на СВПД – Франция, Германия и Великобритания, са твърдо намерени да изпълняват този план, независимо от действията на Тръмп. Критиците на американския президент казват, че той е виновен за напрежението, довело до нападенията в Саудитска Арабия, защото е излязъл от ядрената сделка. \r\nВъпреки това Тръмп отдавна настоява, че СВПД, договорен от бившия президент Барак Обама, не е решил проблема с Иран като ключов инициатор на регионалните военни конфликти и като привърженик на тероризма. \r\nФренският президент Еманюел Макрон работи за организиране на среща между Тръмп и Роухани в опит да намали напрежението и да намали риска от война. Тръмп каза, че е готов за преговори, но Техеран сега изключва възможността да се проведе такава среща в кулоарите на Генералната асамблея на ООН, която ще се проведе следващата седмица в Ню Йорк. \r\n*** \r\n \r\n  В статия за американското списание  The National Interest  коментаторът по въпросите за отбраната и националната сигурност Чарли Гао изтъква редици причини, поради които Сърбия би могла да се превърне в следващата държава, закупила руските зенитно-ракетни системи С-400.  \r\n \r\n Агенция „Фокус“ представя превод на материала с уточнението, че той отразява единствено позицията на автора.  \r\n \r\nПрез септември 2019 г. Русия и Сърбия проведоха първото си съвместно учение за противовъздушна отбрана „Славянски щит“. В рамките му сръбските военновъздушни сили научиха как да работят със системата за ПВО С-400, практикувайки нейното използване спрямо различни цели, симулирани и реални. Естествено, това отваря въпроса дали и Сърбия планира да закупи С-400. Погледът назад в историята дава смесени отговори. \r\nСпоред бившия министър на външните работи на Югославия Живадин Йованович, Социалистическа федерална република Югославия (СФРЮ) се е интересувала от придобиването на С-300 още през 1989 г. Дори са били в ход преговори, когато започва разпадането на страната през 1991 г., паралелно с това на СССР.  \r\nСлед вдигането на оръжейното ембарго с Дейтънското споразумения през 1995 г., новата Федерална република Югославия (състояща се основно от Сърбия и Черна гора) започна отново да разглежда системите за противовъздушна отбрана. Бяха въведени планове за закупуване на варианта С-300ВМ заедно с други системи със среден обсег. В Русия дори бяха изпратени югославски войници за обучение за работа със системите.  \r\nНо войната в Косово през 1998 г. предотврати възможните доставки. ООН постави още едно ембарго върху Югославия през 1998 г. На войските на противовъздушната отбрана, които тренираха в Русия, не бе разрешено да се върнат в страната. И когато избухна войната в Косово, ПРО на Югославия се състоеше от закупените в Румъния ЗРС С-125 „Нева“. \r\nС отмяната на оръжейното ембарго през 2001 г. новата република Сърбия отново можеше да купува оръжие, но не успя да го направи. Местната промишленост продължи да модернизира С-125, а през 2017 г. от Беларус бяха поръчани две батареи на ЗРС „Бук-МБ“. Но дори и тогава не секнаха съобщенията, че Сърбия иска да купи С-300. Докладите бяха категорично опровергани както от Сърбия, така и от Русия, които подчертаха, че въпроса за С-300 не е част от официалния план за сътрудничество в областта на отбраната и техническото сътрудничество между двете страни. \r\nВключването на Сърбия в ученията „Славянски щит“ през 2019 г. обаче може да подскаже, че приливите и отливите се променят. Възможно е Министерството на отбраната в Белград да е чакало Русия да предложи С-400 на повече страни и сега да смята, че е подходящ момент за сключването на сделката. \r\nОт друга страна, спонсорираните от сръбското правителство медии публикуваха поредица от статии на 5 септември, в които бе подчертано, че специалният пратеник на американския президент Донлад Тръмп за Западните Балкани Матю Палмър е предложил „невероятна сделка“ на Сърбия. Тя представляваше ескадра с F-16, 10 милиарда долара и гарантираше членство в ЕС до 2024 г. в замяна на признаването на независимостта на Косово.  \r\nВъпреки че е много малко вероятно това да е вярно, тъй като нито един западен източник не го е потвърдил и защото подобно споразумение би било невероятно скъпо, Сърбия се оглежда на Запад при закупуването на оръжие. Белград договори доставката на няколко вертолета Airbus H145M и ракети с малък обсег MBDA Mistral в началото на тази година. Възможно е, подобно на бившата СФРЮ, Сърбия да маневрира както с Русия, така и със Запада в опит да придобие най-доброто оръжие за своята армия. Ученията с използването на руските С-400 може да е просто още една част от дългата игра на Белград. \r\n*** \r\n \r\n Последните развития в различни части на света демонстрират възникваща, доста нестабилна международна система, която може да генерира сериозни политически рискове и рискове за сигурността за бъдещето, пише турският вестник  Daily Sabah  в материал, представен без редакторска намеса. \r\nВ действителност не е имало период на пълен мир и стабилност в човешката история, но степента на инциденти, случващи се за много кратък период от време, показва, че разгръщането на съществуващата международна система би могло да бъде по-предизвикателно, предвид нарастващите разрушителни способности на държави и недържавни участници. \r\nОсвен това фактът, че в различни части на света се случват няколко кризи едновременно, пречи на международната общност да обърне достатъчно внимание на всяка от тези кризи. Търговската война между двете най-големи икономики в света превзе историята в днешно време. Китай и САЩ участват в икономическа конфронтация, която лесно би могла да се проточи в следващите години. Когато президентът на САЩ Бил Клинтън възхвали икономическия възход на Китай и членството му в Световната търговска организация (СТО), той сметна това за възможност за появата на силен партньор за САЩ Малко повече от две десетилетия по-късно, днес американският президент Доналд Тръмп счита възхода на Китай за най-съществената заплаха за националните интереси на САЩ и благосъстоянието на американците. \r\nПодобна конфронтация вече създава отражение в световната икономика и по-опасно рисковете от тази конфронтация понякога засенчват потенциалните заплахи, възникващи в различни региони. \r\nНеотдавнашното решение на индийското правителство да отмени автономния статут на Кашмир е един от тези въпроси. Решението и обсадата на района след него водят до голяма конфронтация между жителите на Кашмир и индийската държава, както и между две ядрени сили - Пакистан и Индия. Въпреки неотложността на ситуацията, международната общност все още не е обърнала достатъчно внимание, за да овладее и разреши кризата. По подобен начин кризата в Южнокитайско море напоследък е в радара по подобни причини. Натрупването на напрежение в региона, дължащо се на твърденията на множество държави за една островна група, създава значителни рискове за бъдещето на региона. \r\nМиналата седмица имаше напрежение поради взаимни обвинения за нарушаване на териториалните води. Пекин обвини ВМС на САЩ, че се опитват да наложат „навигационна хегемония“ в Южнокитайско море. \r\nВ разгара на всичко това събитията в Близкия изток също стават умопомрачителни. Твърденията за нападение върху саудитските петролни съоръжения от бунтовниците хути, нарастващото напрежение в Персийския залив, израелската предизборна кампания и по-нататъшните \"обещания\" на израелския премиер Бенямин Нетаняху за анексирането на територии сигнализират за опасна ескалация в Близкия изток. \r\nМеждувременно кризите в Сирия и нестабилността в Ирак са повтарящ се проблем за международната сигурност през последното десетилетие. \r\nТези опасни ескалации стават по-притеснителни само когато човек разгледа различните дебати между потенциалните заинтересовани страни. \r\nНесигурността и непредсказуемостта на американската администрация, която , що се отнася по-специално за външната политика, често  споменава, но никога не разрешава предизвикателствата. \r\nЕС се справя със собствените си вътрешни проблеми - възходът на крайно десните партии и непрекъснатите дебати за Брекзит. \r\nПо същия начин протестите в Хонконг за последния месец демонстрират въпроса за бъдещите потенциални проблеми на Китай. Картината изглежда по-мрачна, отколкото се очакваше да се види непосредствено след Студената война и нещата стават все по-предизвикателни. Изглежда, че навлизаме в нова ера, началото на края на света, какъвто го знаем.", "date": "2019.09.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/18/2700212/kmetat-na-veliko-tarnovo-daniel-panov-nagradata-v-konkursa-kmet-na-godinata-za-obrazovanie-e-za-vsichki-raboteshti-v-tazi-sfera-v-grada-ni.html", "text": "Наградата в конкурса „Кмет на годината“ в категория „Образование, спорт и младежки политики“ е за всички работещи в тази сфера  в града ни. Това каза кметът на Велико Търново и  председател на НСОРБ Даниел Панов по време на наградите „Кмет на годината“ за мандат 2015 – 2019 г., предаде репортер на  Агенция „Фокус“ . „Искам да ви благодаря, че днес сме заедно. Заедно сме да ни отличат най-вече хората, за всичко онова, което правим за промяната на българските общини. Благодаря на всички вас, че давате неимоверните усилия, че променята българските градове. Искам да благодаря на великотърновци, защото тази награда е тяхна. Тя е за всички хора, които работят сферата на образованието, на двата университета Великотърновския „Св. Св. Кирил и Методий“  и Националния военен университет и на тяхната общност, на всички треньори, най-вече на спортното училище, което възстановихме малко повече от пет години. Благодарим им, че дават своя принос за развитието на образованието, спорта и младежките дейности“, допълни още Панов. Той благодари на министър-председателя, защото правителството през 2015 г. отново е отворило спрянана програма в образователната инфраструктура, която е дала възможност на много български общини да променят детските градини, училищата, за да може действително тази инфраструктура да бъде добра за децата. „И в навечерието сме на Деня на независимостта, където този хубав национален празник се чества в старопрестолния град – Велико Търново. Искам да ви поканя всички вас, да бъдете наши гости, да празнуваме заедно като българи“, допълни още Панов.  \r\nДеница КИТАНОВА", "date": "2019.09.18", "title": "Кметът на Велико Търново Даниел Панов: Наградата в конкурса „Кмет на годината“ за образование е за всички работещи в тази сфера  в града ни"}
{"url": "http://www.focus-news.net/news/2019/09/18/2699810/pravitelstvoto-shte-tarsi-vazmozhnosti-za-po-visoki-zaplati-na-kiberspetsialistite-obzor.html", "text": "Правителството ще търси възможности за по-високи заплати на киберспециалистите. Това стана ясно на форум за киберсигурност. Във форума участва министър-председателят Бойко Борисов и министъра на вътрешните работи Младен Маринов. „С финансовия министър ще видим дали могат киберспециалистите в електронното управление да получат по-високи заплати“, каза премиерът Бойко Борисов. По думите му в днешната ситуация може само да се работи съвместно с всички граждански организации, стопански инициативи, защото се защитават  хората и  бизнесът, а оттам и държавната сигурност. „Сигурно могат много примери да се дадат още. Сигурно много може да се говори. Сигурно можем да бъдем упрекнати, че недостатъчно пари се дават в този сектор за защита. Таванът на заплатите е нещо, което много пречи да привлечем в Министерствата достатъчно квалитетни хора. От конкурс за работа в този сектор идват по 100 човека, накрая най-глупавия остава само един, ако остане и един. Всички като чуят за заплащането се обръщат и казват „Благодаря“, заяви още Борисов. Той посочи, че страната разчита както във всяка сфера на борба с престъпността на гражданите и организациите за киберсигурността.  \r\nСпоред него както мразим крадците и убийците, така трябва да мразим и хакерите. По думите му това не е мода, нито нещо хубаво.  Пред журналисти министър-председателят продължи тезата си и посочи, че е помолил  обществеността да има нетърпимост, както към всеки друг крадец, престъпник, всеки, който вреди. „Това е една детска площадка като направиш, отиват да я счупят. Това е по същия начин. Ние искаме да облекчим гражданите, да може колкото може повече платформи да има за електронно обслужване. Ако някой ги руши, ще се върнем пак на механичните пишещи машини“, допълни още Борисов. На въпрос дали трябва да се промени Наказателния кодекс за хакерите, Борисов посочи, че има предложения за промени. „Вижте, те законите и сега не са лоши, просто трябва да се спазват. Не може след всяко престъпление да променяме закона и да правим по-тежки наказания“, обясни министър-председателят. Министър-председателят Бойко Борисов отчете, че се работи активно по въвеждането на електронното управление. „Работят активно, виждате стотици вече са възможностите по електронен път. Пак казвам най-големите централи в света се върнаха на механичните пишещи машини. Ако няма неприязън към тези хора, ако това се счита за модерно и колко е готино да си хакер и ние се отнасяме с такава толерантност към тях, нищо добро не ни очаква“, каза премиерът Борисов по адрес на хакерите.  Министърът на финансите Владислав Горанов   коментира в Благоевградско, че финансирането на дейностите, свързани със звеното за киберсигурност, ще бъде от бюджета. Той обясни, че има национален Съвет по киберсигурност, в който са включени висши държавни органи. \"Той съществува още от 2016 година. Ако говорим за това как да изградим допълнителен капацитет от скъпо наети служители, които да могат да консултират отделните звена, и как да поддържат по-добра киберсигурност, то има поне два сценария, по които работим едновременно\", отбеляза министър Горанов. Той обясни, че единият е свързан с осигуряването на по-високи възнаграждения в Държавна агенция \"Електронно управление\", в която определен лимитиран брой хора да бъдат с по-високи възнаграждения, които да са адекватни на пазара на труда. \"Другото, върху което работим и тече дебат в Парламента, е възлагането на \"Информационно обслужване\" да поддържа критичните инфраструктури и електронните системи, тоест - да се превърне в интегратор на големите държавни системи\", заяви министър Горанов. Той обясни, че подобни примери има в държави като Австрия и Германия. Според него в това звено могат да се наемат и има такива хора, които да бъдат скъпо платени и да отговарят на стандартите, свързани с киберсигурността и електронното управление. Междувременно се проведе и друг форум, озаглавен „Киберсигурност и злоупотреба с търговска тайна и търговски марки“. В него участва  главният прокурор Сотир Цацаров  и заместник-главният прокурор Иван Гешев, както и представители на институции. Цацаров изтъкна, че не е негова работа дава съвети на държавната администрация, че следва да преосмисли цялата система за защита на компютърните си мрежи и базите си от данни. Според Цацаров Наказателният кодекс се нуждае от спешно преразглеждане и ремонт по отношение на компютърните престъпления. „Не е моя работа да давам съвети на представителите на бизнеса как и защо трябва да пазят търговската си информация. Моя работа е като представител на обвинителната власт да кажа следното: гл. 9а от особената част на Наказателният кодекс, главата „Компютърни престъпления“ се нуждае от спешно преразглеждане и ремонт“, посочи Цацаров. Според него трябва да има ново дефиниране на изпълнителните деяния на компютърните престъпления, на цялата използвана терминология с цел привеждането им в крак с времето с целия спектър от нови форми на посегателство по отношение на информационните системи, мрежи и компютърни данни. Цацаров отчете, че са необходими нови състави на престъпления, които да криминализират нелегалното използване на търговска информация, придобита чрез компютърни престъпления. „На трето място – завишаване на санкциите за такива престъпления. Обикновено сме свикнали, че прокуратурата претендира за завишаване на санкциите и в много от случаите това се възприема като самоцел на държавното обвинение“, допълни още Цацаров. Главният прокурор посочи, че за осъществяване на неправомерен достъп до информационна система по сега действащият закон се наказва с лишаване от свобода до две години и то в немаловажни случаи. „Това е чл. 319 а, ал 1 от НК. Неправомерното копиране, използване, променяне, унищожаване на компютърни данни в информационна система – чл. 319 б, ал. 1 от НК, се наказва с лишаване от свобода до 2 години и глоба до 3000 лв. също в немаловажни случаи“, посочи още Цацаров. Според него, ако кръглата маса завърши с общо, макар и неформално решение за иницииране на такива промени в Наказателния кодекс и за експертна помощ в тази насока, ще бъде направена силна крачка напред. „Точно към това ви призовавам с тези думи“, допълни още главният прокурор. От своя страна  заместник-главният прокурор Иван Гешев  посочи, че до хакерската атака с НАП държавата е подценявала този проблем. „Трябва съвсем откровено да си кажем, че от този случай може категорично да се каже, че някаква степен държавата до момента в лицето на всичките власти, е подценявала този проблем. Затова смятам за особено важно присъствието ни днес тук на това място. Какво имам предвид? При разговор с представители на асоциацията на банките, един нейна представител каза следното, което оцених, че е точно. То беше, че се радва, че е осъществена“ такава масирана атака срещу НАП, която е един от устоите на държавата, защото може би държавата нямаше да реагира по този начин и толкова бързо, ако беше атакувано едно частно дружество. Този поглед на ситуацията до момента не бях го обмислял, но осъзнат, че има известна доза истина“, допълни още Иван Гешев. \r\nДеница КИТАНОВА", "date": "2019.09.18", "title": "Правителството ще търси възможности за по-високи заплати на киберспециалистите (ОБЗОР)"}
{"url": "http://www.focus-news.net/news/2019/09/18/2700211/afp-novite-sanktsii-sreshtu-iran-dokazvat-che-sasht-narochno-tseli-da-oshteti-tsivilnite-smyata-dzhavad-zarif.html", "text": "Външният министър на Иран Джавад Зариф заяви, че обявените от президента на САЩ нови санкции срещу страната доказват, че Вашингтон нарочно цели да ощети цивилните, предава  AFP .  \r\n„Ходът на президента Доналд Тръмп беше признание за това, че САЩ нарочно поставя като цел обикновените граждани“, написа Зариф в „Туитър“, като добави, че мерките на Белия дом са „нелегални“ и „нечовешки“. \r\nПо-рано Тръмп обяви, че е инструктирал кабинета си да изготви налагането на нови санкции срещу Техеран във връзка с обвиненията, че Иран стои зад атаките върху петролните рафинерии в Саудитска Арабия. \r\n \r\n  Теодор Пенев", "date": "2019.09.18", "title": "AFP: Новите санкции срещу Иран доказват, че САЩ „нарочно“ цели да ощети цивилните, смята Джавад Зариф"}
{"url": "http://www.focus-news.net/news/2019/09/18/2700215/kmetat-na-stara-zagora-zhivko-todorov-blagodarya-na-grazhdanite-na-stara-zagora-che-byah-otlichen-za-kmet-nay-blizo-do-horata.html", "text": "Благодаря на гражданите на Стара Загора, че бях отличен за кмет най-близо до хората. Това каза кметът на Стара Загора Живко Тодоров по време на наградите „Кмет на годината“ за 2015-2019 г. и  за отличието си в категория „Най-близо до гражданите“, предаде репортер на  Агенция „Фокус“ . „Ако питаме всеки кмет по отделно коя е най-хубавата община, всеки ще каже, че е неговата. Всяка година спорят, работят за своите градове и в крайна сметка България се развива.  За самата награда благодаря на гражданите на Стара Загора, за тяхното доверие. На премиера, на министрите, също  благодаря. България без подкрепата на премиера, и съответно всички държавни структури, не можем кметовете да се справим сами, така че пожелавам успех и на тях“, допълни още Живко Тодоров.  \r\nДеница КИТАНОВА", "date": "2019.09.18", "title": "Кметът на Стара Загора Живко Тодоров: Благодаря на гражданите на Стара Загора, че бях отличен за кмет най-близо до хората"}
{"url": "http://www.focus-news.net/news/2019/09/18/2699811/sofiya-otbelyaza-svoya-praznik-obzor.html", "text": "На 17 септември Православната църква чества паметта на светата майка София и нейните дъщери светите Вяра, Надежда и Любов. Архиерейска света Литургия бе отслужена в храм „Света София“ по повод празника на светата майка София и нейните дъщери светите Вяра, Надежда и Любов. Литургията бе оглавена от Негово светейшество Българския патриарх и Софийски митрополит Неофит. На литургията се бяха събрани много граждани, които почетоха празника. „Столичани са решили този ден да бъде ден на града, за да си спомняме подвига на майката мъченица София и трите и дъщери - Вяра, Надежда и Любов“, каза Негово светейшество  българският патриарх и Софийски митрополит Неофит  пред журналисти. \"Нека в този ден бъде честити и да знаем, че този ден може да бъде богатството на този празник, както майката София е дала на дъщерите си трите основни добродетели на християнството, така и ние с вяра, надежда и любов да изграждаме своя живот в мъдрост и добри дела на вяра, надежда и любов. Честит празник!\", пожела още българският патриарх. По повод празника Столичният общински съвет проведе празнично заседание. Празничното заседание откри председателят на СОС Елен Герджиков, който заедно с кмета на София Йорданка Фандъкова отправи приветствие към столичани. По традиция в днешния ден ще бъдат връчени званията „Почетен гражданин на София”, „Почетен знак на Столичната община” и на „Значка на София”. По смисъла на специална наредба на Столична община званието \"Почетен гражданин на София\" се присъжда на български и чуждестранни граждани за изключителен принос и заслуги за развитието на Столична община, изключителни постижения в областта на обществено-политическия, научния, стопанския, социалния, културния и спортен живот и др. Удостояването със званието се извършва на официална церемония, която се провежда на тържествената сесия на Общинския съвет в Деня на София. Почетният знак се присъжда на български и чуждестранни граждани, общински служители и общински съветници, които имат значителен принос в развитието на града и заслуги към неговите граждани. Значката на София се връчва на кмета на Столичната община, общинските съветници, районните кметове, заместник-кметовете, секретаря и главния архитект на Столична община. Тя се носи при изпълнение на служебните задължения, както и по време на Националния празник на Република България, официалните празници, празника на София и други градски и национални тържества и ритуали. Денят на София се отбелязва ежегодно на 17 септември на църковния празник \"Св. мъченици София и трите й дъщери Вяра, Надежда и Любов\". Тази година програмата по честванията на празника е богата и изпълнена с много танцови и музикални изпълнения, които ще радват столичани и гостите на града. \r\n Кметът на София Йорданка Фандъкова  заяви, че няма битка за София, а работа за София. Фандъкова отчете, че градът ще го има и след изборите. „Градът ни празнува с вярата, надеждата любовта и мъдростта. Вече девета година имам честта да произнасям празнично слово пред вас. Тази година искам да говоря за отговорността, която всички носим пред нашия град и хората. Постигнахме много. Градът се промени и продължава да се променя“ – с тези думи започна приветствието на столичния кмет Йорданка Фандъкова към столичани. „Живеем във време, в което всичко може да е казано, а утре да се отрече. Нашата задача винаги е била да мислим за града, защото него ще го има и след изборите, а софиянци не са средство и залог на партийни игри. Важното е да има принципи и решителност. Няма битка за София, има работа за София. Нека с любов и мъдрост работим за града си“, добави още тя. \r\n„През изминалия мандат се опитахме да работим достойно за София - на предстоящите избори софиянци избират мъдро“, каза  председателят на Столичния общински съвет Елен Герджиков  по време на тържествената сесия на СОС. „Пред нас се изправиха немалко проблеми, не един и два сложни казуса трябваше да бъдат решени, но формулата за търсене на консенсус по всеки въпрос и за вслушване в разумните предложения на гражданите и съветници доказа, че работи в полза на града. Ако разговора в София се провежда в плоскостта на ясни политики и предложение, то тогава всички ние като граждани на София ще спечелим. Обръщам се към нашите съграждани и с оглед на предстоящите избори казвам на софиянци да направят избора си мъдро. Нека заедно почитаме нашия град. Честит празник на всички и на добър час“, каза Герджиков. \r\n Председателят на групата на политическа партия ГЕРБ в Столичен общински съвет Малина Едрева  заяви, че София е мъдрост и мъдростта изисква работа, подготовка, включване на гражданите, за да може да се достигат крайните цели. „Включването на гражданите не е просто приказка, а процес, който е организиран и добре подготвен през проекта „Визия за София“. Включването на гражданите не е просто отваряне на вратите на общината, а реално включване във взимането на решения“, добави още Едрева. \r\nОт своя страна  председателят на Градския съвет на БСП – София Калоян Паргов  заяви, че няма битка за София, а битка за решения и политики. Той призова езикът на омразата да не е водещ в кампанията. „В политиката е по-важно понякога не какво си направил или казал, а с какво усещане си оставил хората. Дано в този мандат, използвам позитивна насоченост, без значение кой в каква позиция е, да сме успели малко от малко и да оставим хората с добро усещане за София. Няма битка за София, има битка за решения и политики. Нека езикът на омразата не е водещ в това, което ни предстои. Пожелавам на всички софиянци да са живи и здрави. По-късно с  тържествен водосвет и гвардейски марш беше издигнато знамето на София по случай празника на града. Това разпорежда и специална наредба на Столична община за символиката и отличията. Знамето на Столична община е символ с първостепенно значение, който изразява самоуправлението на общината и демократичните принципи, които го характеризират. На събитието присъстваха кметът на столицата Йорданка Фандъкова, вицепрезидентът Илияна Йотова, както и Негово светейшество Българският патриарх и Софийски митрополит Неофит. На място имаше  депутати, общински съветници и общественици. Официалната церемония уважи и началникът на Военна академия \"Г. С. Раковски\" ген.-майор Груди Ангелов. Церемонията събра стотици жители на столицата, а настроението е приповдигнато. За спокойствието и безопасността на гражданите полицейското присъствие в района бе засилено. \r\nТеодора ПАВЛОВА", "date": "2019.09.18", "title": "София отбеляза своя празник (ОБЗОР)"}
{"url": "http://www.focus-news.net/news/2019/09/18/2699812/tsik-s-ochakvaniya-predizbornata-kampaniya-da-bade-v-sinhron-s-balgarskoto-zakonodatelstvo-obzor.html", "text": "ЦИК с очаквания предизборната кампания да бъде в синхрон с българското законодателство и да се спазят добрия тон и морал. Това потвърди  председателят на ЦИК проф. Стефка Стоева  след подписването на споразумението между ЦИК и СЕМ за провеждане на мониторинг върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. „Резултатите от нашата съвместна работа със СЕМ са установени от ЦИК 18 нарушения в предизборната кампания на партии и коалиции и 34 нарушения от медиите“, обясни тя. Проф. Стоева каза, че е убедена, че и при тези избори ще получат един пълен, обективен, специализиран мониторинг, отразяващ медийното представяне на кампанията за избор на общински съветници и кметове. Тя подчерта, че за тези избори ЦИК ще продължи да работи в екип с всички държавни органи и организации, които по закон са ангажирани с провеждането на изборите. Стефка Стоева допълни, че за ЦИК медиите са с изключителна важност за спокойното, нормално протичане на изборния процес.  \r\n Председателят на СЕМ София Владимирова  призова медиите да бъдат отговорни към влиянието, което имат, и към работата си, да спазват високите етични, морални и професионални правила на професията, които ги правят такива каквито са – истински журналисти. \"Нито ние, нито ЦИК гледаме формално на сключването на това споразумение. Доказателство за това са нашите чудесни партньорски отношения, както и доклада, който изготвяме и предаваме в ЦИК в края на всяка кампания. Сега няма да бъде по-различно\", каза още Владимирова. \r\nСключеното споразумението между СЕМ и ЦИК определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. То бе подписано от председателя на ЦИК Стефка Стоева и председателят на СЕМ София Владимирова. \r\nТеодора ПАТРОНОВА", "date": "2019.09.18", "title": "ЦИК с очаквания предизборната кампания да бъде в синхрон с българското законодателство (ОБЗОР)"}
{"url": "http://www.focus-news.net/news/2019/09/18/2699814/premierat-boyko-borisov-i-ministar-vladislav-goranov-otkriha-zavod-v-petrich-i-inspektiraha-izgrazhdaneto-na-depoto-za-otpadatsi-kray-blagoevgrad-obzor.html", "text": "Премиерът Бойко Борисов и финансовият министър Владислав Горанов откриха нов завод в Петрич и инспектираха дейностите, свързани с изграждането на регионално депо за отпадъци край Благоевград. Това се случи във вторник. Първото място, което посетиха бе новопостроеният завод в Петрич, който ще осигури работни места за 420 души. Премиерът Борисов заяви, че Европа и света са в рецесия, но в България ситуацията е различна. По думите му на фона на това в България всеки ден се откриват заводи и работни места. Според Борисов това всъщност е най-сигурният начин за справяне с рецесии. „Ние все още сме далеч от рецесията в Европа. Рецесия е когато минеш под нулата, а в момента ние имаме 3.5 % ръст на икономиката“, подчерта Борисов. \r\nВъв връзка с предстоящите местни избори на 27 октомври той заяви, че кметовете, които ще бъдат издигнати от ПП ГЕРБ трябва да водят положителна политика и да показват резултатите от всичко, което са постигнали. \r\nОтново в Петрич финансовият министър Владислав Горанов коментира, че финансирането на дейностите, свързани със звеното за киберсигурност, ще бъде от бюджета. „Ако говорим за това как да изградим допълнителен капацитет от скъпо наети служители, които да могат да консултират отделните звена, и как да поддържат по-добра киберсигурност, то има поне два сценария, по които работим едновременно“, отбеляза министър Горанов. Той обясни, че единият е свързан с осигуряването на по-високи възнаграждения в Държавна агенция „Електронно управление“, в която определен лимитиран брой хора да бъдат с по-високи възнаграждения, които да са адекватни на пазара на труда. Другото, върху което работят и тече дебат в Парламента, е възлагането на „Информационно обслужване“ да поддържа критичните инфраструктури и електронните системи. \r\nПо-късно двамата посетиха най-посещавания туристически обект в Югозападна България, а именно античен град Хераклея Синтика, за който Министерски съвет отпусна 100 000 лв. за провеждането на разкопки. Премиерът Борисов заяви, че и за в бъдеще държавата ще помага за изследването на обекта, който е особено важен за развитието на туризма. \r\nСлед Община Петрич, министър-председателят Бойко Борисов и финансовият министър Владислав Горанов посетиха Благоевград, където извършиха инспекция на регионалното депо за отпадъци. По думите на Борисов, Благоевград, Симитли, Рила, Кочериново и Бобошево вече имат регионално депо, което ще обслужва и петте общини за следващите 100 години. Министър-председателят добави, че за изграждането на депото са били отделени средства, както от Бюджета, така и от Европейските програми, също и от Предприятието за управление на дейностите по опазване на околната среда (ПУДООС). „Направено е и продължава да се прави“, допълни Борисов. Кметът на Община Благоевград д-р Атанас Камбитов и кметът на Община Симитли Апостол Апостолов, които също присъстваха на инспекцията от своя страна заявиха, че с изграждането на това депо се решава най-големият проблем и за петте общини, включени в проекта. При визитата си в Благоевград, премиерът обяви, че се работи и в посока изграждането обща индустриална зона за общините Благоевград и Симитли. \r\nЛивия НИНОВА", "date": "2019.09.18", "title": "Премиерът Бойко Борисов и министър Владислав Горанов откриха завод в Петрич и инспектираха изграждането на депото за отпадъци край Благоевград (ОБЗОР)"}
{"url": "http://www.focus-news.net/news/2019/09/18/2699813/chetiri-litsa-sa-s-povdignati-obvineniya-za-uchastie-v-organizirana-prestapna-grupa-za-trafik-na-zheni-obzor.html", "text": "Четири лица са с повдигнати обвинения за участие в организирана престъпна група за трафик на жени. Това стана ясно на брифинг в Специализираната прокуратура (СП) във връзка с разкрита организирана престъпна група за трафик на жени. От думите на ръководителя на СП стана ясно, че групата е работила на територията на България и Федерална Република Германия. Градовете в България, в които е била най-активна, са София, Ямбол, Силистра, Бургас. Методите на набиране на жените са били два. В единия случай сценарият е бил свързан с използване на скъпоструващи автомобили. Участниците в групата са обикаляли заведения по морето, запознавали са се с определено момиче, симулирали са любов и въз основа на тези взаимоотношения момичето е било изпращано в Германия, където е принуждавано да проституира. Другият начин е бил след случаен полов акт, който е бил контролиран и записан, след което момичетата са били принуждавани да проституират със заплахи, че записът ще бъде разпространен. От думите на директорът на ГДБОП гл. комисар Ивайло Спиридонов стана ясно, че оперативната работа по разкриването на престъпната група е започнала през юни тази година. Тогава служители на Отдел „Трансгранична организирана престъпност“ в ГДБОП са придобили информация за лица, които водят луксозен начин на живот, като придобиват състоянието си по престъпен начин. \r\nПовечето от паричните средства са били превеждани с платежни нареждания, а други са били взимани на ръка. При претърсванията са били установени и намерени скъпи вещи като часовници и автомобили. Автомобилите са били изключително скъпи и най-нови модели от 2018 и 2019 година. Паричната им стойност възлиза на 1,5 милиона лева.  \r\nЖертвите на трафика са пълнолетни, като на територията на България са установени пет момичета, които са пострадали от дейността на престъпната групировка. Голяма част от момичетата впоследствие не са имали представа с какви суми разполагат в сметките си. Те са били настанявани в квартири, които са били наемани от сутеньорите в Германия и Австрия. Например едно от разпитаните по случая момичета не е знаело, че в банковата му сметка в Германия има 67 000 евро, а е разполагала единствено с 200 евро. Всичките финансови средства са били взимани от въпросните лица, които са ги склонявали към проституция. \r\n \r\nТеодора ПАВЛОВА", "date": "2019.09.18", "title": "Четири лица са с повдигнати обвинения за участие в организирана престъпна група за трафик на жени (ОБЗОР)"}
{"url": "http://www.focus-news.net/news/2019/09/18/2700214/za-kmet-nay-blizo-do-grazhdanite-v-konkursa-kmet-na-godinata-be-otlichen-gradonachalnikat-na-stara-zagora-zhivko-todorov.html", "text": "За кмет, най-близо до гражданите в конкурса „Кмет на годината“ бе отличен градоначалникът на Стара Загора Живко Тодоров,  предаде репортер на  Агенция „Фокус“ . Наградата му бе връчена на официална церемония в НДК. Живко Тодоров прие наградата си от Хилда Казасян.  \r\nДеница КИТАНОВА", "date": "2019.09.18", "title": "За кмет най-близо до гражданите в конкурса „Кмет на годината“ бе отличен градоначалникът на Стара Загора Живко Тодоров"}
{"url": "http://www.focus-news.net/news/2019/09/18/2699816/vecherne-novosti-sarbiya-opasen-udar-po-deytanskiya-miren-dogovor.html", "text": "„Програмната декларация на Партията на демократическото действие (ПДД – най-голямата мюсюлманска партия в Босна и Херцеговина (БиХ)), в която се предвижда създаването на три нива на управление в БиХ е изключително опасна и представлява явен призив за неспазване на Дейтънския мирен договор“, заяви сръбският премиер Ана Бърнабич, цитирана от белградския ежедневник  „Вечерне новости“ . \r\n„Това е поредното отваряне на Кутията на Пандора на Балканите и нещо, което не трябва да се приема леко“, подчерта министър-председателят. \r\nВ документа, приет от ПДД през почивните дни, пише, че основната дългосрочна цел на фракцията е да се приеме Конституция, според която БиХ ще бъде дефинирана като демократична, регионализирана, правова и социална държава със столица Сараево, който ще бъде политически, административен, културен и икономически център на страната. \r\nПредседателстващият Организацията за сигурност и сътрудничество в Европа (ОССЕ) Мирослав Лайчак заяви, че „БиХ трябва да запази принципа, че един народ не може да бъде надгласуван и изхвърлен от играта, защото това би било опасно за държавата“. \r\n„Мина времето, когато вместо политиците в БиХ решенията вземаше международната общност. Целта не е създаването на някакъв международен протекторат, а чрез помощта БиХ да стане напълно незавивима. В тези области успехът беше постигнат, когато САЩ и ЕС намериха общ език и действаха координирано“, обясни той. \r\nПредседателят на сръбската парламентарна комисия за диаспората и сърбите в региона Миодраг Линта смята, че декларацията на ПДД е войнствена и представлява „неофициално обявяване на война на сърбите в Република Сръбска (РС)“. \r\nСръбският член на Президиума на БиХ Милорад Додик заяви, че от канцеларията на върховния представител на международната общност не са намерили за необходимо до се изкажат относно програмния документ на ПДД, а са го направили под натиска на медиите, въпреки че е ясно, че документите са едновременно противоконституционни и анти-Дейтънски. Той посочи, че в отговора на Валентин Инцко се вижда, че те гледат на БиХ като държава, съставена от два ентитета, но никъде не споменават друга детерминанта на същия член на Конституцията, който гласи „три конституционни народа“: \r\n„По този начин и самият върховен представител нарушава разпоредбите на Конституцията на БиХ и се оставя встрани анти-Дейтънската резолюция на ПДД“, обясни лидерът на босненските сърби. \r\n \r\nПревод и редакция:", "date": "2019.09.18", "title": "„Вечерне новости“ (Сърбия): Опасен удар по Дейтънския мирен договор"}
{"url": "http://www.focus-news.net/news/2019/09/18/2699815/kmetat-na-gostivar-arben-taravari-zapochva-albanskata-prolet-ot-kosovo-kam-severna-makedoniya.html", "text": "Кметът на македонския град Гостивар Арбен Таравари смята, че ако в Косово победи Движението „Самоопределение“ (Ветевендосие) на Албин Курти, ще осъмне нов ден за албанците, пише македонският ежедневник „Вечер“. \r\n„Албанската пролет започна“, отбеляза градоначалникът след посещението на Курти в Гостивар. \r\nТараваи призова албанците чрез своя профил във „Фейсбук“ да гласуват за „Самоопределение“ и заяви, че смята Курти за „цяр“ за заздравяване на косовското общество и благосъстоянието на всички албанци. \r\nСравнявайки рака, една от най-агресивните диагнози, с политиката, кметът на Гостивар, който е част от албанската опозиционна партия „Алианса на албанците“ и е бивш министър на здравеопазването на Македония, каза, че „държавните институции“ са въвлечени в престъпност. \r\nДобрата новина, според него, е, че този рак може да бъде излекуван, но добавя, че това изисква единство, тоест ангажираност на всички. \r\n„Започвайки от Косово и продължавайки към Северна Македония, акцията започна. В името на това, призовавам всички албанци в Македония да подкрепят „Самоопределение“ в Косово. Една победа в Косово ще бъде най-голямата стъпка към защитаването на нашите семейства от рака на властите, който заплашва живота ни. Нека „Самоопределение“ победи в Косово, нека осъмне нов ден за албанците“, написа Таравари във „Фейсбук“. \r\n \r\nПревод и редакция:", "date": "2019.09.18", "title": "Кметът на Гостивар Арбен Таравари: Започва албанската пролет от Косово към Северна Македония"}
{"url": "http://www.focus-news.net/news/2019/09/18/2699817/kandidat-za-premier-na-kosovo-kosovo-ima-pravo-da-se-obedini-s-albaniya-no-sega-ne-sme-v-sastoyanie-da-go-napravim.html", "text": "Лидерът на ляво-националистическото Движение „Самоопределение“ (Ветевендосие) и кандидат за премиер на предсрочните парламентарни избори на 6 октомври Албин Курти заяви в интервю пред местния телевизионен канал Т7, че Косово има право да се обедини с Албания, но добави, че съединението на двете страни е сложен въпрос, пише прищинският ежедневник  Gazeta Express . \r\n„Косово има право да се обедини с Албания“, заяви политикът. „Днес обаче не сме в състояние да го направим“. Лидерът на една от основните косовски партии обясни: „Това не зависи само от нас, а и от Албания“. Той смята, че обединението между двете страни е „първостепенно за оцеляването на косовската държава“. \r\nЩо се касае до предстоящите на 6 октомври избори, Курти заяви, че подкрепя влизането в предизборна коалиция с „Демократическата лига на Косово“ (ЛДК), оглавявана от Иса Мустафа. По неговите думи, ЛДК се страхува да влезе в коалиция с „Ветевендосие“. \r\nВ коментар критичния му подход към държавните символи на Косово – знамето и химна – лидерът на Движение „Самоопределение“ обеща, че ако спечели избори и стане премиер ще уважава държавните символи. „Но нека само ви припомня, че химнът се казва Европа и няма текст. Това е странно. Разбира се, аз съм за добавянето на текст към химна, но това трябва да бъде направено в съответствие с Конституцията“, обясни Курти. Политикът каза още, че знамето на Косово е чисто географско и не отразява историята на страната, като добави, че няма друг избор, освен да го приеме. „Като министър-председател, разбира се, ще зачитам символите“, обеща той. \r\n \r\nПревод и редакция:", "date": "2019.09.18", "title": "Кандидат за премиер на Косово: Косово има право да се обедини с Албания, но сега не сме в състояние да го направим"}
{"url": "http://www.focus-news.net/news/2019/09/18/2699809/v-izrael-glasuvaha-za-vtori-pat-tazi-godina-badeshteto-na-premiera-netanyahu-e-neyasno-obzor.html", "text": "В Израел се проведоха вторите за последните пет месеца парламентарни избори, на които действащият премиер Бенямин Нетаняху се опита да спечели нов мандат и да стане най-дълго служилият министър-председател на еврейската държава, но както и тогава дали това ще бъде възможно ще стане ясно едва след обявяването на окончателните резултати, като се има предвид неточните данни от екзитполовете през април. \r\nИзбирателните секции отвориха врати в 7:00 часа местно време и затвориха в 22:00 в повечето райони. Както и на изборите през април, основният съперник на дясната „Ликуд“, оглавявана от Нетаняху, е съюзът „Синьо и бяло“ на бившия началник на Генералния щаб Бени Ганц. Решаваща роля отново се пада на партията \"Израел Бейтену\" („Наш дом Израел“) на бившия външен и военен министър Авигдор Либерман, който се оказва ключова фигура при комбинациите за формиране на управляващо мнозинство и след априлските избори \r\nАктивността на тези избори се оказа по-висока от тази през април - към 20:00 часа тя бе 63,7%. Това означава увеличение с 2,4% към същия час по време на вота през април. Бенямин Нетаняху отново твърди, че избирателната активност сред левите и арабите изпреварва привържениците на „Ликуд“. В „извънредно съобщение“ на страницата си в социалната мрежа  „Фейсбук“ премиерът Бенямин Нетаняху отправя нови предупреждения за предполагаема апатия сред привържениците на „Ликуд“ и висока избирателна активност сред левите и арабските избиратели.  \r\nИзборите не минаха без нарушения, особено в районите населени с друзи, но сериозни инциденти нямаше. Централната избирателна комисия потвърди, че полицията временно е затворила пет избирателни секции в село Ярка, населено с друзи – араби, живеещи в Израел, заради нередности при гласуването. Според директора на ЦИК Орли Адас е установена липса на пликове и те са били намерени, когато местна жена е била хваната при опит да ги постави в урната \r\nТри часа преди затварянето на избирателните секции уебсайтът на Съюза „Синьо и бяло“ бе изключен заради „значителна кибератака“, съобщиха от партията.DDOS атаката, при която голям брой компютри се опитват да влязат в сайта наведнъж, блокирайки редовния трафик, е извършена с помощта на „значителна кибернетична операция“, се казва в съобщение на партията. \r\nИзраелската телевизия  Channel 12  представи следните резултати от екзитполовете. \r\n \r\nСъюз „Синьо и бяло“ - 34 места; Блок „Ликуд“ – 33; Обща листа – 11; Израел Бейтену (на Авигдор Либерман) – 8; Шас – 8; Обединени „Тора“ – 8; Ямина – 8; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 57 \r\nЛяво-центристки партии и Либерман: 63 \r\n \r\n Channel 13  представя следните резултати: \r\n \r\nСъюз „Синьо и бяло“ – 33 места; Блок „Ликуд“ – 31; Обща листа – 13; Израел Бейтену (на Авигдор Либерман) – 8; Шас – 9 Обединени „Тора“ – 8; Ямина – 6; Гешер –6; Демократичен лагер – 6; Отзма Йехудит – 0. \r\n \r\n Десните партии без Либерман: 54 \r\nЛяво-центристки партии и Либерман: 58 \r\n \r\nДържавното радио  „Кан“ : \r\n \r\nСъюз „Синьо и бяло“ - 32 места; Блок „Ликуд“ – 32; Обща листа – 12; Израел Бейтену (на Авигдор Либерман) – 10; Шас – 9; Обединени „Тора“ – 8; Ямина – 7; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 56 \r\nЛяво-центристки партии и Либерман: 64 \r\n \r\nОт резултатите става ясно, че Бенямин Нетаняху не може да формира дясно правителство без участието на партията на Либерман или на Съюза „Синьо и бяло“ на основния му опонент Бени Ганц. \r\nАплодисменти избухнаха в централата на „Израел Бейтену“, тъй като и трите първоначални прогнози показват, че дясната партия и нейният лидер Авигдор Либерман вероятно ще играят ключова роля във всяко бъдещо коалиционно правителство. \r\nПредставителите на „Израел Бейтену“ казват, че възнамеряват да настояват за правителство за единство с партиите Ликуд и съюза „Синьо-бяло“. \r\nДепутатът от „Синьо-бяло“ Йоаз Хендел казва, че „ерата на Нетаняху е приключила“ и призовава за правителство на националното единство без него. \r\nЛидерът на партията на десните рускоезични ционисти „Наш Дом Израел“ Авигдор Либерман заяви преди да гласува, че след изборите Израел ще има правителство без ултра-ортодоксалните партии и подчерта, че няма да допусне трети предсрочен вот. \r\n„Ще направим правителство без ултра-ортодоксалните. Няма да има трети вот. Със сигурност няма да има 61 гласа за разпускане на Кнесета“, заяви бившият министър на отбраната. \r\nОчевидно прилагайки урока, който научиха от предизборната нощ на 9 април – когато екзитполовете  показаха съюза „Синьо-бяло“ пред „Ликуд“, подтиквайки лидера на партията Бени Ганц да обяви преждевременно победата, членове и активисти на центристката партия реагират със скептицизъм към обявяването на екзитполовете в 22 часа. \r\nОт „Ликуд“ заявиха, че няма да отстранят Нетаняху, не изключват трети поредни избори. \r\nМинистърът на „Ликуд“ Мири Регев казва, че дясната партия няма да отстрани Нетаняху като лидер, независимо от резултатите на изборите. \r\nПред журналисти депутатът от „Ликуд“ Йоав Киш казва, че „Бенямин Нетаняху ще бъде премиер или ще отидем на трети избори, не виждам друг вариант.“ \r\nНетаняху е разговарял и с лидерите на свръхортодоксалните партии , Обединени „Тора“ и „Шас“, за да обсъдят бъдещо коалиционно партньорство, съобщава новинарският сайт Ynet. \r\nТази информация идва след като според съобщенията той се обажда на Бенет от партията Ямина с покана да се присъедини към неговото правителство, въпреки че резултатите от изборите все още на са ясни. \r\nСпоред информациите яснота за разпределението на местата в Кнесета може да се появи едва в сряда сутринта или дори след обяда.Президентът Рьовен Ривлин казва, че ще се консултира с партийните лидери относно следващия бъдещ премиер „възможно най-скоро“, след като резултатите от изборите станат ясни. \r\n \r\n  Юлиян Марков", "date": "2019.09.18", "title": "В Израел гласуваха за втори път тази година, бъдещето на премиера Нетаняху е неясно (ОБЗОР)"}
{"url": "http://www.focus-news.net/news/2019/09/18/2699818/mvnr-na-kitay-chuzhdestranni-sili-okazvat-finansova-poddrazhka-na-protestite-v-honkong-i-provezhdat-obucheniya-za-organizirane-na-bezreditsi.html", "text": "Чуждестранни сили оказват финансова поддръжка на масовите протести в Хонконг и провеждат обучения за организиране на безредици. Това заяви във вторник на брифинг официалният представител на Министерството на външните работи на Китайската народна република Хуа Чунин, цитиран от  ТАСС . \r\n„Можем да видим, че чуждестранни, най-вече западни, сили използват различни способи, за да оказват влияние на ситуацията в Хонконг“, заяви дипломатът. Тя отбеляза още, че някои западни медии активно публикуват материали за „насилие и криминални действия“ в специалния административен район на Китай. \r\nКато още един пример за чуждестранна намеса Хуа Чунин отбеляза известни на китайската страна факти за срещи между опозиционери и представители на „западни организации“. „Някои страни, като САЩ, използват своите организации за оказване на значителна финансова поддръжка на отделни жители на Хонконг“, подчерта официалният представител на китайското МВнР. „Ние, също така, знаем, че те провеждат обучения по организация на улични безредици, в хода на които участниците придобиват необходимите навици“, добави тя. \r\n„Призоваваме всички чуждестранни сили да махнат черните си ръце от Хонконг“, резюмира Хуа Чунин. \r\nМасовите протестни акции в Хонконг продължават вече повече от три месеца. На 4 септември началникът на местната администрация Кери Лам се съгласи да изпълни едно от петте искания на демонстрантите и да оттегли изцяло непопулярния законопроект за екстрадиция, позволяващ да се предават на континентален Китай нарушителите на законите. Независимо от това, мнозина симпатизанти на опозицията сред младежите изказват готовност да продължат протестите. \r\n \r\nПревод и редакция:", "date": "2019.09.18", "title": "МВнР на Китай: Чуждестранни сили оказват финансова поддръжка на протестите в Хонконг и провеждат обучения за организиране на безредици"}
{"url": "http://www.focus-news.net/news/2019/09/18/2699819/donald-tusk-makedoniya-napravi-vsichko-koeto-se-ochakvashe-ot-neya-za-priem-v-es.html", "text": "След днешната среща с министър-председателя Зоран Заев председателят на Европейския съвет Доналд Туск заяви, че Македония е направила всичко, което се очаква от нея през изминалия период за присъединяване към Европейския съюз. Туск отбеляза, че страната се е справила с политическата криза от миналото много добре, по демократичен начин, цитира думите му македонският вестник  “Нова Македония“ \r\n„Усилията на вашата страна през последните няколко години бяха забележителни. Претърпяхме една от най-тежките миграционни кризи. Това беше труден тест и период на действие, вашата страна се справи по-добре от много страни. Относно политическата криза намерихте решения, базирани на демократични принципи. Със споразуменията с България и Гърция станахте шампиони. Това, което сте направили, е международно признато и не трябва да бъде разбрано погрешно от ЕС“ каза Туск. \r\nПредседателят на Европейския съвет подчерта, че лидерите на ЕС са обещали през октомври да направят ясно изявление относно присъединяването на Македония към ЕС. \r\n„Казах, че през юни вашата страна направи всичко, което се очаква през последните две години, за да започне преговори за присъединяване към ЕС. Това продължава да е твърдата ми позиция. Искам да бъде кристално ясно, че в Брюксел няма съмнение относно  върховенство на закона и борбата срещу корупцията във вашата страна. Но всеки може да оспори това по всяко време и ние знаем, че вашето правителство има ясна позиция по въпроса със Специализираната прокуратура“, каза Туск. \r\nТой заяви, че Македония трябва да остане във фокуса на присъединяването към ЕС, но е необходимо и търпение. \r\n„Не се съмнявам, че тази страна притежава качества. Скопие е най-доброто място, където бих искал да поканя лидерите на ЕС“, каза председателят на Европейския съвет. \r\n \r\n  Юлиян Марков", "date": "2019.09.18", "title": "Доналд Туск: Македония направи всичко, което се очакваше от нея за прием в ЕС"}
{"url": "http://www.focus-news.net/news/2019/09/18/2699820/pregled-na-osnovnite-temi-v-britanskiya-pechat-agentsiya-fokus.html", "text": "Съдебният процес срещу продължителната пророгация на парламента е централна тема в британския печат. \r\n*** \r\n \r\n Решението на Борис Джонсън да спре работата на парламента е злоупотреба с власт, която не е виждана от поне 50 години, бе заявено пред  Върховния съд на Великобритания, пише британският вестник  The Independent . \r\nАдвокатите, оспорващи спирането, заявиха на историческо изслушване във Върховния съд, че премиерът е искал да „заглуши“ парламента, тъй като се опасява, че депутатите ще блокират „постигането на политическите му цели“ - а именно извършването на Брекзит със или без сделка до 31 октомври. \r\nСлед като спорът за Брекзит стигна отново до най-висшите съдии в Обединеното кралство, адвокатите на правителството отказаха да изключат Джонсън просто да пророгира отново парламента, ако първоначалното прекратяване бъде определено като  незаконно и депутатите и възобновят заседанията си. \r\nТе настояха, че Борис Джонсън не е злоупотребил с правомощията си да спре дейността на парламента и твърдяха, че дори и да е така, това не е предмет на съдилищата. \r\nИзслушването на Върховния съд беше проведено след като бяха започнати редица правни предизвикателства след изключително спорния ход. Дела бяха заведени в Англия, Шотландия и Северна Ирландия. \r\nАнглийският и северноирландският съд се произнесоха в полза на правителството, докато Върховният съд на Шотландия реши, че спирането на парламента е незаконно. \r\nВърховният съд ще изслуша в рамките на три дни доказателства, преди да вземе решение, което може да окаже сеизмично въздействие върху бъдещето на правителството на Джонсън и съдбата на Брекзит. \r\nСър Джон Майор, бившият премиер, се очаква да се обърне към съда в подкрепа на делото на иска на госпожа Милър срещу Борис Джонсън в четвъртък. \r\nОткривайки съдебното заседание от името на Милър, лорд Паник, известен адвокат, каза на 11-те съдии, че „никой премиер не е злоупотребил с властта си по начина, по който това се случва сега, през последните 50 години“. \r\nТой каза, че Джонсън е действал незаконно, като е посъветвал кралицата да пророгира парламента за „изключителен“ период от време, казвайки на съда: „Изключителната продължителност на пророгацията в този случай е силно доказателство, че мотивът на премиера е бил да заглуши парламента за този период, защото той вижда парламента като пречка за постигането на политическите му цели.\" \r\n*** \r\n \r\n Борис Джонсън предупреди Върховния съд, че съдиите нямат юрисдикция по неговото решение да спре работата на парламента и че рискуват „да излязат на политическата арена“, цитира думите му британският вестник  The Times . \r\nВ писмено изявление, представено от лорд Кийн, главния прокурор, премиерът заяви, че би било „конституционно неподходяща“ намесата на Съда. \r\nТой каза, че правителството има право да пророгира парламента за собствено „политическо предимство“, добавяйки, че спирането е въпрос на начин на действие, а не на върховенството на закона. \r\nПисменото изявление на премиера Борис Джонсън бе представено, след като съдиите, разглеждат исковете относно съветите на Джонсън към кралицата да пророгира парламента.  \r\nВ исковете се твърди, че неговият акт е „неправилен“ и има за цел да се„избегне контрола“ върху правителството. \r\nНай-високият съд в Обединеното кралство разглежда жалби в продължение на три дни от две отделни дела, заведени в Англия и Шотландия срещу спирането. \r\nВ своето представяне пред съда Джонсън казва: „Съдилищата нямат компетентност да обсъждат политически решения. Въпреки че те могат да разглеждат дадена политическа процедура при решаването на правен въпрос, като например степента на задължение за конфиденциалност, те не могат да дадат правни решения относно нейното действие или обхват, тъй като тези въпроси са определени в рамките на политическия свят.\" \r\nТой добави: „Арената, в която жалбоподателят предлага съдилищата да влязат задължително, включва опит за създаване на някакъв друг набор от правила или фактори за това. Не е обяснено какви са те. \r\n„Въпреки това, каквото и да се твърди, те непременно биха били както силно несигурни, така и конституционно неподходящи. Освен това те неизбежно биха вкарали съдилищата в области на най-остър политически спор в контролирана сфера, до ограничена степен, само от законодателството и избрания начин на действие.“ \r\nЛорд Кийн обеща днес, че Борис Джонсън ще се съобрази с решението  на Върховния съд, в случай че Съдът определи, че петседмичното спиране е незаконно. \r\nТой обаче отказа да изключи, че премиерът ще посъветва кралицата да пророгира парламента за втори път. \r\n*** \r\n \r\n Село в Нова Зеландия забрани на реплика на кораба на капитан Кук да хвърли котка в пристанището му, за да отбележи 250-тата годишнина от пристигането на изследователя след съпротива на местната маорска общност, пише британското ляво-либерално издание  The Guardian . \r\nПлавателният съд е част от флотилия, която ще обиколи Нова Зеландия през октомври и е част от серия от мероприятия, които „отбелязват първите срещу на сушата между Маори и Пакеха през 1769-1770 година“. Той трябваше да посети Мангонуй на Северния остров, но визитата бе отменена от Министерството на културата и наследството след оплаквания от туземци. \r\nАнахера Хърбърт-Грейвс, ръководителят на племето от Нортланд Ngāti Kahu iwi, каза пред RNZ: „Той [Кук] е варварин. Където и да отидеше, като повечето хора от времето на имперската експанзия, имаше убийства, отвличания, изнасилвания и просто много лоши резултати за коренното население. Той не е открил нищо тук и ние се противопоставяме на това Tuia 250 да използва евфемизми, като „срещи“, за да прикрие нещо, което всъщност са инвазии“. \r\nВ Гисборн, на около 800 км от Мангонуи по източния бряг и начална точка на пътешествието на флотилията, което ще продължи един месец, племето „иви“ обявиха, че ще откажат да проведат „поухири“, или приветствени церемонии за тези кораби, свързани с колонизацията. \r\nАмохере Хукамау, от тръста „Ронгоуаката“, заяви, че ще се проведе служба за „деветте „типуна“ (предци), които са били застреляни или наранени по време на събитията през октомври 1769 година“ и предположи, че „потомците на колониалистите“ са по-подходящи за това да приветстват корабите. \r\nНапрежението нараства още една година преди планираните празненства. В Гисборн градският съвет реши да премахне статуя на Кук, след като тя бе вандализирана неколкократно. \r\nКук и екипажът на „Ендеавор“ пристигат в Залива на бедността на Гисборн през 1769 година и първите значителни срещи между европейци и маори се случват в района. Самото име Залив на бедността предизвиква спорове – първоначалното му име е Турангануй-а-Кива преди да бъде преименуван от Кук. \r\nПрез март островите Кук обмисляха да сменят името си, за да почетат туземното наследство, като Аваики Нуи беше фаворит. Името „трябва да има вкус на нашата християнска вяра и да придава голямо значение на нашето маори наследство. И трябва да внушава чувство на гордост в нашите хора и да обединява нашия народ“, заяви председателят на комитета за промяна Дани Матароа. \r\nМиналата година местната активистка Тина Нгата критикува предстоящите събития. „[Кук] беше убиец, той беше нашественик [и] беше авангард за британската имперска експанзия. Ако четете неговите собствени дневници и дневниците на членовете на екипажа, не е било необичайно той да стреля по нас, да краде от нас, да се случват отвличания и всъщност цели общности бяха унищожени от болести, предавани по полов път“.", "date": "2019.09.18", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/18/2699822/pregled-na-mezhdunarodnite-novini-do-6-chasa-agentsiya-fokus.html", "text": "Руският премиер Дмитрий Медведев одобри списък с 53 държави, чиито граждани ще могат да посетят Санкт Петербург и Ленинградска област с електронна виза от 1 октомври,  предава   РИА Новости . \r\nРуският президент Владимир Путин през юли подписа указ за въвеждането на електронен визов режим на територията на Санкт Петербург и Ленинградска област от 1 октомври 2019 г. До този момент правителството трябваше да одобри списък на страните, чиито граждани ще могат да го използват. \r\nСпоред заповедта, подписана от Медведев, списъкът включва 53 държави, включително всички държави от Европейския съюз. Гражданите на тези страни вече могат да използват същата процедура, когато посещават Калининградска област и Далечния Изток, а от 1 януари 2021 г. чуждестранните туристи ще могат да получават електронни визи за пътувания до всички региони на Русия. \r\nЕлектронна виза ще бъде издадена на чужд гражданин въз основа на решение на Министерството на външните работи на Руската федерация по заявление, което той ще попълни на уебсайта на министерството не по-късно от четири дни преди датата на влизане в Русия. Срокът на такава виза е до 30 календарни дни с разрешен период на престой в страната не повече от осем дни. Консулска такса за издаване на електронни визи не се начислява. \r\n*** \r\n \r\n САЩ и Беларус се готвят да обменят посланици след повече от десетилетие замразяване на отношенията, заяви във вторник помощник-държавният секретар на САЩ по политическите въпроси Дейвид Хейл, цитиран от  AFP . \r\nВисокопоставеният американски дипломат се срещна с белоруския президент Александър Лукашенко на фона на желанието на  Вашингтон  да подобри връзките с Минск. \r\nВ изявление, публикувано от американското посолство след преговорите, Хейл заяви, че отношенията между САЩ и Беларус се намират в \"исторически момент\". \r\n„За мен е чест да съобщя, че сме готови да обменим посланици като следващата стъпка в нормализирането на отношенията ни“, каза той. \r\nХейл не каза обаче кога се планира да пристигне американски посланик в Минск . \r\nВашингтон разхалби санкциите срещу Беларус през 2016 г. \r\nХейл каза, че ако Минск покаже по-голям напредък по време на предстоящите парламентарни и президентски избори, \"можем да обсъдим по-нататъшно облекчаване на санкциите\". \r\nБеларус ще проведе парламентарни избори тази година и президентски през 2020 година. \r\nЧесто наричана \"последната диктатура в Европа\", Беларус е мишена на западните санкции заради лошото досие по правата на човека и липсата на честни избори, коментира агенцията. \r\n*** \r\n \r\n Съединените щати заведоха дело във вторник срещу бившия служител на Агенцията за национална сигурност Едуард Сноудън, който през 2013 г. разпространи секретни документи за  телефонно и интернет наблюдение от страна на САЩ, заявявайки, че новата му книга нарушава споразуменията за неразкриване на секретна информация, предава  Reuters . \r\nМинистерството на правосъдието заяви, че Сноудън публикува книгата си \"Постоянен запис\", без да я e представил на разузнавателните агенции за преглед, добавяйки, че изказванията на Сноудън също нарушават споразуменията за неразкриване на информация. \r\nСъединените щати претендират за всички приходи, спечелени от Сноудън  за книгата, съобщи Министерството на правосъдието. \r\n*** \r\n \r\n Избирателната комисия на Тунис потвърди във вторник, че до балотаж на президентските избори достигат професорът по право Каис Сайед срещу задържания медиен магнат Набил Каруи, предава  AFP . \r\nРезултатът от вота в неделя, който изведе на преден план двама политически аутсайдери, беше шок за политическия естаблишмънт, възникнал след падането през 2011 г. на диктатора Зин Ел Абидин Бен Али. \r\nСайед поведе след  първия тур на гласуването в неделя с 18,4 процента от гласовете срещу 15,6 процента на Каруи. Според комисията избирателната активност е достигнала 49% при изборите в неделя, което е значително по-ниско от 64% при първите свободни президентски избори в страната през 2014 г. \r\nАбделфат Муру, първият по рода си кандидат за президент от ислямистката партия „Енахда“, се класира трети. \r\nМалко преди да бъдат обявени официалните резултати, „Енахда“ поздрави двамата победители, като категорично разсея слуховете, че Каруи ще бъде дисквалифициран заради предполагаеми нарушения по време на кампанията си. \r\nВсяка такава дисквалификация щеше да изпрати Муру на балотаж. \r\n*** \r\n \r\n Испанският крал Фелипе VI заяви във вторник, че няма да предложи нов кандидат за премиер пред парламента - ход, който проправя пътя за нови общи избори през ноември, предава  AFP . \r\nКралят заяви в изявление, че никой от политическите лидери, с които се е срещал през последните два дни, няма достатъчно подкрепа, за да осигури парламентарно мнозинство. \r\nСоциалистите на действащия премиер Педро Санчес спечелиха общите избори през април, но си осигуриха само 123 от 350 места в парламента. Това го остави зависим от подкрепата на други партии в дълбоко разпокъсания парламент на Испания. \r\nНо разговорите му с други партии досега са безрезултатни и ако събранието не утвърди Санчес до понеделник, автоматично ще бъдат свикани нови избори за 10 ноември - четвъртите в страната за четири години. \r\nИспания, четвъртата по големина икономика на еврозоната, беше обхваната от политическа нестабилност, след като изборите през декември 2015 г. сложиха край на традиционната двупартийна система с появата на крайно лявата група „Подемос“ и подкрепящите бизнеса „Граждани“. \r\nА възходът на крайно дясната партия „Вокс“, която влезе в парламента след изборите през април, допълнително усложнява политическата картина. \r\n*** \r\n \r\n Израелската телевизия  Channel 12  представи следните резултати от екзитполовете, цитирани от  The Times of Israel \r\n \r\nСъюз „Синьо и бяло“ - 34 места; Блок „Ликуд“ – 33; Обща листа – 11; Израел Бейтену (на Авигдор Либерман) – 8; Шас – 8; Обединени „Тора“ – 8; Ямина – 8; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 57 \r\nЛяво-центристки партии и Либерман: 63 \r\n \r\n Channel 13  представя следните резултати: \r\n \r\nСъюз „Синьо и бяло“ – 33 места; Блок „Ликуд“ – 31; Обща листа – 13; Израел Бейтену (на Авигдор Либерман) – 8; Шас – 9 Обединени „Тора“ – 8; Ямина – 6; Гешер –6; Демократичен лагер – 6; Отзма Йехудит – 0. \r\n \r\n Десните партии без Либерман: 54 \r\nЛяво-центристки партии и Либерман: 58 \r\n \r\nДържавното радио  „Кан“ : \r\n \r\nСъюз „Синьо и бяло“ - 32 места; Блок „Ликуд“ – 32; Обща листа – 12; Израел Бейтену (на Авигдор Либерман) – 10; Шас – 9; Обединени „Тора“ – 8; Ямина – 7; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 56 \r\nЛяво-центристки партии и Либерман: 64 \r\n \r\nОт резултатите става ясно, че Бенямин Нетаняху не може да формира дясно правителство без участието на партията на Либерман или на Съюза „Синьо и бяло“ на основния му опонент Бени Ганц.", "date": "2019.09.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/18/2699824/ria-novosti-grazhdanite-na-es-mogat-da-poseshtavat-sankt-peterburg-s-elektronna-viza-po-oprostena-protsedura.html", "text": "Руският премиер Дмитрий Медведев одобри списък с 53 държави, чиито граждани ще могат да посетят Санкт Петербург и Ленинградска област с електронна виза от 1 октомври,  предава   РИА Новости . \r\nРуският президент Владимир Путин през юли подписа указ за въвеждането на електронен визов режим на територията на Санкт Петербург и Ленинградска област от 1 октомври 2019 г. До този момент правителството трябваше да одобри списък на страните, чиито граждани ще могат да го използват. \r\nСпоред заповедта, подписана от Медведев, списъкът включва 53 държави, включително всички държави от Европейския съюз. Гражданите на тези страни вече могат да използват същата процедура, когато посещават Калининградска област и Далечния Изток, а от 1 януари 2021 г. чуждестранните туристи ще могат да получават електронни визи за пътувания до всички региони на Русия. \r\nЕлектронна виза ще бъде издадена на чужд гражданин въз основа на решение на Министерството на външните работи на Руската федерация по заявление, което той ще попълни на уебсайта на министерството не по-късно от четири дни преди датата на влизане в Русия. Срокът на такава виза е до 30 календарни дни с разрешен период на престой в страната не повече от осем дни. Консулска такса за издаване на електронни визи не се начислява. \r\n \r\n  Юлиян Марков", "date": "2019.09.18", "title": "РИА Новости: Гражданите на ЕС могат да посещават Санкт Петербург с електронна виза по опростена процедура"}
{"url": "http://www.focus-news.net/news/2019/09/18/2699821/pregled-na-osnovnite-temi-v-ruskiya-pechat-agentsiya-fokus.html", "text": "Какво очакват от Китай на Балканите, възможностите за транзит на газ през Украйна без договор за транзит и първата сесия на новоизбраната Московска градска дума са сред темите на руския печат.  \r\n*** \r\n \r\n  Въпреки конфронтацията, която започна между Пекин и евроатлантическия свят, Китай остава един от най-привлекателните и желани инвеститори. И днес китайските инвестиции с особен трепет се възприемат в най-проблемната част на Европа - на Балканите. Пекин е чакан и почитан по техен си начин. чакат. Готови са за отваряне на всички врати, коментират в редакцията на руския вестник  „Независимая газета“ . \r\nСвободата на маневриране, която Небесната империя може да си позволи на Балканите в сравнение със своите западни партньори и Русия, играе ключова роля. От една страна, сътрудничеството с Пекин не се обуславя от политически изисквания или заробващи условия, специфични за заемите на МВФ и Световната банка. То не досажда с традиционните изисквания на Европейския съюз относно необходимостта от борба с корупцията, ограничаване на миграцията и създаване на граждански институции. \r\nОт друга страна, дългосрочните цели на КНР в Югоизточна Европа, за разлика от задачите на Русия, а наскоро и отчасти европейски партньори, изглеждат изключително ясни за балканските политически елити: Балканите са входното антре към ЕС, което свързва китайското пристанище на Пирея в Гърция със сърцето на Европа и е последната връзка на проекта „Един пояс- един път“. През 2012 г. Пекин стартира, наред с други неща, Инициативата „16+1“ със страните от Централна и Югоизточна Европа, в рамките на която беше обявено, че в инфраструктурни проекти в тази част на Европа са инвестирани над 12 милиарда долара. \r\nСпоред Европейската инвестиционна банка, една трета от тези инвестиции влизат в Сърбия, 21% в Босна и Херцеговина и 7% в Черна гора. Според оценките на МВФ повече от половината от тези суми са инвестирани в строителството на железници, магистрали и други инфраструктурни и енергийни проекти. В резултат на това, като се вземе предвид дейността на китайските корпорации в ЕС, мащабът на икономическата експанзия на Пекин в Европа е впечатляващ: ако през 2007 г. китайските инвеститори са имали контролни дялове в около пет хиляди европейски компании, то след малко повече от 10 години тази цифра се е увеличила шест пъти. В тази връзка положението на балканските страни пред китайските кредитори изглежда много тревожно. \r\nНай-големият длъжник на Пекин е Черна гора. 39% от външния й дълг е към Китай. На второ място в списъка е Северна Македония с една пета част от общия дълг. След тях са Босна и Херцеговина и Сърбия с 14% и 12% съответно. В същото време, въпреки факта, че изграждането на инфраструктурни проекти на Балканите обективно отговаря на интересите на региона, както и на ЕС и НАТО, за които Балканите са от голямо логистично значение, начинът, по който те се изпълняват, вече дразни местното население. Регионът страда от много висока безработица, като все още има висококвалифициран персонал, който практически не участва в китайските проекти. \r\nЯрък пример е Сърбия. През 2009 г. Белград подписа споразумение за икономическо и техническо сътрудничество с Пекин. Първият значим проект е Сръбско-китайския мост на приятелство (Мостът на Михаил Пупин) в Белград, който беше напълно издигнат от китайците. След това – автомагистралата по Коридор 11, а след нея - проектът за железопътната връзка Белград - Будапеща. Сърбия е необходима на Китай като най-краткия път от пристанището на Пирея към ЕС. Най-големите инвестиции са стоманодобивната фабрика в Смедерево и в медната компания RTB Bor, с покупката на която китайците изпревариха Канада и Русия.  \r\nВ допълнение, именно чрез Сърбия Huawei влезе в региона с перспективата да пусне 5G. В началото на 2019 г. в рамките на проекта Save City беше обявена перспективата за инсталиране на повече от 1 000 камери за сигурност на 800 места в Белград. Проектът ще бъде изпълнен от Huawei. В обобщение, през последните 10 години Китай се превърна в ключов инвеститор в Сърбия, достигайки обем на финансиране от три милиарда долара. Очевидно е, че Пекин се интересува от стабилна Сърбия и региона като цяло. В противен случай не само инвестициите са застрашени, но и заключителният етап на „Един пояс - един път“. Следователно, Пекин последователно подкрепя официалната позиция на Белград по отношение на Косово. \r\nДруги страни в региона също не остават незабелязани от азиатския гигант. Перспективата за реализиране на най-големия в много отношения политически проект в енергийния сектор в Босна и Херцеговина - инвестиции в изграждането на 7-ми блок на ТЕЦ „Тузла“ - Пекин обяви намерението си да се присъедини към енергийната структура на Балканите. В Словения китайските компании управляват летище Марибор и Gorenje, и са един от основните партньори на пристанището в Копер. Срещата на върха „16+1“ през април 2019 г. в Загреб бележи началото на изпълнението на инфраструктурни проекти в Хърватия. \r\nОказва се, от една страна, че Пекин лесно се справя с противоречията в ЕС, който определя инвестициите си чрез политически изисквания. От друга страна, Общността води контраатака срещу Китай, дирижирайки недоволството на местните заради факта, че Пекин получава едностранни облаги и „поробва“ другите.  \r\nБезразлична ли е Москва? Неопределеността на нейните  собствени стратегически интереси в Югоизточна Европа при наличието на големи икономически инвестиции (Русия е един от трите най-големи инвеститори на Балканите) и нарастващата активност на други международни играчи, предимно Китай, трябва да накарат Русия да се замисли. Тя се нуждае от по-ясна визия за ролята си в региона и умелото използване на възможностите. Преди 10 години Русия можеше да стане надежден партньор на КНР в региона. Може би сега и двете сили трябва да се опитат да обединят силите си? Пекин обаче вече няма такава нужда. \r\n*** \r\n \r\n „Газпром“ печели от европейския избор на Украйна, пише руският вестник  „Взгляд“  в материал, представен без редакторска намеса. \r\nУкрайна може да получава руски газ през 2020 г. без договор с Москва. За целта е достатъчно Киев да премине към европейските енергийни правила на играта и да пусне мощността на тръбата за търг. Тази опция беше изразена преди тристранната среща на ЕС за газовите доставки с Украйна и Русия. Но въпреки факта, че тази опция ще позволи на Украйна да напълни тръбата, за Киев тя не е най-печелившата. \r\nРуската федерация ще може да доставя газ до ЕС през Украйна през 2020 г. без договор с Киев, каза източник в европейския енергиен сектор пред ТАСС. „Киев се ангажира като член на Европейската енергийна общност да приложи европейските енергийни стандарти в законодателството си до 1 януари 2020 г., включително процедурата за провеждане на търгове за резервиране на транзитни мощности. По този начин, дори и при липса на договор, операторът на украинската газопреносна система  ще бъде задължен да пусне на търг транзитните си мощности, които „Газпром“ ще може да изкупи обратно за краткосрочни и средносрочни доставки. Оказва се, че дори липсата на договор няма да доведе до прекратяване на транзита на газ към ЕС “, обясни източникът. \r\n„Дори ако тристранните консултации за газ не доведат до резултат, настоящият десетгодишен договор между Москва и Киев изтича в края на 2019 г. и няма да бъде удължен или актуализиран, все още ще има достатъчна правна основа за запазване на транзита през 2020 г.“, заключи експертът. \r\nТой припомни, че вече има прецедент за успешните доставки на „Газпром“ през аукционната система в постсъветското пространство: от 1 януари до 12 март 2019 г. „Газпром“ доставя газ в Армения чрез грузинската газова транспортна система без транзитен договор с Тбилиси, изкупувайки транзитни мощности чрез тръжната система. \r\nВсъщност същата схема се прилага и за газопровода ОПАЛ, който е продължение на „Северен поток-2“  през  територията на ЕС. „Газпром“ трябва да резервира половината от капацитета на тази тръба чрез търгове. Наскоро Полша направи подарък за Украйна, след като Европейския  съд отмени това изключение за газопровода от нормите на третия енергиен пакет на ЕС. „Газпром“ трябваше да намали изпомпването на гориво през ОПАЛ с около 0,6 милиона кубически метра на час. \r\nВ същото време транзитният капацитет на газопровода Нел, който заедно с ОПАЛ получава руски газ от \"Северен поток\", се увеличи с 0,3 милиона кубически метра на час. От друга страна, Газпром беше принуден да увеличи изпомпването на газ през украинска тръба. По-специално заявлението за изпомпване на газ през станция Велке Капушани, която е граничната точка между Словакия и Украйна (т. Нар. Ужгородски коридор), се повиши в понеделник до 154,7 милиона кубически метра от 145,4 милиона кубически метра, количеството, транспортирано досега през ОПАЛ. \r\nАко Украйна направи всичко необходимо, за да се интегрира в енергийното пространство с ЕС, тогава преходът към търговете ще бъде дори от полза на „Газпром“. \r\nОчаква се преговорите за газ, дори в тристранен формат, да бъдат изключително трудни. Първият кръг след смяна на властта в Украйна се очаква тази седмица - 19 септември. Настоящото ръководство на \"Нафтогаз\" изобщо не иска да подписва договор, следователно това ще попречи по някакъв начин в конструктивния разговор. В същото време Украйна поставя умишлено нереалистични изисквания към „Газпром“, като например изпомпване на 90 милиарда кубически метра газ при условие „ипомпвай и плати“. Да не говорим за геополитическото напрежение. \r\n„Ако бяхме създали система за провеждане на търгове без договор, нямаше да е необходимо да преговаряме с„ Нафтогаз “или с отделения от него оператор на украинската газопреносна система относно транзита. Тогава двете страни биха имали отговорности. Най-малкото ще бъдат определени ясни правила на играта. Украйна условно веднъж на шест месеца се съгласява да проведе търг, Газпром участва в него като единствен доставчик и получава определено количество украински транзитен капацитет “, обяснява Игор Юшков, водещ експерт на Националния фонд за енергийна сигурност. \r\n„Всъщност формата на търговете е абсолютна профанация. По отношение на имиджа, Украйна ще може да покаже, че уж е част от Европа. Но първоначално целта на търговете беше да създаде конкурентна основа, така че компаниите да се състезават и да предлагат по-благоприятни условия за обем в тръбата като част от търга. Но няма да има борба за украинската тръба, защото единственият възможен доставчик на газ е Газпром. Тук ситуацията е същата като при ОПАЛ: че на входа на тръбата няма никой, освен „Газпром“, че няма друг доставчик от източната част на Украйна и няма да има \", твърди експертът по петрол и газ. \r\nТрудно е да се каже какъв точно капацитет би могла да предостави Украйна на търг. Проектният капацитет на украинската система за транспортиране на газ на границата с ЕС първоначално възлиза на 142,5 милиарда кубически метра, но такива обеми никога не са транспортирани. И физически, украинската система за транспортиране на газ днес вероятно няма да може да изпомпва 142 милиарда кубически метра - техническото състояние на тръбата няма да го позволи, казва Юшков. „Газпром“ обаче не се нуждае от толкова много. Миналата година бяха изпомпвани 86,8 милиарда кубически метра. Следващата година 15 милиарда кубически метра ще минават по първата линия на Турския поток, от друга страна, 12 милиарда кубически метра ще дойдат поради ограниченията на ОПАЛ. \r\n„За „Газпром“ е важно да издържи през януари, февруари и март 2020 г., след което през Украйна ще трябва да се изпомпва много по-малко газ. Дори ако през януари - март 2020 г. газопроводът бъде натоварен с 60 милиарда кубически метра годишно, тогава благодарение на газовите резерви, които „Газпром“ е натрупал в европейските складове, той ще може да да се справи през отоплителния сезон без никакви проблеми “, смята експертът. \r\nИдеята за търг също може да бъде от полза за „Газпром“ и защото търгът се провежда в отворен режим, докато транзитният договор е търговска тайна, която не може да бъде оповестена публично (въпреки че, разбира се, има „изтичане“ в медиите). Това означава, че условията за транспортиране на газ на търга за продажба на украински мощности ще бъдат известни на всички. И тук основното е тарифите за превоз на гориво и обеми. „Ако в историята на търговете възникне конфликт, веднага ще стане ясно кой е прав и кой е виновен. Споровете може да са в темповете на изпомпване на газ - независимо дали са европейски или са с по-ниски цени “, изтъква Игор Юшков. \r\nЩо се отнася до Украйна, за нея е изгоден всеки вариант, при който транзитът през нейната територия се поддържа. Защото носи печалба. Помпането на руски газ през 2018 г. при 86,8 милиарда кубически метра даде на Украйна приход в размер на 2,1 милиарда долара, платени от „Газпром“. Второ, транзитът на руски газ позволява на Украйна да внася газ по обратни схеми за собствените си нужди. Без транзит обратното ще бъде почти невъзможно. Това заплашва с енергиен срив в отоплителния сезон. Липсата на транзит ще доведе до недостиг на газ в Европа и до увеличаване на спот цените. Дори ако Украйна внезапно успее да намери излишък от газ в Европа, това ще струва скъпо и цената на неговата физическа доставка до Украйна пак ще бъде висока. \r\n„Ако транзитът през Украйна прекъсне тази зима, ще спечелят само определени елити, ориентирани към САЩ, тъй като те ще си свършат добре работата“,- казва експертът. \r\nВсъщност за Украйна е по-изгодно да подпише договор за най-малко една година, а за предпочитане 10 години. Защото им дава гаранция за запазване на транзита под една или друга форма. Ако ситуацията бъде оставена на търгове, тогава „Газпром“ може по всяко време да откаже да участва в обратно изкупуване на украински тръбопроводи. Като се има предвид, че просто няма други доставчици, това ще означава прекратяване на украинския транзит. И това може да се случи вече през втората половина на 2020 г., когато трябва да заработят байпасните газопроводи. \r\n„За Украйна, разбира се, е по-изгоден дългосрочен договор. Затова и Украйна изисква 10-годишен договор с невероятни условия, за да си гарантира дългосрочно зареждане на тръбите. Това е постоянна печалба за Киев и възможността да се продаде тръбата по-късно. Без гаранции за зареждане никой няма да иска да я купи. И накрая, с помощта на договора Украйна обвързва Русия със себе си, като транзитната страна “, казва експертът от Националния фонд за енергийна сигурност. „Газпром“ печели от търгове или едногодишен договор. Тъй като, след като бъдат пуснати в експлоатация байпасните газопроводи, той ще може да премахне ненужните обеми от украинската тръба и да спести от разходите за транзитни услуги. \r\nЗатова има съмнения, че Украйна ще извърши реформата навреме и ще организира тръжната система до 1 януари 2020 г. „Украйна е все още далеч от тази реформа; все още нищо не е готово. Няма такъв механизъм и едва ли ще се появи до януари. Но за „Газпром“ и Украйна е много важно да поддържат транзит точно през първата половина на новата година. „Северен  поток-2“ все още няма да бъде завършен поне на европейска територия. Плюс това, намаляването на изпомпването през ОПАЛ започна. Несигурността остава и при втората линия на „Турски поток“, който върви по маршрута от България до Сърбия, Унгария и Австрия. Преход от България до Сърбия все още не е изграден и е малко вероятно да бъде построен до 1 януари“, каза източникът. \r\n*** \r\n \r\n Във вторник, 17 септември, новоизбраните депутати на Московската градска Дума положиха клетва и получиха служебни сертификати и депутатски значки от ръцете на председателя на Московската градска избирателна комисия Валентин Горбунов. От този момент те официално встъпиха в длъжност, пише кореспондентът на руския вестник  “Московский Комсмолец“ . \r\nСпоред председателя на Московската градска избирателна комисия Валентин Горбунов столичният парламент е актуализиран с 60 процента - поне това означава, че се гарантират някои изненади. Оптимизмът е вдъхновен от факта, че мнозинството от избраните депутати не са просто областни активисти, а опитни професионалисти в своите области: лекари, учители, журналисти ... Кметът на Москва Сергей Собянин, който присъства на встъпването в длъжност, също обърна внимание на това, коментира кореспондентът. \r\n„Поздравявам всеки от Вас за избора Ви за депутат от Московската градска дума. Милиони московци са Ви избрали. Мога да си представя колко конкурентно и трудно беше времето за кампанията за вас. Проведохте много срещи, поехте сериозна тежест - и това въпреки факта, че повечето от вас изобщо не са професионални политици. Но вие сте решили това. Струва много. Мнозина са докладвали за вече готови случаи и съм сигурен, че поръченията на избирателите не трябва да останат без отговор. Всички ние, въпреки нашата партийна принадлежност, трябва да работим заедно. Добре сте проучили проблемите на всяка къща, двор, квартал. Но градът има глобални проблеми, които трябва да решим. Има много малко прости решения, почти няма популярни решения. Трябва да изберем. Ние сме отговорни за града, в който живее всеки седми жител на страната “, заяви Сергей Собянин преди началото на церемонията по полагане на клетва. \r\nСпоред Валентин Горбунов новият състав на Московската градска дума включва 40 процента жени.   \r\nНепротоколни моменти на церемонията осигури новият депутат от окръг № 14 Максим Круглов, който, след като получи сертификат и значка от Горбунов, веднага добави към текста на клетвата: \r\n„Партията „Яблоко“ Ви държи отговорен за факта, че много млади хора са в затвора. Не успяхте да проведете тези избори. Изискваме Вашата оставка. \r\nГорбунов, разбира се, не отговори.", "date": "2019.09.18", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/18/2699825/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.18", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/18/2699827/predstoyashti-sabitiya-v-stranata-za-18-septemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n \r\n*** \r\n \r\nОт 11.00 часа в Гербовата зала на „Дондуков“ 2 президентът Румен Радев ще удостои посланика на Федеративна република Бразилия Ана Мария Сампайо Фернандес с орден „Мадарски конник“ първа степен. \r\n \r\n \r\n*** \r\n \r\nВ 12.00 часа на „Дондуков“ 2 държавният глава Румен Радев ще отличи американския етнограф Мартин Кейниг с почетния знак на Президента на Републиката за приноса му за съхранението и популяризирането на българското фолклорно изкуство. \r\n \r\n \r\n*** \r\n \r\nОт 15.00 часа на „Дондуков“ 2 президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. \r\n \r\n \r\n*** \r\n \r\nОт 18.00 часа в Национална галерия – Двореца вицепрезидентът Илияна Йотова ще открие изложбата „Ехо от Балканите“. \r\n \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n \r\n*** \r\n \r\nОт 9.30 часа до 13.30 часа в зала „Запад“ в сградата на Народното събрание на пл. „Народно събрание“ 2 ще се проведе акция по кръводаряване сред депутатите и служителите на 44-тото Народно събрание. \r\n \r\n \r\n*** \r\n \r\nОт 15.00 часа в Министерство на външните работи вицепремиерът Екатерина Захариева и посланикът на Великобритания Ема Хопкинс ще открият българо-британска изложба по случай 140 години от установяването на дипломатическите отношения между България и Великобритания. \r\n \r\n*** \r\n   \r\nОт 15. 00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n \r\n \r\n*** \r\n \r\nОт 10.00 часа в кв. „Курило“ на ул. „Варна“ 1 кметът Йорданка Фандъкова ще провери изграждането на детска градина. \r\n \r\n \r\n*** \r\n \r\nОт 11.00 часа в Сити Стейдж в подлеза на НДК ще се състои официалната пресконференция по повод петото, юбилейно издание на международния кино-литературен фестивал. \r\n \r\n \r\n*** \r\n \r\nОт 13.15 часа в партерното фоайе на Операта ще се проведе пресконференция за новия сезон 2019/2020. \r\n \r\n \r\n*** \r\n \r\nОт 13.30 часа в централата на АБВ ще се проведе пресконференция на партията.  \r\n \r\n \r\n*** \r\n \r\nОт 15.00 часа на ул. \"Раковска\" 134, ет. 5, лидерът на „Воля“ Веселин Марешки ще обяви кандидатурата на партията за кмет на София. \r\n \r\n \r\n*** \r\n \r\nОт 18.00 часа в Зала № 6 на НДК ще се състои церемонията „Кмет на годината 2019 г.“ \r\n \r\n \r\n*** \r\n \r\nОт 18.00 часа в СГХГ ще бъде открита изложбата „И в кротък унес чака тя...\" на скулптора Иван Лазаров. \r\n \r\n \r\n*** \r\n \r\nОт 19:00 часа в зала България Софийската филхармония ще открие 30-те юбилейни дни на Японската култура. \r\n \r\n \r\n*** \r\n \r\nОт 19:00 часа в зала „България“ ще се състои съвместен концерт на легендарната пианистка Фуджико Хеминг с оркестъра на Софийската филхармония. \r\n \r\n \r\n*** \r\n \r\nОт 19.30 часа в зала 3 на НДК, модна къща „Жени стил” с дизайнер Евгения Живкова представя за новия есенно-зимен сезон колекция на тема: „Минималистичен шик”. \r\n \r\n \r\n*** \r\n \r\nОт 11.00 часа в Градската библиотека „Паисий Хилендарски” ще се състои честване по повод 100-годишнината от рождението на Николай Хайтов.  \r\n \r\n \r\n*** \r\n \r\nОт 11.00 часа в зала „Станимака“ на ул. „Цар Иван Асен II“15 проф. Олег Асенов ще представи т.нар. тол калкулатор и маршрутната карта пред Камарата на автобусните превозвачи. \r\n \r\n \r\n*** \r\n \r\nОт 19.00 часа в Летния театър ще се състои предпремиерата на най-новия спектакъл на фолклорен ансамбъл „Филип Кутев“. \r\n \r\n \r\n*** \r\n \r\nОт 15.00 часа в Арт салона на Радио „Варна“ ще се проведе пресконференция на партия Български социалдемократи, на която ще бъде представена изненадваща кандидатура за кмет на община Варна и визията си за развитие на града в следващия мандат.  \r\n \r\n \r\n*** \r\n \r\nОт 10.30 часа в пресклуба на БТА ще се състои пресконференция във връзка с предстоящото връчване на националните награди за литературна критика на името на Иван Мешеков и Иван Радославов в Златарица. \r\n \r\n \r\n*** \r\n \r\nОт 11.30 часа в пресклуба на БТА ще бъдат представени две нови мащабни инициативи на Ротари клуб - Велико Търново, подкрепени от Общината, и ще бъде отчетена националната кампания за доставяне на бронхоскоп за Белодробната болница във Велико Търново. \r\n \r\n \r\n*** \r\n \r\nОт 10.30 часа в заседателната зала на Общинския съвет кметът на Община Видин Огнян Ценков ще открие кръгла маса на тема „Институционална подкрепа на деца и младежи в конфликт с морала и закона” \r\n \r\n \r\n*** \r\n \r\nОт 17.30 часа в заседателната зала на Общинския съвет кметът на Община Видин Огнян Ценков ще представи публично отчета си за мандат 2015 г. - 2019 г. \r\n \r\n \r\n*** \r\n \r\nОт 12.00 часа пред сградата на Община Враца кметът Калин Каменов ще представи публично отчета си за мандат 2015 г. - 2019 г. \r\n \r\n \r\n*** \r\n \r\nОт 14.00 часа в сградата на Общината на ул. „България“ 12, ІІ ет., Малка заседателна зала, ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n \r\n*** \r\n \r\nОт 11.00 часа в Етнографската експозиция на РИМ посетителите ще могат да се запознаят с традиционния занаят – художествено плетиво. \r\nОт 17.30 часа в залата на Историческия музей ще се състои пресконференция на Георги Титюков – заместник-кмет в Община Пловдив и председател на Коалиция „Кауза Пловдив“ по повод отчет на дейността му през мандат 2015 г. - 2019 г. \r\n \r\n \r\n*** \r\n   \r\nОт 11.00 часа в зала 712 на Областна администрация ще се проведе заседание на Областния съвет за интеграция на хората с увреждания. \r\n \r\n \r\n*** \r\n Смолян.  \r\nОт 8.00 часа пневмофтизиатричния кабинет на шестия етаж над Инфекциозно отделение в смолянската болница ще се проведат безплатни прегледи за риск от туберкулоза. \r\n \r\n \r\n*** \r\n \r\nОт 10.30 часа в залата на Общината ще се състои пресконференция за представянето на два проекта, спечелени по Програмата за трансгранично сътрудничество - за създаване на еко лаборатория и за рехабилитация на пътя от Голямо Буково до манастира. \r\n \r\n \r\n*** \r\n \r\nОт 10.00 часа в Зала 2 на ет. 2 в сградата на Общинска администрация ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n \r\n*** \r\n \r\nОт 9.30 часа, в зала 203 на Община Шумен ще се проведат консултации за определяне състава на секционните избирателни комисии за произвеждане на избори за общински съветници и за кметове на общини на 27 октомври 2019 г. \r\n \r\n \r\n*** \r\n   \r\nОт 9.30 часа в зала 363 на Общината ще бъде представен проектът за изграждане на центрове за грижа за мъже с умствена изостаналост, които ще бъдат построени в село Лозево.  \r\n \r\n \r\n *** \r\n   \r\nОт 11.00 в зала 203 на Общината ще се състоят консултации са състава на СИК в община Шумен за предстоящите местни избори.", "date": "2019.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2019/09/18/2699826/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” \r\n Метеорологична обстановка: \r\nПрез нощта ще е предимно ясно и почти тихо. Минималните температури ще са от 9° до 14°, по морското крайбрежие до 21°. На 18.09.2019 г. ще е предимно слънчево. От север-северозапад облачността ще се увеличава и привечер, на отделни места, главно в планините ще превали. Ще духа до умерен северозападен вятър, в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще са между 29° и 34°, по-ниски ще са в северозападните райони - между 24° и 29°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nДвижението в тунел „Траянови врата“ посока Бургас се осъществява в една лента поради ремонт на пожаро-известителната система и светофарната уредба. Ограничено е движението в активната лента, като движението се осъществява в изпреварващата лента. Срок до 18.09.2019 г. \r\nОбласт Пазарджик: \r\nДвижението в участъка от км 80+995 до км 82+260 посока Бургас се осъществява в една лента поради оборудване на съществуващи тол рамка, както следва: \r\n-\t09:00 ч. до 11:00 ч. на 18.09.2019 г. се ограничава се движението в аварийната лента, като движението се осъществява в активната и изпреварващата лента; \r\n-\tот 11:00 ч. до 12:30 ч. на 18.09.2019 г. се ограничава се движението в активната лента, като движението се осъществява в изпреварващата лента; \r\n-\tот 12:30 ч. до 14:00 ч. на 18.09.2019 г. се ограничава се движението в изпреварващата лента, като движението се осъществява в активната лента. \r\nДвижението в участъка от км 80+995 до км 82+260 посока София се осъществява в една лента поради оборудване на съществуващи тол рамка, както следва: \r\n-\t14:00 ч. до 15:30 ч. на 18.09.2019 г. се ограничава се движението в аварийната лента, като движението се осъществява в активната и изпреварващата лента; \r\n-\tот 15:30 ч. до 17:00 ч.на 18.09.2019 г. се ограничава се движението в активната лента, като движението се осъществява в изпреварващата лента;  \r\n-\tот 17:00 ч. до 18:00 ч. на 18.09.2019 г. се ограничава се движението в изпреварващата лента, като движението се осъществява в активната лента. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 18.09.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 18.09.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nПът ІІI-1006: Движението по път IІI-1006 Благоевград – Покровник от км 0+000 до км 4+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 18.09.2019 г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III - 5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 18.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС:  \r\nПът III-306: Движението по път III-306 Луковит – Червен Бряг от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.11.2019 г. \r\nОбходен маршрут: по улица „Завоя на Черна“ и по улица „Княз Борис I“ до път I-3 и обратно. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20.09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\nПът III-162: Движението по път ІІІ-162 Долна Бела речка – Стояново от км 25+000 до км 30+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 11.10.2019 г. \r\nПът II-37: Движението по път II-37 Батак – Доспат от км 197+720 до км 198+120 се осъществява в една лента поради изграждането на нов водосток при км 197+920. Участъкът е сигнализиран с пътни знаци. Срок до 18.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 30.09.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.18", "title": "Актуална пътна обстановка"}
{"url": "http://www.focus-news.net/news/2019/09/18/2699828/toni-simidchieva-sds-plovdiv-izborat-na-nikola-hadzhiyski-za-obshtinski-predsedatel-na-partiyata-e-nelegitimen.html", "text": "Многократно сигнализирахме бившите национални ръководства на СДС, че изборът на Никола Хаджийски за общински председател на партията е нелегитимен. Това каза в предаването „Вече 30 години-времето е наше“ на  Радио „Фокус“   Тони Симидчиев, член на СДС-Пловдив. По думите й през последните години симпатизантите на СДС в града под тепетата бяха разочаровани от действията на други хора, възползвали се и съсипали синята идея.  „Преди години Милко Стрехин, като главен секретар на СДС- Пловдив област, каза, че националното ръководство иска да бъде създадена една много стройна организация в Пловдив, защото тя се е разпаднала и насочи вниманието към Никола Хаджийски, който беше депутат. Каза, че ще бъдат отделени достатъчно средства, за да бъде възстановена организацията в първоначалния си блясък. Каза, че националното ръководство стои зад всичко това. Направихме общо събрание, избрахме Хаджийски за председател. На следващия ден всички ние разбрахме, че няма нищо такова, че всъщност националното ръководство не е одобрявало дата за общо събрание, че всичко това се е случило зад гърба на националното ръководство и това общо събрание е нелегитимно. Този избор е нелегитимен, тъй като не е одобрена датата от националното ръководство, според устава на СДС“, обясни тя. Тони Симидчиева коментира още, че това се случва, когато председател на СДС е Божидар Лукарски.  \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Тони Симидчиева, СДС-Пловдив: Изборът на Никола Хаджийски за общински председател на партията е нелегитимен"}
{"url": "http://www.focus-news.net/news/2019/09/18/2699829/predstoyashti-mezhdunarodni-sabitiya-za-18-septemvri-agentsiya-fokus.html", "text": "*** \r\n  Визита на сръбския премиер Ана Бърнабич \r\n \r\n*** \r\n  Дебат за Брекзит в Европейския парламент \r\n \r\n*** \r\n  Пресконференция на генералния секретар на ООН Антонио Гутериш \r\n \r\n*** \r\n  Визита на Еманюел Макрон \r\n \r\n*** \r\n  Владимир Путин ще се срещне с китайския премиер Ли Къцян \r\n \r\n*** \r\n  Мария Пейчинович Бурич поема поста на главен секретар на Европейската комисия \r\n \r\n*** \r\n  Годишна конференция на ОССЕ за човешките права \r\n \r\n*** \r\n  Пресконференция на първия министър на Шотландия Никола Стърджън \r\n \r\n*** \r\n  Изслушване по делото на лидера на прокюрдската Демократична партия на народите в Турция \r\n \r\n*** \r\n  Визита на премиера на Нова Зеландия Джасинда Ардърн \r\n \r\n*** \r\n  Разговори на Еманюел Макрон с финландския премиер Анти Рине \r\n \r\n*** \r\n  Дело за шпионаж срещу служители на американското консулство в града \r\n \r\n*** \r\n  Среща на федералния канцлер на Австрия Бригите Биерлайн с японската принцеса Како \r\n \r\n*** \r\n  Визита на палестинския президент Махмуд Абас \r\n \r\n*** \r\n  Изслушване на представители на „Гугъл“, „Туитър“ и „Фейсбук“ в Сената за екстремизма в социалните мрежи \r\n \r\n*** \r\n  Симпозуим за глобална авиационна сигурност на ИКАО \r\n \r\n*** \r\n  Пресконференция на директора на Федералния резерв", "date": "2019.09.18", "title": "Предстоящи международни събития за 18 септември (Агенция \"Фокус\")"}
{"url": "http://www.focus-news.net/news/2019/09/18/2699830/nimh-dnes-shte-bade-predimno-slanchevo-na-otdelni-mesta-v-planinite-e-vazmozhno-da-prevali.html", "text": "Днес ще бъде предимно слънчево, но от север-северозапад облачността ще започне да се увеличава и привечер, на отделни места, главно в планините ще превали. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще духа до умерен северозападен вятър, който в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще бъдат между 29° и 34°, по-ниски в северозападните райони - между 24° и 29°, в София около 27°. Атмосферното налягане е по-ниско от средното за месеца и през деня бавно ще се повишава. \r\nНад Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. Вълнението на морето ще бъде 1-2 бала.     \r\nВ планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще бъде около 24°, на 2000 метра – около 13°.", "date": "2019.09.18", "title": "НИМХ: Днес ще бъде предимно слънчево, на отделни места в планините е възможно да превали"}
{"url": "http://www.focus-news.net/news/2019/09/18/2699832/hristo-apostolov-kmet-na-rayon-krasno-selo-obrazovatelna-infrastruktura-i-izgrazhdaneto-na-parkingi-shte-badat-sred-vazhnite-prioriteti-pri-eventualen-sledvasht-mandat.html", "text": "Образователна инфраструктура, изграждането на допълнителни надземни и подземни паркинги и зелени площи ще бъдат приоритет за район „Красно село“ при спечелването на евентуален следващ мандат. Това каза в интервю за предаването „Вече 30 години-времето е наше“ на Радио „Фокус“ Христо Апостолов, кмет на район „Красно село“ и кандидат за нов мандат от СДС. Той уточни, че до голяма степен през последните четири години е успял да реализира заложените по време на предходната кампанията приоритети. Сред важните моменти през последния мандат той открои продължаващото строителство на метрото на територията на района, завършения културен дом, ремонт на училища, строителство на нови детски градини и части към тях. „Новите обекти, които ще бъдат приоритет на бъдещ следващ мандат, са заложените вече училища по Националната програма за енергийна ефективност. Проектите са готови и се чака финансиране. Това са 34 ОУ и 142 ОУ, като се подготвят документи  и за СУ 132. Предстои строителство на нов корпус на ДГ №8, тъй като в района има сериозен недостиг на места в детските градини. Предстои конкурс за нова ясла и организирането на нови групи в детска ясла №31. Тепърва предстоят сериозни ремонти и по трасето на трамвай №5. Приоритет ще бъде и облагородяване на междублоковото пространство“, обясни Христо Апостолов. Той посочи, че районът е един от старите в София. „Проблемът с паркирането съществува и тук. Акцент при следващ мандат ще бъде и изграждането на подземни и надземни паркинги“, каза той. Апостолов припомни, че районните кметове не разполагат със собствени бюджети. Според Апостолов промяната в София е положителна и през последните години столицата се развива в правилна посока.  \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Христо Апостолов, кмет на район „Красно село“: Образователна инфраструктура и изграждането на паркинги ще бъдат сред важните приоритети при евентуален следващ мандат"}
{"url": "http://www.focus-news.net/news/2019/09/18/2699831/prezidentat-rumen-radev-shte-udostoi-poslanika-na-braziliya-s-orden-madarski-konnik-parva-stepen.html", "text": "Президентът Румен Радев ще удостои посланика на Федеративна република Бразилия Ана Мария Сампайо Фернандес с орден „Мадарски конник“ първа степен. Това съобщиха от  прессекретариата на държавния глава . Церемонията ще започне в 11.00 часа в Гербовата зала на „Дондуков“ 2. Държавното отличие се връчва за заслугите на дипломата за укрепването и развитието на отношенията между България и Бразилия.  \r\nВ 12.00 часа на „Дондуков“ 2 държавният глава ще отличи американския етнограф Мартин Кейниг с почетния знак на Президента на Републиката за приноса му за съхранението и популяризирането на българското фолклорно изкуство. \r\nМартин Кейниг представя в София своята фотоизложба „Ехо от Балканите. XX век: Портрети и звуци от България“. Изложбата, която се организира в партньорство с Националната художествена галерия, включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. \r\nОт 15.00 часа на „Дондуков“ 2 президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония.", "date": "2019.09.18", "title": "Президентът Румен Радев ще удостои посланика на Бразилия с орден „Мадарски конник - Първа степен“"}
{"url": "http://www.focus-news.net/news/2019/09/18/2699837/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 15.00 часа в Гранитна зала на Министерския съвет. Това съобщиха от  правителствената информационна служба . Националният съвет за тристранно сътрудничество ще обсъди Проект на Постановление на Министерския съвет за изменение и допълнение на Правилника за устройство и организация на работата на органите на медицинската експертиза и на регионалните картотеки на медицинската експертиза, внесен от министъра на здравеопазването Кирил Ананиев.", "date": "2019.09.18", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/09/18/2699834/vitseprezidentat-iliyana-yotova-organizira-fotoizlozhba-na-amerikanets-zapechatal-spomena-za-balgarskoto-selo.html", "text": "По инициатива на вицепрезидента Илияна Йотова американският етнограф Мартин Кейниг представя в София своята фотоизложба „Ехо от Балканите. XX век: Портрети и звуци от България“. Това съобщиха от  прессекретариата на държавния глава . Изложбата, която се организира в партньорство с Националната галерия, включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. Съставител на изложбата е известният български фотограф Иво Хаджимишев.  \r\nПрез 60-те години на миналия век като млад хореограф Кейниг посещава няколко пъти България, за да изучава българските народни ритми. Записва песни, заснема празници, обичаи, сватби, помени, пейзажи, портрети от различни краища на България. Мартин Кейниг работи и в съседни балкански държави и колекцията му от над 4000 фотоси и стотици записи е откупена от авторитетния институт „Смитсониън“. \r\nКейниг е човекът, открил и записал преди повече от 50 години в една класна стая на училището в Смолян изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски. Кейниг популяризира българската народна песен в САЩ и допринася тя да бъде избрана за златната плоча, която лети на борда на американския спътник „Вояджър 2“. \r\nВицепрезидентът Йотова ще открие изложбата в 18.00 часа в Националната галерия - Двореца. Гости на откриването ще бъдат Валя Балканска и гайдарят Петър Янев и ще изпълнят легендарната „Излел е Делю хайдутин“. Изложбата може да бъде разгледана до 17 ноември. \r\nОт 10.00 часа на 19 септември в Изложбената зала на Националната галерия вицепрезидентът ще присъства на представянето на фотоалбума на Мартин Кейниг и краткия филм „Образи от Балканите“.", "date": "2019.09.18", "title": "Вицепрезидентът Илияна Йотова организира фотоизложба на американец, запечатал спомена за българското село"}
{"url": "http://www.focus-news.net/news/2019/09/18/2699835/parlamentat-shte-razgleda-na-parvo-chetene-promeni-v-zakona-za-borba-s-trafika-na-hora.html", "text": "Парламентът ще разгледа на първо четене промени в Закона за борба с трафика на хора. Това предвижда седмичната проектопрограма за работа на  Народното събрание . Законопроектът е внесен от Министерски съвет. Предложените изменения и допълнения в Закона за борба с трафика на хора са продиктувани от необходимостта за спазване на международните правни инструменти, по които България е страна, както и от нуждата да се отстранят противоречия в разпоредби, които практиката е доказала за неприложими. Промените са свързани с развитието в институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик. Друга част от измененията касаят привеждане на националното законодателство с изискванията на международните правни норми. Те касаят още и закрилата за жертвите. Според вносителите приемането на предложения законопроект ще доведе до по-голяма яснота при прилагането на разпоредбите на закона, до осигуряване на прозрачност на извършвания контрол върху дейностите, регламентирани с него, и до изпълнение на ангажиментите на страната ни по прилагането на Конвенцията на Съвета на Европа за борба с трафика на хора. Депутатите ще се занимаят на първо четене и с промени в Закона за опазване на обществения ред при провеждането на спортни мероприятия. Проектът е изготвен във връзка с необходимостта от прецизиране на текстовете, касаещи продажбата на билети за спортни мероприятия. Предлаганите за отмяна текстове са част от пакета мерки, които бяха заложени в закона с цел превенция на противообществените прояви. Законопроектът предлага отмяната на текстове, отнасящи се до забрана за продажба на билети на каса в деня на провеждане на спортното мероприятие, когато то е определено като мероприятия с висок риск. Към момента след последваща оценка на въздействие на нормата, тя се оказва неефективна и създава потенциална възможност да ескалира безредици. На вниманието на депутатите ще бъде поставен и законопроект за изменение и допълнение на Закона за местното самоуправление и местната администрация.", "date": "2019.09.18", "title": "Парламентът ще разгледа на първо четене промени в Закона за борба с трафика на хора"}
{"url": "http://www.focus-news.net/news/2019/09/18/2699838/toni-simidchieva-sds-plovdiv-nastoyavame-za-promyana-v-ustava-na-partiyata-za-da-ne-bade-gradskata-organizatsiya-podchinena-na-oblastnata.html", "text": "Настояваме за промяна в устава на партията, за да не бъде градската организация подчинена на областната. Това каза в предаването „Вече 30 години-времето е наше“ на  Радио „Фокус“   Тони Симидчиев, член на СДС-Пловдив. По думите й в областното ръководство на партията влизат представители на всички малки градчета и села от околността и всички тези хора определят политиката на град Пловдив. „Можете ли да си представите например как един член на областния съвет от град Лъки, ще гласува за проблемите, които трябва да бъдат решени в Пловдив-град. Какво знае човекът от Лъки, от Брезово, от Хисаря, от Стамболийски, от Сопот, какво знаят те за проблемите на Пловдив, че те ще определят политиката на пловдивската организация на СДС? То е заложено в устава на СДС, умишлено е направено, за да може някой някъде решил, че ще държи под ръка градската организация, да го направи. Това са будни хора, интелигентни хора и е не могат да бъдат манипулирани лесно, затова уставно са решили, че ще ги държат подчинени. Е, да ама не. Просто тези структури се разпадат по този начин, интелигентният човек не може да бъде по никакъв начин изнудван“, обясни тя. Симидчиева добави, че предстои среща с Националното ръководство на СДС, на която ще се обсъдят възможностите за промяна на досегашния модел на управление.  \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Тони Симидчиева, СДС-Пловдив: Настояваме за промяна в устава на партията, за да не бъде градската организация подчинена на областната"}
{"url": "http://www.focus-news.net/news/2019/09/18/2699839/sport-viktoriya-tomova-shte-igrae-sreshtu-naomi-osaka-na-turnira-v-yaponiya.html", "text": "Виктория Томова ще играе мач от срещу Наоми Осака във втория кръг на турнира в японския град Осака. Българката си гарантира двубой с бившата номер едно в света и топ поставена в надпреварата, след като се наложи над Ализе Корне. \r\nДвубоят между Томова и Осака е последен в програмата за централния корт, като ще започне не преди 11:00 часа сутринта. Преди това на корта ще играят Елизе Мертенс, Мадисън Кийс и Анджелик Кербер.", "date": "2019.09.18", "title": "Спорт: Виктория Томова ще играе срещу Наоми Осака на турнира в Япония"}
{"url": "http://www.focus-news.net/news/2019/09/18/2699840/vitsepremierat-ekaterina-zaharieva-shte-otkrie-izlozhba-po-sluchay-140-godini-ot-ustanovyavane-na-diplomaticheski-otnosheniya-s-velikobritaniya.html", "text": "Вицепремиерът и министър на външните работи Екатерина Захариева и посланикът на Великобритания Ема Хопкинс ще открият българо-британска изложба по случай 140 години от установяването на дипломатическите отношения между България и Великобритания от 15.00 часа в Министерството на външните работи. Това съобщиха от  Министерството . \r\nЕкспозицията, включваща експонати на посолството на Великобритания и Дипломатическия институт към МВнР, представя различни аспекти и исторически моменти от българо-британските отношения. \r\nПо време на откриването първият директор на Британския съвет в София Дейвид Стоукс ще прочете откъси от пътепис на британската пътешественичка Уинифред Гордън, пътувала по нашите земи по време на Първата световна война. \r\nСъбитието, организирано съвместно с британското посолство, е част от серия инициативи, посветени на 140-годишния юбилей в двустранните отношения. \r\nБългария и Великобритания установяват дипломатически отношения през 1879 г. Лорд Уилям Палгрейв, дипломатически агент и генерален консул, връчва акредитивните си писма на княз Александър Батенберг на 23 юли 1879 г. България открива дипломатическо агентство в Лондон на 27 септември 1903 г. с първи дипломатически агент Димитър Цоков.", "date": "2019.09.18", "title": "Вицепремиерът Екатерина Захариева ще открие изложба по случай 140 години от установяване на дипломатически отношения с Великобритания"}
{"url": "http://www.focus-news.net/news/2019/09/18/2699841/pravitelstvoto-shte-obsadi-proekt-na-postanovlenie-za-sazdavane-na-natsionalen-mehanizam-za-borba-s-koruptsiyata-i-organiziranata-prestapnost.html", "text": "Правителството ще обсъди Проект на постановление за създаване на национален механизъм за мониторинг в борбата с корупцията и организираната престъпност, съдебната реформа и върховенството на закона и на съвет за координация и сътрудничество. Това предвижда  дневният ред  на днешното правителствено заседание. Министрите ще обсъдят и Проект на постановление за приемане на методика за определяне на линията на бедност в страната, а също и проект на решение за приемане на секторна стратегия за развитие на електронното управление в НОИ. Дневният ред на правителственото заседание включва още Доклад за одобряване на отчета за изпълнението на плана за действие „Предприемачество 2020 – България“ за 2018 г. Министрите ще разгледат и Проект на решение за одобряване на искане за получаване на подкрепа по програмата на Европейския съюз за подкрепа на структурни реформи. На заседанието ще бъдат разгледани и Проект на постановление за изменение и допълнение на постановление № 44, Доклад за одобряване позицията на Република България по дело на ЕС, във връзка със застрахователно акционерно дружество „Булстрад“ – Виена срещу застрахователната компания „Олимпик“, Проект на решение за освобождаване на Жан-Пол Картерон от функциите почетно консулско длъжностно лице на Република България в Княжество Монако. В дневния ред на правителството е включен още Проект на постановление за одобряване на допълнителни разходи по бюджета на Министерство на икономиката, Проект на решение за учредяване на безсрочен сервитут върху поземлени имоти в горска територия – публична държавна собственост в землището на гр. Шумен,  проект за решение за обявяване на имот, публична държавна собственост и за безвъзмездното му прехвърляне в собственост на Община Септември, обл. Пазарджик, както и проекти на решения за безвъзмездно прехвърляне на правото на собственост върху имот държавна собственост на Община Самоков и проект за решение за обявяване на имот публична държавна собственост за имот – частна държавна собственост. Министрите ще разгледат още и Проект за решение за разрешаване пребиваването на научно-изследователския кораб „MARE NIGRUM” в териториалните ни води от 27 септември до 6 октомври тази година, както и проект на решение за одобряване на споразумение за извършване на преглед на инвестиционната политика на България между България и Организацията за икономическо сътрудничество. В дневният ред на правителството са предвидени още Проект на решение за одобряване на програмата за сътрудничество в областта на образованието между МОН и Министерство на човешките ресурси на Унгария за периода 2019-202 г.; Доклад за определяне състава на делегацията на Република България за участие в редовните годишни срещи на съветите на управителите на групата на Световната банка и Международния валутен фонд, Проект на решение за одобряване на резултатите и протокола от Седмата сесия на Междуправителствената българо-монголска сменена комисия за икономическо сътрудничество. Освен това министрите ще разгледат и Проект на постановление за допълнение на правилника за прилагане на Закона за тютюна, Проект на постановление за приемане на Наредба за електронната платформа за продажба на имоти – частна държавна собственост и на имоти, собственост на търговски дружества; Проект на постановление за приемане на Наредба за формата, съдържанието, сроковете, реда и начина за представяне на информация по чл. 8 от Закона за финансовото управление и контрол в публичния сектор, както и Проект на  постановление за изменение и допълнение на Наредбата за съществените изисквания и оценяване на съответствието на играчките, приета с постановление № 300 на Министерския съвет от 2010 г.", "date": "2019.09.18", "title": "Правителството ще обсъди Проект на постановление за създаване на национален механизъм за борба с корупцията и организираната престъпност"}
{"url": "http://www.focus-news.net/news/2019/09/18/2699845/kmetat-na-sofiya-yordanka-fandakova-shte-proveri-izgrazhdaneto-na-detska-gradina-v-rayon-novi-iskar.html", "text": "Кметът Йорданка Фандъкова ще провери в 10.00 часа изграждането на детска градина в район „Нови Искър“ в кв. Курило на ул. „Варна“ 1. Това съобщиха от пресцентъра на  Столична община .", "date": "2019.09.18", "title": "Кметът на София Йорданка Фандъкова ще провери изграждането на детска градина в район „Нови Искър“"}
{"url": "http://www.focus-news.net/news/2019/09/18/2699833/afp-liberman-prizova-za-sazdavane-na-pravitelstvo-na-natsionalnoto-edinstvo.html", "text": "Ръководителят на партията на рускоезичните израелтяни „Наши дом - Израел“ (НДИ), и бивш министър на отбраната на Израел Авигдор Либерман предложи да се сформира правителство на национално единство след предсрочните избори за Кнесет (парламента). Политикът обяви това малко след публикуването на екзитполовете, според които нито една партия не успява да получи достатъчно места за формиране на стабилна коалиция, предава  AFP . \r\n„Има само един вариант: формирането на широко правителство на национално единство с участието на НДИ, партията [„Ликуд“] на Бенямин  Нетаняху и блока „Синьо и бяло“ [на бившия началник на Генералния щаб на силите за отбрана на Израел Бени Ганц]\", заяви Либерман. „Правителството на националното единство е единствената възможност при извънредни ситуации, а ситуацията е такава - както в областта на сигурността, така и в икономиката\", добави той. \r\n \r\n Тереза Герова", "date": "2019.09.18", "title": "AFP: Либерман призова за създаване на правителство на националното единство"}
{"url": "http://www.focus-news.net/news/2019/09/18/2699823/ria-novosti-balgarskiyat-sad-premahna-prepyatstvieto-pred-turski-potok.html", "text": "Върховният административен съд на България прекрати производството по избор на изпълнител за изграждане на тръбопровод, който ще получава газ от „Турски поток“ – изпълнител остава консорциума, ръководен от саудитската компания „Аркад Инженеринг“. \r\nВърховният административен съд отхвърли жалбата на консорциума „Газово развитие и разширяване в България“ с  решение 741 от 2019 г. на Комисията за защита на конкуренцията и прекрати производството “, заяви съдът. \r\nОтбелязва се, че решението е свързано с „липсата на воля за обжалване на решението в консорциума, което е установено във връзка с писмено искане от българския клон на Completions Development, който е член на консорциума“. Разработките са завършени с Руската тръбна металургична компания (TMK). \r\nПроектът \"Турски поток\" включва изграждането на газопровод, състоящ се от две линии с капацитет 15,75 милиарда кубически метра всяка. Първият е предназначен за доставка на руски газ за турските потребители, вторият - за доставките на страните от Южна и Югоизточна Европа (през България до Сърбия и Унгария). Стартирането е планирано преди края на 2019 г. \r\nПрез януари \"Булгартрансгаз\" взе окончателно решение за изграждането на нов газопровод от границата с Турция до Сърбия, който ще получава газ от \"Турски поток\". Последва търг за резервиране на капацитет в новата система за транспортиране на газ, по време на който две компании, включително \"Газпром\", резервираха 100 процента от бъдещите обеми за транзит на газ. България планира да завърши изграждането на балканския клон на „Турски поток“ до края на 2020 г., заяви председателят на българския парламент през юни. \r\nПрез април компанията обяви, че консорциум, ръководен от „Аркад инженеринг“ с участието на италианската „Аркад ИББ“, стана победител в търга за проектиране и изграждане на газопровода. Консорциумът обеща да изпълни проекта до края на 2020 г. за 1,1 милиарда евро. Като алтернатива той предложи друг вариант: в рамките на осем месеца, тоест до края на тази година, за 1,29 милиарда евро. Резултатите от търга бяха обжалвани от втория му участник - „Газово развитие и разширяване в България“. Тази жалба беше отхвърлена във вторник от местния съд. \r\n \r\n  Юлиян Марков", "date": "2019.09.18", "title": "РИА Новости: Българският съд премахна препятствието пред „Турски поток“"}
{"url": "http://www.focus-news.net/news/2019/09/18/2699846/prof-oleg-asenov-shte-predstavi-t-nar-tol-kalkulator-i-marshrutnata-karta-pred-kamarata-na-avtobusnite-prevozvachi.html", "text": "Проф. Олег Асенов, член на Управителния съвет на Агенция „Пътна инфраструктура“ (АПИ), ще представи пред членовете на Камарата на автобусните превозвачи работата с т. нар. тол калкулатор и тестовото издаване на маршрутна карта. Това съобщиха от пресцентъра на  АПИ . Демонстрацията е по покана на председателя на Камарата на автобусните превозвачи Васил Пиронков и ще се проведе в Асеновград от 11.00 часа в зала „Станимака“ на ул. „Цар Иван Асен II“15. \r\nНа 20 август Националното тол управление откри демонстрационни центрове в четири областни града – София, Пловдив, Варна и Русе, в които започнаха поетапно тестовете на електронната система за събиране на пътни такси на база изминато разстояние – тол. В тях с помощта на обучени служители на НТУ може да се тества купуването на маршрутни карти от четирите канала, по които АПИ ще ги предлага – терминал за самообслужване, сайта www.bgtoll.bg, мобилното приложение и от гише. По заявка се организират работни срещи и обучения с представители на браншовите организации. \r\nВ Камарата на автобусните превозвачи членуват 34 транспортни фирми с около 2 400 автобуса.", "date": "2019.09.18", "title": "Проф. Олег Асенов ще представи т. нар. тол калкулатор и маршрутната карта пред Камарата на автобусните превозвачи"}
{"url": "http://www.focus-news.net/news/2019/09/18/2699849/denyat-18-septemvri-v-svetovnata-istoriya.html", "text": "Христофор Колумб достига Коста Рика през 1502 г. по време на 4-тото си и последно пътуване до Новия свят. През 1759 г. Квебек окончателно попада под английски контрол в Канада. През 1793 г. президентът на САЩ Джордж Вашингтон прави първата копка на Капитолия. Капитолия се нарича сградата на парламента (конгреса) на САЩ. Той е двукамарен – състои се от палата на представителите и сенат, а през 1851 г. излиза първият брой на вестник \"Ню Йорк Таймс\".  \r\n  руският космонавт Николай Николаевич Рукавишников, френският физик Жан Бернар Леон Фуко, член на Парижката академия на науките.  \r\n  американският рок и блус-китарист и певец Джими Хендрикс. \r\n \r\n \r\n 2016 г. \r\nПровеждат се парламентарни избори в Русия. Единна Русия печели 54% от местата в парламента. \r\n \r\n \r\n 2015 г. \r\nЯпонският парламент одобрява закони разрешаващи на силите за самоотбрана да бъдат изпращани на мисии в чужбина за първи път от 1945 г. \r\n \r\n \r\n 2015 г. \r\nЦунами предизвикано от земетресението в Чили от предходният ден, достига до бреговете на Япония. \r\n \r\n \r\n 2014 г. \r\nПровежда се референдум в Шотландия за отделяне от Великобритания, като 55,3% от гласовете са против. \r\n \r\n \r\n 2013 г. \r\nТони Абът официално встъпва на длъжност министър-председател на Австралия. \r\n \r\n \r\n 2012 г. \r\nВ Ню Йорк се открива 67-та сесия на Общото събрание на ООН. \r\n \r\n \r\n 2012 г. \r\nРуските власти закриват представителството на Американската агенция за международно развитие (USAID) на територията на страната. Агенцията финансира провеждането на свободни и честни избори в страните с млада демокрация, както и подпомагане на институциите, поддържащи частния бизнес, подобряването на законовата рамка за развитие на бизнеса и стимулиране на местното икономическо развитие. По повод закриването дейността на агенцията в Русия, говорителя на Държавния департамент на САЩ Виктория Нуланд заявява, че американското правителство ще продължи да подкрепя гражданското общество в Русия. \r\n \r\n \r\n 2011 г. \r\nЗеметресение от 6.8 степен разтърсва Индия на 68 км северозападно от Гангток, Сиким. Земетресението е усетено в Делхи, Калкута, Гувахати и други градове в Индия. \r\n \r\n \r\n 1981 г. \r\nФренският парламент премахва смъртното наказание. \r\n \r\n \r\n 1973 г. \r\nФедерална република Германия и Германската демократична република са приети в ООН. \r\n \r\n \r\n 1960 г. \r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души. \r\n \r\n \r\n 1851 г. \r\nИзлиза първият брой на вестник \"Ню Йорк Таймс\". Печатното издание е американски ежедневник. Тиражът му е повече от 1,1 млн. броя дневно, неделното издание е с тираж приблизително 1,7 млн. броя. Вестникът има задгранични издания. Свързан е с Демократическата партия на САЩ. \r\n \r\n \r\n 1793 г. \r\nПрезидентът на САЩ Джордж Вашингтон прави първата копка на Капитолия. Капитолия се нарича сградата на парламента (конгреса) на САЩ. Той е двукамарен – състои се от палата на представителите и сенат. \r\n \r\n \r\n 1759 г. \r\nКвебек окончателно попада под английски контрол в Канада. Квебек е провинция в Източна Канада. Площта й е 1 541 кв. км., а населението е 8 000 000 души (основно франко-канадци). Административният център на провинцията е гр. Квебек, който е и голямо морско пристанище до устието на р. Св. Лавренти. До идването на европейците земите на Квебек са населявани от индианци. През 1608 г. е основана колония “Нова Франция”, която е завладяна от Англия през 1759 г. Името Квебек е от 1774 г. \r\n \r\n \r\n 1502 г. \r\nХристофор Колумб достига Коста Рика при 4-тото си и последно пътуване до Новия свят. Христофор Колумб е роден през 1451 г. в Генуа, Италия. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция, която се провежда в годините 1492-1493 г. включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига о. Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция се провежда в периода 1493-1496 г. Тя се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември – остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. Третата експедиция се провежда от 1498 г. до 1500 г. се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на река Ориноко и полуостров Пария, с което слага началото на откриването на Южна Америка. През 1500 г. е арестуван и е изпратен в Кастилия, където е освободен. Четвъртата експедиция е проведена през 1502-1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив; от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Колумб се завръща на 7 ноември 1504 г. \r\nОткритията на Колумб са съпроводени с колонизация на земите, основаване на испански селища и масово изтребление на коренното индианско население. \r\nХристофор Колумб умира на 20 май 1506 г. във гр. Валядолид, Испания. \r\n \r\n \r\n На тази дата са родени: \r\n 1932 г. \r\nРоден е Николай Николаевич Рукавишников – руски космонавт. Рукавишников завършва Московския инженерно-физичен институт през 1957 г., работи в конструкторско бюро. Приет е в отряда на космонавтите през 1967 г. През април 1971 г. заедно с В. А. Шаталов и А. С. Елисеев лети в Космоса на борда на кораба \"Союз-10\" като инженер изпитател. На 24 април 1971 г. \"Союз-10\" се сближава с научната станция \"Салют\", изведена по-рано в орбита. Престоява в Космоса 47 ч. и 46 мин. Лети повторно в Космоса от 2 до 8 декември 1974 г. заедно с А. В. Филипченко на борда на кораба \"Союз-16\". Корабът прави около 97 обиколки на Земята за 5 денонощия 22 ч. и 24 мин. През април 1979 г. Рукавишников извършва полет с космическия кораб \"Союз-33\" заедно с първия български космонавт Г. И. Иванов. Николай Рукавишников е първият цивилен командир на космически кораб. До края на живота си работи в конструкторското бюро, където се занимава с компютърни технологии и електроника. Автор е на изобретения, внедрени на космическите кораби. Умира на 19 октомври 2002 г. \r\n \r\n \r\n 1819 г. \r\nРоден е Жан Бернар Леон Фуко – френски физик, член на Парижката академия на науките (от 1865 г.) и член-кореспондент на Петербургската академия на науките от 1860 г. През 1850 г. измерва скоростта на светлината във въздух и вода. Открива вихровите токове (токове на Фуко), чрез махалото на Фуко доказва опитно въртенето на Земята. Създава оптически (поляризационна призма, фотометър) и жироскопски прибори, регулатор за дъгова електрическа лампа и др. Работи с И. Физо и Д. Араго. Умира на 11 февруари 1868 г. \r\n \r\n \r\n На тази дата умират: \r\n 1970 г. \r\nУмира Джими Хендрикс (Джони Алън Хендрикс, преименуван на Джеймз Маршал Хендрикс през 1946 г.) – американски рок и блус-китарист и певец. Роден е на 27 ноември 1942 г. в Сиатъл, САЩ. Оказва огромно влияние върху развитието на музиката. Повлиян е от блус-китаристи като Мъди Уотърс, Би Би Кинг. Започва да концертира под името Джими Джеймз. Свири със Сам Кук, Би Би Кинг, Литъл Ричард, Айк и Тина Търнър, У. Пикет, “Айсли Брадърс”, Кинг Къртис. През 1965 г. сформира групата “Джими Джеймз енд Флеймс” и свири в клубовете на “Гринич Вилидж”. В Лондон създава триото “Икспириънс” заедно с Ноел Рединг – китара, и Мич Мичъл – ударни инструменти, с което записва първия си хит “Хей, Джо” и най-значимите си албуми. Свири на фестивалите в Монтерей (1967 г.) и Уудсток (1969 г.). След това създава групата “Бенд ъф Джипсис”, която съществува само няколко месеца. Последният му голям концерт е на о. Уайт (1970 г.). Умира в Лондон от свръхдоза наркотик. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.18", "title": "Денят 18 септември в световната история"}
{"url": "http://www.focus-news.net/news/2019/09/18/2699848/pp-abv-shte-provede-preskonferentsiya-na-tema-mestni-izbori-2019-g.html", "text": "От 13.30 часа в централата на ПП АБВ на ул. „Врабча“ № 23 ще се проведе пресконференция на тема „Местни избори 2019 г.“ Това съобщиха от пресцентъра на партията. На събитието ще присъстват Румен Петков – председател на АБВ; Любомира Ганчева – заместник-председател на АБВ и Владимир Маринов – заместник-председател на АБВ.", "date": "2019.09.18", "title": "ПП АБВ ще проведе пресконференция на тема „Местни избори 2019 г.“"}
{"url": "http://www.focus-news.net/news/2019/09/18/2699847/denyat-18-septemvri-v-balgarskata-istoriya.html", "text": "През 1854 г. Георги Раковски разпуска четата си поради оттеглянето на руската армия от Балканите по време на Кримската война и предвид настъпващата есен. Започват заседанията на Европейската комисия по изработване на Органически устав на Източна Румелия в Цариград. На 15 октомври комисията се премества в Пловдив. Княз Александър I заминава за Букурещ през 1879 г., на своето първо официално посещение в чужбина. През 1912 г. започва формирането на 37-ми, 38-ми, 41-ви, 42-ри, 43-ти, 44-ти, 45-ти, 46-ти, 47-ми, 48-ми, 49-ти, 50-ти, 51-ви, 52-ри, 53-ти, 54-ти пехотни полкове. Започва формиране на 70 доброволчески чети (между 10 и 30 четници) от тракийски и македонски българи по план на Александър Протогеров и Петър Дървингов, ръководени от Щаб на партизанските отряди. Партизанските отряди ще бъдат изпратени в тила на Турската армия. На партизанските отряди са отпуснати 60 000 лева от щаба на войската и е издадено предписание за получаване на 600 пушки от Софийския артилерийски арсенал. През 1918 г. започва атаката на съглашенците срещу позициите на 9 Плевенска пехотна дивизия при Дойран.Срещу  една българската дивизия са хвърлени 4 пехотни дивизии на противника с 260 оръдия и над 300 картечници. Започва настъплението на войските на Съглашението при връх Добро поле. Фронтът е пробит от многобройните противникови части.Срещу 2 Тракийска и 3 балканска дивизия настъпва Втора сръбска армия и две френски дивизии. В контраатаката на връх Калатепе край Дойран загива капитан Никола Константинов, доцент по математика в СУ, командир на 16 рота от 17 Доростолски полк. Капитан Константинов лично води войниците си в ръкопашната схватка. През 1944 г. е обявено военно положение в България. Решението е взето на 8 септември 1944 г. от кабинета на Константин Муравиев.  \r\n актрисата Катя Паскалева, актьорът Руси Чанев  \r\n книжовникът и участник в националноосвободителното движение Натанаил Охридски и Пловдивски (Нешо Стоянов Бойкикев), художникът Христофор Жефарович. \r\n \r\n \r\n 2007 г. \r\nПрезидентът на Република България Георги Първанов присъжда орден „Стара планина“ първа степен на: \r\n1. Никола Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“ \r\n2. Сесилия Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“ \r\n3. Жан-Клод Юнкер - „за изключително големия му принос за развитие на двустранните отношения между Република България и Великото Херцогство Люксембург, както и за присъединяване на страната ни към Европейския съюз.“ \r\n \r\n \r\n 2006 г. \r\nПрезидентът на Република България Георги Първанов присъжда орден „Стара планина“ първа степен на Димитрис Куркулас посланик, ръководител на делегацията на Европейската комисия в Република България, „за изключително големите му заслуги за развитието на отношенията между Република България и Европейския съюз, утвърждаването на авторитета на страната ни като надежден партньор и бъдещ член на Европейския съюз, както и по повод окончателното му отпътуване от България“. \r\n \r\n \r\n 2001 г. \r\nМакедонският премиер Любчо Георгиевски е на посещение в България. \r\nВизитата е по покана на българския премиер Симеон Сакскобургготски. Обсъдени са проблемите на сигурността в региона, както и съвместни икономически проекти, влючително и в телекомунискациите. Не са подписани конкретни договори по тях. \r\n \r\n \r\n 1995 г. \r\n“Българска телекомуникационна компания” ЕАД и гръцката компания \"Интраком\" учредяват смесено дружество \"Булком\", в което гръцката фирма притежава 68 % от капитала. \r\n \r\n \r\n 1992 г. \r\nДиректорът на Националната разузнавателна служба генерал Бриго Аспарухов публично изнася данни за тайната мисия на съветника на министър-председателя Филип Димитров - Константин Мишев в Македония. Според изнесените данни Мишев е проучвал възможността за оръжейни доставки. Този скандал става една от причините за падането на правителството на Филип Димитров. \r\n \r\n \r\n 1973 г. \r\nОт 18 до 21 септември на приятелско посещение в България е генералният секретар на ЦК на КПСС Леонид Брежнев. На 20 септември в резиденция \"Воден\" се провежда важен разговор между Тодор Живков и Леонид Брежнев. Българският лидер иска от Брежнев отстъпки по жизненоважните за българската икономика проблеми в електроенергията и доставките на нефт, по цените на българските селскостопански стоки, а също и подкрепа на българската позиция по македонския въпрос, използвайки за пореден път тактиката на уверения за \"всестранно сближение със Съветския съюз\". \r\n \r\n \r\n 1960 г. \r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души. \r\n \r\n \r\n 1944 г. \r\nЗапочва да излиза в. \"Работническо дело\" като орган на БРП (к), с главен редактор Крум Кюлявков, заменен след месец от Димитър Ганев. \"Работническо дело\" е обществено-политически вестник; орган на Централния комитет на Българската комунистическа партия. Излиза в София до февруари 1944 г. Подновен е след 9 септември 1944 г. До 1939 г. е орган на Работническата партия, а след сливането й с БКП (1939 г.) е приемник на в. \"Работнически вестник\" и орган на Българската работническа партия. Редакцията на вестника се състои от следните членове: Хр. Калайджиев, А. Стоянов, Е. Стайков, Ц. Драгойчева, Д. Ганев, Тр. Костов и др. За да се предпазят тези кадри, за отговорни редактори са обявявани редови партийни членове, които да поемат ударите на властта срещу вестника. До 9 септември 1944 г. 36 души от тези редактори са хвърлени в затвора. \r\n \r\n \r\n 1944 г. \r\nОбявено е военно положение в България. Решението е взето на 8 септември 1944 г. от кабинета на Константин Муравиев. Кабинетът на Константин Муравиев съществува само няколко дни - от 2 до 8 септември 1944 г. През това кратко време той успява да наложи оставката на проф. Богдан Филов от Регентския съвет, да забрани някои от казионните организации и да обяви война на хитлеристка Германия. Обявената му война от правителството на СССР на 5 септември 1944 г. сериозно разколебава неговите позиции и на 8 срещу 9 септември е свален. След станалата правителствена промяна Муравиев е задържан и осъден от Народния съд на доживотен затвор. По-късно присъдата му е смекчена и в средата на 50-те години е пуснат на свобода. \r\n \r\n \r\n 1923 г. \r\nПравителството на проф. Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове. Александър Цанков участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Един от главните инициатори е за образуването на новата политическа формация Демократически сговор (август 1923 г.), но въпреки положените големи усилия не успява да се наложи като нейн лидер. През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като възглавява отново Министерството на народното просвещение. При извършеното през 1932 г. разцепление на Демократическия сговор възглавява едно от двете му течения, което скоро след това преобразува в самостоятелна политическа партия под името Народно социално движение. След забраната на политическите партии от режима на деветнадесетомайците преминава към полулегална политическа дейност. Обявява се в опозиция на монархическия режим отдясно и ратува за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застава начело на ново правителство, което се опитва да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те години се оттегля от активна политическа дейност. Като икономист научните му интереси са насочени към стопанската история на България и Европа. По-важни трудове: \"Войната на народите\" (1916 г.), \"Трите стопански системи. Капитализъм, комунизъм и националсоциализъм\" (1942 г.) и др. Автор и на спомени \"България в бурно време\" (неотпечатани). \r\n \r\n \r\n 1912 г. \r\nЗапочва формиране на 70 доброволчески чети (между 10 и 30 четници) от тракийски и македонски българи по план на Александър Протогеров (на снимката) и Петър Дървингов, ръководени от Щаб на партизанските отряди. От 22 септември започват да навлизат в Македония и Одринско, да извършват разузнавателна дейност и да формират местни чети по селата, като съдействат на българските и съюзническите войски. На 21 януари 1913 г. четите са разпуснати и се вливат в Македоно-одринското опълчение. От началото на май 1913 г. са създадени малки разузнавателни чети за наблюдение на окупираните от Сърбия и Гърция райони в Македония. \r\n \r\n \r\n 1879 г. \r\nКняз Александър I заминава за Букурещ, на своето първо официално посещение в чужбина. За княжески наместник е назначен министър-председателят Тодор Бурмов. Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия (чиито водители още по време на Учредителното събрание (1879 г.) се обявяват за олигархично управление) и с нейна помощ се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър I извършва отдавна замисления държавен преврат, след който суспендира (отменя) конституцията и въвежда т.нар. режим на пълномощията (1881-1883 г.). Но този акт не дава очакваните резултати, напротив, князът губи до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където му е издигнат мавзолей. \r\n \r\n \r\n 1878 г. \r\nЗапочват заседанията на Европейската комисия по изработване на Органически устав на Източна Румелия в Цариград. На 15 октомври комисията се премества в Пловдив. Органическият устав на Източна Румелия е основен закон (Конституция), изготвен в съответствие с разпоредбите на Берлинския договор от 1878 г. от Европейската комисия. В състава й влизат представители на Великите сили и Турция. Комисията започва своята работа през септември 1878 г. в Цариград, един месец по-късно се премества в Пловдив. Органическият устав е приет на 14 април 1879 г. след продължителни дискусии. Съдържа 495 члeна и 13 притурки (анекси). В основни линии повтаря решенията на Берлинския договор за Южна България. Източна Румелия е определена като автономна област под политическата и военната власт на султана, начело с генерал-губернатор, предлаган от султана и одобряван от Великите сили. Управлява с помощта на Частен съвет (Директорат), в който влизат 6-тимата началници на дирекциите (министерствата) в Областта. Най-влиятелна фигура в него е главния секретар, който е и директор на вътрешните работи. Законодателната власт се осъществява от Областното събрание. Състои се от 56 души: 10 се посочват от главния управител, 10 влизат по \"право\" и 36 се избират пряко от населението. Между сесиите на Областното събрание действа Постоянен комитет от 10 души, избрани сред депутатите. В административно отношение Областта се разделя на 6 департамента (окръга) и 28 кантона (околии). Органическият устав утвърждава използването на три официални езика в Областта – български, турски и гръцки. Посредством устава се гарантират основните права и свободи на населението – свобода на словото и печата, на събранията и сдруженията, равенство на всички пред закона и т.н. Уставът предвижда редица гаранции за правата на султана в Областта – да одобрява законите, гласувани от Областното събрание, да го разтуря, да разполага войска по стратегически важни места и др. Областта няма право на самостоятелна външна политика. Трябва да изплаща определена годишна вноска на Османската империя. Всичките тези ограничения имат по-скоро формален характер. На практика в резултат на упоритата съпротива на местното население Областта запазва българския си характер. \r\n \r\n \r\n 1854 г. \r\nГеорги Раковски разпуска четата си поради оттеглянето на руската армия от Балканите по време на Кримската война (1853-1856 г.) и предвид настъпващата есен. По време на войната Раковски постъпва като преводач в турската главна квартира в Шумен, където създава Тайно общество с цел да събира и изпраща военни сведения на руското командване. Поради предателство е разкрит, арестуван и пратен в Цариград. Успял да избяга, организира чета от 12 души, която през 1854 г. прехвърля Източна Стара планина, за да повдигне духа на българското население да се присъедини към руските войски. Води си дневник. Поради оттеглянето на руските войски, разпуска четата и 4 месеца се укрива у дома си в Котел, където замисля поемата \"Горски пътник\" и скицира спомените \"Неповинен българин\". В началото на 1855 г. напуска Котел, отсяда в Свищов и пише първото си стихотворение \"Постъп (марш) българский\". По късно заминава за Букурещ, а от там за Нови Сад, където започва да издава в. \"Българска дневница\" (юни - октомври 1857). С него поставя началото на българската революционна журналистика, като замисля и пробния брой на в. \"Дунавски лебед\". В Нови Сад издава \"Предвестник горского пътника\". Започва да печата началото на поемата си \"Горски пътник\", изучава българското историческо минало и проектира да създаде българско книжовно дружество. \r\n \r\n \r\n На тази дата са родени: \r\n 1945 г. \r\nРодена е Катя Кирилова Паскалева – българска актриса. Катя Паскалева завършва НАТФИЗ, специалност \"Актьорско майсторство\" при проф. Б. Дановски. Работи в Драматичен театър “Толбухин” (от 1967 г.), в Драматичен театър “Пловдив”, в Драматичен театър “Пазарджик”, в Драматичен театър \"София\", в Държавен сатиричен театър. Играла е роли във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Ролите й в театъра са: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Х. Пинтър, Йохана в \"Сватба\" от Е. Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Получени награди: \"Фемина\" за най-добра женска роля в Брюксел; актриса на годината в Панама; за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; втора награда. за женска роля на годината на СБФД и САБ. Умира на 23 юли 2002 г. в София. \r\n \r\n \r\n 1945 г. \r\nРоден е Руси Иванов Чанев – български драматичен и филмов актьор. Руси Чанев завършва ВИТИЗ (днес НАТФИЗ). Той е дългогодишен титуляр в театър “София”, където играе в постановките “Нервна система”, “Рожден ден”, “Имен ден”, “Когато гръм удари, как ехото заглъхва”, “Живей и помни”, “Синьо-белият скреж”, “Атентатът в затворена улица”, “Професионалист”, “Среща с непознати”, “Хамлет”, “Първите”, “Закуска с неизвестни лица”, “Зимна приказка”, “Антигона”, “Индийското въже”, “Години на странстване”, “Легенда за майката”, “Къщата” и др. Снима се и в ТВ - “На полза роду” (1964 г.), “Влизането забранено” (1965 г.), “Случка от лятото” (1967 г.), “Дворът на малките” (1970 г.), “Гълъбицата” (1970 г.), “Опечалена фамилия” (1971 г.), “Пленници на времето” (1971 г.), “Необикновен процес” (1972 г.), “Каин и магьосникът” (1977 г.) и др. В киното е от средата на 60-те години на ХХ в. В края на 70-те години става особено популярен след излизането на “Авантаж”. Филмография: “Понеделник сутрин” (1965 г.), “Горещо пладне” (1966 г.), “Цар и генерал” (1966 г.), “Най-дългата нощ” (1967 г.), “Случаят “Пенлеве” (1968 г.), “Иконостасът” (1969 г.), “Птици и хрътки” (1969 г.), “Бялата одисея” (1973 г.), “Бразилска мелодия” (ТВ, 1975 г.), “Осъдени души” (1975 г.), “Войници на свободата” (1977 г.), “Кръвта остава” (1980 г.), “Илюзия”, “Мера според мера” (1981 г.), “Константин философ” (1983-1986 г.), “19 метра вятър” (1986 г.), “Време разделно” (1988 г.), “Голгота” (ТВ, 1993 г.), “Приятелите на Емилия” (1996 г.), “Суламит” (1997 г.), “Версенжеторикс” (1999 г.), “Подгряване на вчерашния обяд” (2002 г.). Съсценарист, заедно с Г. Дюлгеров на най-представителните им съвместни филми - “Авантаж” и “Мера според мера”. Награди: от СБФД, от Варненския кинофестивал (1978 г., 1982 г., 1986 г.), от САБ, от националните прегледи на българската драма и театър (1982 г. 1984 г., 1989 г., 1990 г.). \r\n \r\n \r\n 1942 г. \r\nРодена е Аксиния Добрева Джурова - български изкуствовед, медиевист, славист. Тя завършва българска филология в Софийски университет “Св. Климент Охридски” (1965 г.) и история и теория на изкуството в Московския университет (1969 г.). От 1974 г. е доктор е по изкуствознание. От 1970 г. е научен сътрудник е в Институтът по изкуствата при БАН, а от 1984 г. е професор е по визуално изкуство в Софийски университет “Св. Климент Охридски”. През 1972 г. специализира в Белградския университет. Гост-професор е в Йейлския университет, САЩ (1989 г.), в C.N.R.S. - Париж (1992 г.), във Венеция (1995 г., 1997 г.). От основаването през 1986 г. на Центъра за славяно-визуални проучвания \"Иван Дуйчев\" към Софийския университет “Св. Климент Охридски” е негов директор. От 1986 г. до 1997 г. е вицепрезидент на MAIRSK, от 1997 г. е генерален секретар на MAIRSK при ЮНЕСКО. Аксиния Джурова е първата жена, работила с фондовете на Ватиканската библиотека и първата жена събеседник на японския мислител Дайсаку Икеда в поредицата му от диалози със световни личности. Работи в областта на средновековното изкуство (изследва и популяризира илюстрирани славянски и визуални ръкописи) и в оперативната критика за съвременното изобразително изкуство. Носител е на наградата на СБХ за изкуствознание и критика \"Н. Райнов\" (1975 г.). Основните й трудове са - албуми: \"Христо Йончев-Крискарец\" (1973 г.), \"Елза Гоева\" (1974 г.), \"Владимир Пешев\" (1977 г.), \"Иван Вукадинов\" (1978 г.); книги: \"Славянски ръкописи, документи и карти за българската история от Ватиканската апостолическа библиотека и секретния архив на Ватикана, IX-XVII в.\" (1978 г., на италиански 1979 г.), \"Славянски ръкописи в Британския музей и библиотека\" (1977 г., на английски 1978 г.), \"1 000 години български книжни Орнаменти и миниатюри\" (1981 г., на руски, немски, английски), \"24 миниатюри от Томичовия псалтир\" (1982 г.), \"Каталог на славянските ръкописи във Ватиканската апостолическа библиотека\" (1985 г.), \"Славянски, гръцки и ориенталски ръкописи във фонда на Центъра за славяно-визуални проучвания “Иван Дуйчев\" (1988 г.), \"Томичовият псалтир\" (1990 г.), \"Въведение в славянската кодикология\" (1997 г.), \"Славянски ръкописи от сбирката на Центъра за славяно-визуални проучвания “Иван Дуйчев\", XIV-XIX в.\" (2000 г.), \"Духът на лъва. Диалог между Дайсаку Икеда и Аксиния Джурова\" (1999 г. на японски, 2000 г. на български, \"Каталог на славянските ръкописи от Самоков, XIV-XIX в.\" (2001 г.). \r\n \r\n \r\n На тази дата умират: \r\n 1906 г. \r\nУмира Натанаил Охридски и Пловдивски (Нешо Стоянов Бойкикев) – български висш духовник, книжовник, участник в националноосвободителното движение, почетен член на БКД (1884 г.). Роден е на 26 октомври 1820 г. в с. Кучевища, Скопско. Учи в Скопие, Самоков и Прилеп. Приема монашество в Зографския манастир (1837 г.). Учи в Духовната академия в Киев (1851 г.). Учителства в Зографския манастир, а след това е управител на имотите на Добровецкия манастир в Молдавия (1869 г.). Той е пръв екзархийски митрополит в Охрид (1872-1877 г.); обвинен от турската власт за бунтовник и принуден да напусне епархията. Управител е на Ловешката епархия от 1879 г. до 1891 г., митрополит е в Пловдив от 1891 г. до 1906 г. Поддържа връзка с Георги Сава Раковски и Васил Левски. Натанаил Охридски и Пловдивски е един от организаторите на Кресненско-Разложкото въстание (1878-1879 г.). Автор е на религиозни съчинения. \r\n \r\n \r\n 1753 г. \r\nУмира Христофор Жефарович – български художник и бележит график. Христофор Жефарович е роден в гр. Дойран в края на XVII в. Биографичните данни за него са твърде оскъдни. Знае се, че работи предимно сред австрийските сърби в Бочани, Белград, а също и във Виена. Като художник се занимава с претворяване образите на много лица от миналото на славянските народи. Изработва много икони, фрески и щампи. Най-значителното му творение е книгата \"Стематография\", представляваща албум с гравюри на мед и с графики и текст. Тя се издава с помощта на сръбския патриарх Арсений IV през 1741 г. В нея личат образите на редица български и сръбски владетели, както и на някои светци. Освен това в нея се отпечатват и гербовете на 56 страни със съответните пояснения под тях, направени в стихотворна форма. Значителен интерес представлява българският герб - разярен лъв с корона на главата. От този герб по-късно се пресътворява и държавният герб на България. За първообраз на \"Стематографията\" послужват съчиненията на Павел Ритер Витезович и Мавро Орбини. Жефарович издава и други свои книги с гравирани образи: \"Описание на Ерусалим\" (1748 г.) и пр. Пресъздадените от него образи намират широко разпространение в българските земи и сред другите балкански народи. Те допринасят за укрепване на тяхното национално самосъзнание. Умира в Богоявленския манастир в Москва, където се съхраняват и малкото останали от него документи, сред които е и едно завещание, удостоверяващо българския му произход. \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.18", "title": "Денят 18 септември в българската история"}
{"url": "http://www.focus-news.net/news/2019/09/18/2699852/ot-1000-ch-do-1530-ch-dvizhenieto-v-tunel-trayanovi-vrata-na-avtomagistrala-trakiya-v-posoka-burgas-shte-se-osashtestvyava-v-edna-lenta.html", "text": "От 10.00 ч. до 15.30 ч. движението в тунел „Траянови врата“ на автомагистрала „Тракия“ в посока Бургас ще се осъществява в една лента. Това съобщиха от пресцентъра на  Агенция „Пътна инфраструктура“  (АПИ). Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата.    Шофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.18", "title": "От 10.00 ч. до 15.30 ч. движението в тунел „Траянови врата“ на автомагистрала „Тракия“ в посока Бургас ще се осъществява в една лента"}
{"url": "http://www.focus-news.net/news/2019/09/18/2699842/glavniyat-prokuror-sotir-tsatsarov-shte-bade-izslushan-v-komisiyata-za-pasportite.html", "text": "Главният прокурор Сотир Цацаров ще бъде изслушан в Комисията за паспортите. Това предвижда програмата за работа на Комисията. Заседанието ще се проведе от 16.30 часа в зала 132.  \r\n Агенция „Фокус“  припомня:  \r\nНа 14 декември 2018 г. парламентът създаде Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. „За“ проекторешението гласуваха 161 народни представители, „против“ – 1 и „въздържали се“ – 4. Създадената комисия работи разполагаше с 3-месечен срок за работа. \r\nИнициативата за създаване на комисията бе на ПГ на ДПС. По предложение на „Обединени патриоти“ комисията се състои от 17 членове и е на пропорционален принцип. За председател на комисията бе избран Йордан Цонев от ДПС, за заместник-председател Тома Биков от ГЕРБ. Членове на комисията са още: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от \"Обединени патриоти\", Хамид Хамид от ДПС и Андон Дончев от „Воля\". На 27 март Народното събрание удължи с 3 месеца работата на Временната анкетна комисия. Предложението бе направено от нейния председател Йордан Цоне и се обуславя от необходимостта от допълнително време за запознаване с големия обем от информация и проучването ѝ, както и изслушването на институции и компетентни органи.", "date": "2019.09.18", "title": "Главният прокурор Сотир Цацаров ще бъде изслушан в Комисията за паспортите"}
{"url": "http://www.focus-news.net/news/2019/09/18/2699844/el-pais-ispaniya-bitkata-za-sastavyane-na-pravitelstvo-v-ispaniya-zavarshi-s-palno-fiasko.html", "text": "Четиримесечната историческа битка за съставянето на ново правителство на Испания приключи с огромно фиаско – и затова действащият премиер Педро Санчес (ИСРП) се примири с факта, че гражданите на страната ще бъдат отново призовани на избори на 10 ноември, отбелязва националният ежедневник  El Pais .  \r\nТова ще бъдат вторите общи избори за последните седем месеца и четвъртите за четири години, безпрецедентен случай в Европа, който бележи провал на поколение политици, категорични са от редакцията. След провала започна и битката за разпределение на вината. Три от най-големите партии в страната обвиниха за ситуацията Испанската социалистическа работническа партия и увериха, че от самото начало политическата сила се е стремяла именно към подобен сценари. На свой ред Санчес хвърли вината върху всички останали партии, най-вече върху „Подемос“, която – съгласно думите му, „блокира избирането на премиер-социалист за четвърти път“. Той избегна всякакъв вид самокритика и призова испанците да се произнесат „още по-ясно“, отколкото на изборите през април, и да му дадат по-голямо мнозинство в парламента.  \r\nТака се стигна до ситуацията, в която във вечерните часове на вторник крал Фелипе VI обяви в изявление, че няма достатъчно подкрепа за свиква поредната сесия за избиране на премиер. \r\n  \r\n Тереза Герова", "date": "2019.09.18", "title": "El Pais (Испания): Битката за съставяне на правителство в Испания завърши с пълно фиаско"}
{"url": "http://www.focus-news.net/news/2019/09/18/2699843/nagradite-kmet-na-godinata-shte-badat-vracheni-na-tseremoniya-v-ndk.html", "text": "Наградите „Кмет на годината“ ще бъдат връчени в зала 6 на НДК на 18 септември. Събитието ще се проведе от 18.00 часа. Конкурсът се провежда за седма поредна година. За седма поредна година гражданите на всички общини имат възможността да направят оценка на свършеното от своите кметове. Тази година българите оценяваха работата на кметовете и екипите им в 9 категории, но за целия мандат 2015 – 2019 г. Призовете за „Кмет на годината“ са в общо 9 категории: „Кмет на годината“, „Кмет на гражданите“, „Градска среда“, „Транспорт“, „Туризъм, култура, фестивали и традиции“, „Образование, спорт и младежки политики“, „Инвестиции и работни места“, „Социална община“ и „Smart City“. Победителите бяха избрани след онлайн-конкурс. На специално създадената за националния конкурс платформа - kmetnagodinata.bg, българите гласуват и така изразяват гражданската си позиция и поставят всяка година оценка на работата на кметовете и техните екипи. Водещите кметове във всяка категория са трима за малка, средна и голяма община според населението в нея. Малка община е такава с население до 20 000 жители, средна – с население от 20 000 до 50 000 жители и голяма – с население над 50 000 жители. \r\n7 години „Кмет на годината“ \r\n„Кмет на годината“ започва преди седем години през 2013 г. Именно след национално онлайн допитване всяка година се отличават най-добрите кметове в България. Надпреварата се организира от Портала на българските общини Kmeta.bg и безплатния вестник КМЕТА.bg - единствените национални медии, чието основно внимание е насочено към работата на всичките 265 общини, с над 120 000 служители. За градоначалниците конкурсът „Кмет на годината\" е полезен най-вече с това, че засилва конкуренцията между тях. В първите четири издания на конкурса призът „Кмет на годината\" отиде при кметовете на София - Йорданка Фъндъкова (2013), на Бургас – Димитър Николов (2014), а през 2015 г. гражданите оценяваха работата на кметовете за целия мандат 2011-2015 и определиха победители в категориите за голяма, средна и малка община според населението в тях - Живко Тодоров (Стара Загора) за община с над 50 000 жители, Никола Белишки (Панагюрище) за община с население между 20 000 и 50 000 жители и Васко Стоилков (Сливница) за община с население под 20 000 жители. В националното онлайн допитване през 2016 г. вотът на народа определи отличията да са за кмета на Благоевград Атанас Камбитов (голяма община), кмета на Разлог Красимир Герчев (средна община) и кмета на Ивайловград Диана Овчарова (малка община). През 2017 г. управниците, събрали най-голяма подкрепа за работата си от гражданите, бяха кметът на Велико Търново Даниел Панов (голяма община), на Стамболийски Георги Мараджиев (средна община) и на Тутракан Димитър Стефанов (малка община). През 2018 г. вотът на народа определи приза \"Кмет на годината\" да е за кметовете на Русе Пламен Стоилов (голяма община), на Горна Оряховица Добромир Добрев (средна община) и на Челопеч Алекси Кесяков (малка община). \r\n \r\n Човекът зад „Кмет на годината“ и неговото мнение? \r\nЧовекът зад този конкурс е управителят на Портала на българските общини Kmeta.bg Боян Томов. Именно той за седма поредна година организира националното онлайн допитване „Кмет на годината“. „Хората очакват местната управа да работи за повече инвестиции, но гражданите все повече имат нужда от градска инфраструктура, паркове, места за отдих, уредени и чисти междублокови пространства. Ако един кмет направи 10 улички в квартала, вместо един булевард - хората много повече ще го признаят“, заяви в ефира на Радио Фокус Боян Томов. За медията ни Томов допринесе за един своеобразен профил на български кмет. „Кметът трябва да бъде по-близо до хората, за да знае по-добре техните проблеми. Близката комуникация на кмета със своите граждани се засилва през годините. Много е важно по-малко да обещава и повече да изпълнява\", каза още той. Томов посочи като негативен пример това, че някои управници се появяват, само когато наближи предизборна кампания. „Гражданите са по-будни и активни, с по-голям контрол и социалните мрежи помагат за това\", посочи Боян Томов. По думите му кметовете пък са по-внимателни, предпазливи, все повече се стараят да направят това, което са обещали. „По-различното в един конкурс и особено в „Кмет на годината\" е това, че всяка година той придобива своята по-голяма популярност – повече хора, които гласуват, повече общини, които правят на местно ниво кампании, призовават своите съграждани да гласуват, призовават ги към равносметка кметовете в какви проекти са инвестирали, дали да се справили добре, дали гражданите са ги оценили по подобаващ начин, дали не са сбъркали в избора си на проект”, допълни директорът на портала Kmeta.bg. \r\n„Нашият конкурс има точни и ясни теми, няма политическа украска, нямаме жури. Онлайн гласуването е най-демократичния начин да бъде избиран един човек, независимо дали е кмет\", категоричен е Томов. „Кмет на годината\" е едно добро и позитивно състезание\", заяви още той. \r\nБоян Томов каза още, че конкурсът създава засилваща се конкуренция между гражданите на различните населени места и общинската администрация. \r\nСпоред него един от основните проблеми в малките българските общини е ниското заплащане на администрацията и запазването на квалифицирани хора, които да развиват проекти. „Трябва да има по-малко общински администрации, но по-добро заплащане\", посочи Томов. Другият проблем е децентрализацията, която зависи от изпълнителната власт. „Ако не се работи в тази посока - то това е тъжно, защото каквото се случва в града, виновен винаги е кметът\", допълни директорът на Портала на българските общини. \r\nБоян Томов спря своя поглед и на позитивната кампания, базирана на идеите. „Политически партии разбраха, че негативната кампания не води до нищо, а само до нисък резултат. Нека да чуят местното население, това което иска и да се насочат натам - градът да стане по-хубав\", коментира Томов за предстоящите местни избори. „Слушайте идеи, а не негативна и черна кампания\", призова Боян Томов.", "date": "2019.09.18", "title": "Наградите „Кмет на годината“ ще бъдат връчени на церемония в НДК"}
{"url": "http://www.focus-news.net/news/2019/09/18/2699853/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с монтаж на спирателни кранове под Околовръстен път в кв. „Малинова долина“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: кв. „Малинова долина“, жк. „Студентски град“, ж.к. „Малинова долина“; кв. „Витоша“ - ул. „Братя Чакрин“, ул. „Слав Караславов“ и ул. „Константин Петканов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж.к. „Студентски град“ - ул. „Проф. Иван Странски“ – магазин Кауфланд; Кв. „Витоша“ - ул. „Константин Петканов“, ъгъла с ул. „Слав Караславов“. \r\nВъв връзка с подмяна на сградно водопроводно отклонение на ул. „Освобождение“ в ж.к. „Разсадника - Коньовица“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Освобождение“ от бул. „Възкресение“ до бул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Вардар“, ъгъла с ул. „Освобождение“.  \r\nВъв връзка с подмяна на сградно водопроводно отклонение на ул. „Половрак“ в с. Лозен се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Блазна“, ул. „Половрак“ от ул. „Васил Левски“ до края на улицата, ул. „Караджин“ от ул. „Половрак“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“, ъгъла с ул. „Полуврак“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.09.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/18/2699856/stara-zagora-v-obshtinata-shte-se-provedat-konsultatsii-za-opredelyane-sastavite-na-sektsionnite-izbiratelni-komisii.html", "text": "От 10.00 часа в Зала 2 на ет. 2 в сградата на Община Стара Загора ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. Това съобщиха от пресцентъра на  Общината .", "date": "2019.09.18", "title": "Стара Загора: В Общината ще се проведат консултации за определяне съставите на секционните избирателни комисии"}
{"url": "http://www.focus-news.net/news/2019/09/18/2699854/bchk-podkrepya-aktsiyata-po-kravodaryavane-v-narodnoto-sabranie.html", "text": "Българският Червен кръст (БЧК) съвместно с Комисията по здравеопазването и Националният център по трансфузионна хематология ще участва в организираната от Комисията по взаимодействието с неправителствените организации и жалбите на гражданите кръводарителска акция на 18 септември (сряда) 2019 г., от 9.30 ч. до 13.30 ч., в зала \"Запад\" в сградата на Народното събрание, пл. \"Народно събрание\" № 2, сред депутатите и служителите на 44–тото Народно събрание, съобщиха от пресцентъра на  БЧК . \r\nБлаготворителната инициатива за насърчаване на кръводаряването има за задача да насочи вниманието на обществото към проблемите, свързани с осигуряването на кръв и кръвни съставки, необходими за нуждите на здравеопазването.  С оглед увеличаващия се недостиг на доброволни и безвъзмездни кръводарители е необходимо да се повиши информираността относно значението и ползите от даряването на кръв за спасяването на човешкия живот. \r\nВ подкрепа на благородната кауза очакваме активно да се включат в кампанията народните представители и служителите от 44-то Народно събрание, като по този начин да дадат пример за стимулиране на безвъзмездното и доброволното кръводаряване.", "date": "2019.09.18", "title": "БЧК подкрепя акцията по кръводаряване в Народното събрание"}
{"url": "http://www.focus-news.net/news/2019/09/18/2699857/praznichna-sveta-liturgiya-i-moleben-shte-badat-otsluzheni-v-hram-sv-sofroniy-vrachanski-vav-vratsa.html", "text": "Днес е кулминацията на тържествените чествания , свързани с живота и делото на св. Софроний Врачански, предаде репортер на  Агенция „Фокус“ . По този повод в храм „Св. Софроний Врачански” във Враца ще бъдат отслужени празнична света Литургия и молебен.   \r\nЕдно от главните събития в живота на Българската православна църква не само през настоящата седмица, но и за тази година, са честванията на няколко годишнини, свързани с живота и делото на св. Софроний Врачански. Във Враца се отбелязват три годишнини, свързани с небесния покровител на епархията – св. Софроний Врачански: 280-ата годишнина от рождението на светеца, 225-ата годишнина от ръкоположението му за епископ и 55-ата годишнина от неговата канонизация. Честванията са под патронажа на председателя на Народното събрание Цвета Караянчева, а организатори на събитието са: Врачанската света митрополия, Община Враца и Областна администрация – Враца. За тържествата в града пристигнаха Негово Светейшество Българският патриарх Неофит, членове на Светия Синод, духовници от други Поместни православни църкви, както и други официални лица и гости. \r\nДуховният празник започна на 16 септември, когато във Възнесенския храм „Св. Софроний Врачански” пристигна честната глава на св. Климент Охридски. Тя се съхранява в гръцкия манастир „Св. Йоан Кръстител”, близо до град Верия. Светинята бе донесена от митрополита на Верия, Науса и Кампания Пантелеймон. Тя бе посрещната от Врачанския митрополит Григорий, след което бе отслужено празнично вечерно богослужение. Гражданите могат да се поклонят пред мощите на светеца и да изпросят молитвеното му застъпничество до 19 септември в същия храм. \r\nНа 17 септември за първи път във Враца бяха представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. Това са: Първият Софрониев препис на „История славянобългарска”, направен през 1765 г. в гр. Котел; Часословец от 1768 г. и Поучения и словосказания за празниците Господни (Първи видински сборник) от 1802 г. Експозицията бе открита в Регионалния исторически музей.  \r\nВ Градската концертна зала на Община Враца се проведе Свети-Софрониева лектория. \r\nЧестванията ще завършат днес с празнична света Литургия и молебен, в които ще вземат участие Негово Светейшество Българският патриарх Неофит, домакинът - Негово високопреосвещенство Врачанският митрополит Григорий, членове на Светия Синод и духовници от други Поместни православни църкви. Богослужението ще започне в 9.30 часа във Възнесенския храм „Св. Софроний Врачански”.  \r\nНикола ПЕТКОВ", "date": "2019.09.18", "title": "Празнична света Литургия и молебен ще бъдат отслужени в храм „Св. Софроний Врачански” във Враца"}
{"url": "http://www.focus-news.net/news/2019/09/18/2699836/tass-izborite-v-izrael-ekzitpolovete-ne-pokazvat-yasen-pobeditel.html", "text": "Екзитполовете след края на изборите за преизбирането на Кнесет, не показват категоричен победител, който би могъл да сформира стабилно мнозинство в израелския парламент, предава  TACC . \r\nСпоред предварителните данни, партията „Ликуд“ на премиера Бенямин Нетаняху може да разчита на 56 от 120-те места в парламента (без подкрепата на партията на бившия министър на отбраната Авигдор Либерман – „Наш дом – Израел“, НДИ). За съставяне на коалиция са необходими поне 61 места.  \r\nВ същото време центристите бившия началник на Генералния щаб на израелските сили за отбрана Бени Ганц – „Синьо и бяло“, заедно с левите партии, дори с подкрепата на Либерман, ще могат да контролират само 52 места в Кнесет, прогнозира радио KAN. \r\nКанал Exitpol 12 и израелската телевизия прогнозират, че партията на Нетаняху има 33 места в парламента, блокът „Синьо и бяло“ има 34 места.Според оценки на Канал 13, „Синьо и бяло“  ще получи 33 места в парламента, а „Ликуд“ - 31 места. Според Канал 11 и двете партии ще получат по 32 места. \r\nИ трите канала прогнозират, че НДИ е успял почти да удвои резултата си в сравнение с предишните избори на 9 април.  \r\nЕкзитполовете на 9 април също предричаха победа за блока „Синьо и бяло“, но в крайна сметка партията „Ликуд“ изпревари основния си съперник, като получи 37 места в парламента. Въпреки това, въз основа на резултатите от предишни избори, Нетаняху не се съгласи да създаде коалиция в рамките на 42-дневния срок. В резултат на това държавният глава Реувен Ривлин инициира и прие в парламента в края на май закон за разпускането на най-висшия законодателен орган точно месец след клетвата на депутатите. Тогава първите в историята на Израел повторни избори бяха насрочени за 17 септември. \r\n \r\n Тереза Герова", "date": "2019.09.18", "title": "ТАСС: Изборите в Израел – екзитполовете не показват ясен победител"}
{"url": "http://www.focus-news.net/news/2019/09/18/2699859/prodalzhava-remontat-po-chast-ot-tretoklasniya-pat-dobrich-s-balik-v-oblast-dobrich.html", "text": "Продължава ремонтът по част от третокласния път Добрич – с. Балик, предаде кореспондентът на  Радио „Фокус” – Варна . Предвидено е дейностите да приключат до 30 септември тази година. Движението на автомобили трябва да се осъществява с повишено внимание. Ремонтира се асфалтова настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В ремонт е крайбрежният път между Балчик и Каварна. Работи се в отклонението за Тузлата. В Добрич времето е ясно и слънчево и тихо, температурата на въздуха е около 19 градуса.  \r\nЖулиета НИКОЛОВА", "date": "2019.09.18", "title": "Продължава ремонтът по част от третокласния път Добрич – с. Балик в област Добрич"}
{"url": "http://www.focus-news.net/news/2019/09/18/2699855/rzeczpospolita-polsha-tryabva-li-polsha-da-poluchi-reparatsii-i-ot-rusiyai.html", "text": "Полските дискусии за 17 септември 1939 г. обикновено се свеждат до обсъждане на обстоятелствата на съветското нападение, напомняне за огромния брой жертви, както и до оплаквания, че историята в съвременна Русия се манипулира или просто се фалшифицира. Едно важно обстоятелство убягва от общото внимание: руската държава никога не осъжда СССР за агресивната война срещу Полша и за анексирането на източните й воеводства през септември 1939 г. Не трябва ли Полша да получи репарации и от Русия? Това е въпросът, който заместник-директорът на Центъра за полско-руски диалог и съгласие Лукаш Адамски задава в статия за вестник   Rzeczpospolita . \r\nАко пактът Молотов-Рибентроп беше недвусмислено осъден през периода на Перестройката и при Елцин Москва публикува основните документи, свързани с клането в Катин, то тълкуването на епохата на Сталин продължава да се използва по отношение на събитията от септември 1939 г. Ярък пример в това отношение е неотдавнашната статия на директора на руското разузнаване Сергей Наришкин, която почти буквално повтаря формулировките на прословутата нота на Молотов. В документа, който заместник-народният комисар по външните работи се опитва да предаде на полския посланик, гласи: „Полското правителство се е разпаднало и не показва признаци на живот. Това означава, че полската държава и нейното правителство на практика са престанали да съществуват“.  \r\nТази лъжа се допълва от противоречиви аргументи, че ако не беше инвазията през септември 1939 г., пътят на Хитлер към Москва щеше да бъде по-кратък, „исторически аргументи“ за собствеността на тези земи в миналото от Руската империя и дори се припомня за руските княжества, за етнонационалистична морализация („следвоенните граници са справедливи, защото отчитат етническата принадлежност). \r\n \r\n Престъпленията в Катин бяха осъдени, но не и на 17 септември \r\n \r\nКаква е причината упоритотп нежелание на Москва да признае именно това съветско престъпление? Да се потвърди, че е извършен акт на агресия по споразумение с Хитлер означава да се нанесе удар върху историческата идентичност на много руснаци, в основата на която стои образът на СССР, който победи нацизма. Такава стъпка би заличила дългосрочните усилия на руската дипломация, която се опита да премълчи за тоталитарния характер на съветската държава и да я представи като същия участник в международните отношения като САЩ или водещи европейски държави, който има същите законни интереси и използва същите методи за провеждане на политика. Освен това руснаците би трябвало да изоставят установените историографски представи, например от карти на територията на СССР през военните години, където не само Лвов или Вилнюс се появяват като съветски градове, но също и Белосток и Пржемисъл. Това ще доведе до преразглеждане на броя на съветските жертви от военните години: поляците и евреите, загинали в източните райони на Полша, ще се вземат предвид както от полската, така и от руската страна. \r\nСъвременните руски лидери не са в състояние да повярват в смисъла на каквато и да е политика, различна от имперската, така че е трудно да се очаква, че те ще решат да се разграничат от престъпленията на Сталин. Обосновката на Кремъл за присъединяването на Крим в много отношения прилича на тезите на съветската пропаганда за анексията на Източна Полша, а тезата на Путин за „изкуствената“ украинска държава, която потиска рускоезичното население, прилича на изявлението на Молотов за „грозното потомство на Версайския договор“. \r\nРусия на Елцин също не призна факта на съветската атака. През 1999 г. руското външно министерство официално протестира срещу това събитията от 1939 г. да се наричат агресия. Основната причина, поради която нахлуването на Червената армия се нарича мирна операция, изглежда е, че признаването на престъпление би означавало отказ на Русия от правната позиция на СССР по отношение на източните райони на Полша през Втората световна война. Руснаците би трябвало да признаят, че до влизането в сила на споразумението за границата от 16 август 1945 г., според което Полша прехвърля 90% от земите, окупирани през 1939 г. от Червената армия на СССР, Беласток, Вилнюс или Лвов не са част от съветската държава и депортирането на полски граждани или интернирането на полските военни на полска територия е грубо нарушение на международното право и злоупотреба с властта от окупатора. \r\nТова от своя страна ще отвори пътя за определяне на Русия като наследник на СССР, а това ще означава, че Полша и полски граждани ще имат право на искове за обезщетение за нарушаване на международното право и IV Хагска конвенция, уреждаща правата на окупатора. Гражданите на Украйна, Беларус или Литва може да се присъединят към тези искове: бивши граждани на Полша или техните потомци, които ще докажат, че в периода 1939-1945 г. са претърпели щети в резултат на съветски престъпления. По този начин балтийските страни биха могли да засилят своето (от правна гледна точка напълно оправдано) твърдение, че СССР ги окупира до 1991 г. и за Русия би било по-трудно да тушира техните настоявания за репарации. През последните години Литва, Латвия и Естония проучват правните възможности за отправяне на подобни искания. \r\n \r\n Полско-съветска война и репарациите \r\n \r\nПолша, в отговор на руските провокации и манипулации, свързани с темата за агресията на 17 септември 1939 г., трябва да избере двупосочна стратегия. Трябва да започнете със себе си, опровергавайки мита, че през 1939 г. не става дума за полско-съветската война. Трябва да се върнем към интерпретацията, дадена от събитията на президента Игнаци Мошчицки и полската дипломация след 17 септември, а след това потвърдени през март 1940 г. министър-председателя Владислав Сикорски. Т.е. до позицията, че след нахлуването в Червената армия, което беше акт на агресия, Полската република беше във война със СССР. Също така трябва редовно да се напомня, че Полша запазва суверенното право върху земите, окупирани от съветските сили, които сега са част от нашата страна, Литва, Украйна и Беларус, и в допълнение потвърждава валидността на законодателните актове, т.е. приети от правителството в Лондон до появата на международно признатото временно правителство на национално единство. Също така би било добре да се повдигне по-активно въпросът за окупацията на Крим на международната сцена. В същото време балтийските страни трябва да бъдат подпомагани в търсенето на законови възможности да предявят претенции към Русия за обезщетение за завземането на тяхната територия, като в същото време разпространяват информация за минали съветски и съвременни руски окупации на международно ниво. \r\nРазбира се, не може да се очаква, че докато Русия се управлява от хора, отговорни за нарушаване на международното право, тя ще промени позицията си. Рано или късно обаче Владимир Путин и политиците, които споделят възгледите му, ще престанат да вземат решения за съдбата на тази страна. Както правилно отбеляза Юлиуш Миерошевски, съмнително е, че еликсирът на имперското безсмъртие е измислен в Москва. Новото руско ръководство ще трябва да отговори на въпроса дали Русия ще може да подобри репутацията си, да установи мирно сътрудничество на европейския континент и нормални контакти с ЕС и НАТО, ако не преразгледа отношенията си със западните си съседи. \r\nОткритото изявление, че Русия трябва да бъде отговорна за окупацията на СССР на част от територията на Полша, Литва, Латвия и Естония, ще даде да се разясни на руските елити следното: без да се коригира статута на Крим, Приднестровието или Южна Осетия, без да отказва да отрича и престъпни съветски акта на агресия, кардиналните промени по отношение на Централна Европа  ще бъдат невъзможни. Те трябва да разсъждават върху факта, че всяка правова държава, ако иска да избегне риска от правни претенции от съседите, трябва да предложи справедлива формула, чрез която всички заинтересовани страни ще могат най-накрая да разрешат всички спорни въпроси, свързани със събитията от 1939-1991 г. Формата на такова споразумение може да бъде обсъждана, но във всеки случай задължителните му елементи следва да бъдат признаването на незаконни анексии, които Русия е извършила по-рано. \r\n \r\n Тереза Герова", "date": "2019.09.18", "title": "Rzeczpospolita (Полша): Трябва ли Полша да получи репарации и от Русия?"}
{"url": "http://www.focus-news.net/news/2019/09/18/2699861/patnite-nastilki-na-teritoriyata-na-oblast-shumen-sa-suhi-i-prohodimi.html", "text": "Продължава временният режим на движение по улиците „Климент Охридски“ и „Васил Друмев“ в Шумен, предаде репортер на  Радио „Фокус“ - Шумен . Ограничението се налага заради строително-ремонтни дейности по пътните настилки на бул. „Симеон Велики“ в участъка между ул. „Климент Охридски“ и ул. „Васил Друмев“. Днес остава забранено паркирането в крайна дясна лента на северното платно от ул. „Климент Охридски“ към ул. „Васил Друмев“ заради ремонт на осветителни тела от уличното осветление. На 19 и 20 септември се забранява паркирането в крайна дясна лента на южното платно от ул. „Васил Друмев“ към ул. „Климент Охридски“ заради ремонт на осветителни тела от уличното осветление. Светофарните уредби в града функционират без промяна.  \r\nНяма въведени нови промени в организацията на движение по републиканската пътна мрежа на територията на област Шумен. Върбишки проход е затворен, Ришки проход е отворен без ограничения. Пътните настилки са сухи, видимостта е нормална. \r\nИвелина ИВАНОВА", "date": "2019.09.18", "title": "Пътните настилки на територията на област Шумен са сухи и проходими"}
{"url": "http://www.focus-news.net/news/2019/09/18/2699860/pregled-na-osnovnite-temi-v-dobrudzhanskiya-pechat.html", "text": "„Областният управител с призив за поне ден без загинали на пътя“, съобщава на първа страница вестник  „Добруджанска трибуна“ . Мотото на европейската инициатива тази година е: „Обичам семейството си. Да го пазим на пътя!“. Красимир Кирилов е отправил апел към всички институции и граждани. Друга тема от първа страница –„Спипаха бракониери с 12 куб. м незаконно отрязани дърва за огрев“. Нарушителите са в територията на Държавно ловно стопанство – Тервел. Заловени са през изминалата седмица и това е най-голямото количество заловени незаконно придобити дърва за огрев през последните месеци у нас. От региона в рубриката „Новини“ – „Осветиха реновираната кухня в Детска градина „Пролет“. На тържеството кметът на Генерал Тошево Валентин Димитров и представител на фирмата-изпълнител са прерязали лентата на напълно газифицираното помещение. Регионалната библиотека „Дора Габе“  в Добрич с подарък за гражданите по повод 25 септември - Ден на град Добрич, съобщава изданието. Библиотеката кани добричани и жители на областта да се регистрират безплатно за календарната 2019 година. Безплатната регистрация ще бъде извършена в предходния работен ден - 24 септември. Това съобщават от Общината. „Стоян Господинов е новият Почетен гражданин на Добрич“, съобщава на първа страница другият регионален вестник  „Нова добруджанска трибуна“ . Обикновено хората на изкуството и спорта са най-радушно приеманите посланици на Родината зад граница в най-новата ни история. Такъв беше покойният Маестро Захари Медникаров, който заедно с Детския представителен хор „Добруджански звуци“ покори много сцени по света и прослави името на Добрич и България. За радост Добрич има и друг големи имена. Сред тях е това на Стоян Господинов, главен художествен ръководител на Професионалния фолклорен ансамбъл „Добруджа“. Литературният музей в Добрич представя в Народния театър в столицата изложба посветена на Адриана Будевска, съобщава изданието. Мобилната изложба „Превъплътителката Адриана Будевска“ е открита официално в Народния театър „Иван Вазов“ на 13 септември. Преди това изложбата беше представена в Къщата на София. Изложбата разкрива седем от емблематичните роли на актрисата. Поводът за гостуването на изложбата е 120 години от първото излизане на Адриана Будевска на българска сцена и 115 години от дебюта й в Народния театър. От политическите теми - „Много заявки за бъдещи кметове в Добрич, Добричка и Каварна“. Понеделник беше крайният срок, в който политическите партии, местните коалиции и инициативни комитети имаха възможност да се регистрират за участие в местните избори на 27 октомври. В Общинската избирателна комисия в Добрич са регистрирани 18 политически сили и един инициативен комитет. Между тях има пет коалиции от партии, 3 местни коалиции и 10 политически партии.", "date": "2019.09.18", "title": "Преглед на основните теми в добруджанския печат"}
{"url": "http://www.focus-news.net/news/2019/09/18/2699862/trafikat-po-patya-batak-dospat-v-oblast-pazardzhik-v-rayona-na-197-km-e-prenasochen-samo-v-ednata-patna-lenta-poradi-remontni-deynosti.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Трафикът по пътя Батак - Доспат в района на 197 км е пренасочен само в едната пътна лента поради ремонтни дейности. Движението по пътя Панагюрски колонии – Панагюрище в района на 75 км се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.18", "title": "Трафикът по пътя Батак - Доспат в област Пазарджик в района на 197 км е пренасочен само в едната пътна лента поради ремонтни дейности"}
{"url": "http://www.focus-news.net/news/2019/09/18/2699850/die-welt-tramp-izprashta-pompeo-kato-posrednik-za-urezhdane-na-krizata-sas-saudittsite.html", "text": "Кой стои зад атаките срещу петролни съоръжения в Саудитска Арабия и каква е реакцията на САЩ на нападенията срещу техния съюзник? Американският държавен секретар Майк Помпео иска да обсъди тези въопроси със саудитския престолонаследник Мохамед бил Салман в рамките на посещение, отбелязва германският национален ежедневник  Die Welt . \r\nДържавният департамент във Вашингтон заяви, че Помпео ще се срещне със саудитския престолонаследник Мохамед бин Салман в сряда в пристанищния град Джeда. Помпео също ще „координира усилията за противодействие на иранската агресия в региона\".  \r\nХутите в Йемен бяха изтъкнати като отговорни за атаките от събота срещу петролни съоръжения в съседна Саудитска Арабия. Помпео обаче беше държи Иран пряко отговорен за случилото се. \r\nПрезидентът на САЩ Доналд Тръмп също посочи Иран като възможен инициатор на атаките. Техеран обаче отхвърли всякаква отговорност за нападенията, които за пореден път подхраниха страховете от военна ескалация в Близкия изток и доведоха до повишаване на цените на петрола. \r\nВицепрезидентът на САЩ Майк Пенс също подчерта, че най-вероятно Иран е автор на атаките. „Консултираме се с нашите съюзници и президентът ще определи най-добрия начин на действие в следващите дни\". САЩ не искат война, но бяха готови да защитават своите интереси и своите съюзници, увериха от Вашингтон. \r\nПенс обвини ръководството в Техеран, че умишлено ескалира напрежението в Персийския залив. „Иран е водещият държавен спонсор на тероризма в света и най-голямата заплаха за мира и сигурността в Близкия изток\",цитира изданието думите му. \r\nСАЩ ще продължават да следват стратегията си за максимален натиск върху Техеран. Саудитският кабинет поиска във вторник, според агенция SPA, отговорните за тази „агресия\" да бъдат държани отговорни и да бъдат „възпряни“. Крал Салман заяви, че „страхливите атаки\" са насочени не само към петролните съоръжения в страната, но и към международните доставки на петрол, което застрашава стабилността на региона. \r\nБунтовниците в Йемен обаче заплашват кралството с нови атаки. Управляващият директор на държавната петролна компания Saudi Aramco, Амин Насер, заяви, че производството на петрол, което се е сринало след атаките, ще достигне предишното ниво в края на месеца. \r\n \r\n Тереза Герова", "date": "2019.09.18", "title": "Die Welt: Тръмп изпраща Помпео като посредник за уреждане на кризата със саудитците"}
{"url": "http://www.focus-news.net/news/2019/09/18/2699863/predpremierata-na-nay-noviya-spektakal-na-folkloren-ansambal-filip-kutev-shte-bade-predstavena-v-letniya-teatar-v-burgas.html", "text": "Жителите на Бургас ще имат възможността да гледат предпремиерата на най-новия спектакъл на фолклорен ансамбъл „Филип Кутев“ на 18 септември, от 19.00 часа, в Летния театър. Това съобщиха от пресцентъра на  Община Бургас . Концерт-спектакълът „Ела се вие, превива“  е посветен на традиционната българска сватба. Спектакълът се състои от четири големи музикално-танцови картини, които чрез разказа си представят българските сватбени и пред сватбени обичаи от четири региона на България. В концерта зрителите ще могат да видят както нови танцови постановки, така също музикални произведения и песни. Освен новите произведения ансамбълът ще изпълни и музикално-танцовата постановка „Тракийска сватба“, която композиторът Филип Кутев и хореографът Маргарита Дикова създават през 70-те години. Тя проследява най-важните моменти от сватбата и подготовката за нея в района на Източна Тракия. Директорът на ансамбъла проф. д-р Елена Кутева споделя, че всичко е много разнообразно като музика, костюми, като танцова и музикална лексика. Билети за концерта могат да бъдат закупени в мрежата на Eventim и на касата до „Часовника“ в Бургас.", "date": "2019.09.18", "title": "Предпремиерата на най-новия спектакъл на фолклорен ансамбъл „Филип Кутев“ ще бъде представена в Летния театър в Бургас"}
{"url": "http://www.focus-news.net/news/2019/09/18/2699864/sport-borusiya-dortmund-i-barselona-ne-izlachiha-pobeditel-v-dvuboy-ot-shl.html", "text": "Борусия (Дортмунд) и Барселона не излъчиха победител в двубой от Група F  от първия кръг в груповата фаза на Шампионската лига. Мачът помежду им завърши с нулево равенство.  \r\nДвата тима са сред обичайните участници в Шампионска лига, но за първи път в историята играха един срещу друг в турнира. До момента те имаха директен двубой единствено за Суперкупата на Европа.", "date": "2019.09.18", "title": "Спорт: Борусия (Дортмунд) и Барселона не излъчиха победител в двубой от ШЛ"}
{"url": "http://www.focus-news.net/news/2019/09/18/2699865/pregled-na-osnovnite-temi-v-starozagorskiya-pechat.html", "text": "„За втори път кметът на Стара Загора организира среща за запазването на комплекс \"Марица изток“ е заглавие от първа страница на вестник  „Старозагорски новини“ . На 24 септември в „Мини Марица-изток\" по искане на КНСБ ще се проведе среща с енергийния министър Теменужка Петкова и евродепутати, инициирана от кмета на Стара Загора Живко Тодоров и синдикалните организации на КНСБ и КТ „Подкрепа\". На нея ще бъдат обсъдени най-належащите в момента проблеми, свързани с бъдещето на енергийния комплекс - механизмът за капацитет и дерогациите на въглищните централи, за които има фиксирани точни срокове, но спазването им към днешна дата е под въпрос. Очаква се също да бъде обсъдено създаването на работни групи за изработване на стратегия, както и идеята за среща в Брюксел с представители на Полша, чиято електрическа енергия се осигурява основно от въглищни централи. За организираната на 24 септември среща беше съобщено в понеделник след подписването на споразумение за сътрудничество между кмета и Регионален съвет на КНСБ - Стара Загора, в което двете страни заявяват, че ще си сътрудничат ефективно за постигането на конкретни резултати в интерес на старозагорската общественост. Кандидатът за трети кметски мандат Живко Тодоров и синдикатите са изразили готовност да си сътрудничат и в борбата за запазването на комплекс „Марица изток\". „Трябва да положим максимални усилия комплексът да работи максимално дълго на пълен капацитет\", категоричен бе Живко Тодоров. По думите му няма друга алтернатива за държавата. „Аз като кмет ще се боря за запазване на комплекса\", допълни Тодоров. В края на миналата седмица той е провел срещи в Европейския парламент с Юнус Омаржи, председател на Комисията по регионално развитие, както и с евродепутати от Румъния и Полша. Заедно с българския евродепутат Андрей Новаков са стартирали инициатива за защита на комплекса на регионално равнище. Ще се осъществят и връзки с други засегнати региони от Полша, Румъния и Германия за обща платформа. „В момента имаме уникален шанс в новия парламент. Не сме против екологията, но всичко трябва да става с последователни стъпки и ясна стратегия. Ще се борим и за създаване на Фонд за подкрепа на регионите\", каза още Тодоров. Това е втората поред среща за спасяването на комплекс „Марица изток\", която организират кметът на Стара Загора и синдикалните организации. Първата се състоя на 7 юли 2017 г. с участието на премиера Бойко Борисов, председателя на ПЕС Сергей Станишев, представители на енергийната комисия в Народното събрание, директорите на централите и въгледобивното дружество в Източномаришкия комплекс и евродепутати от различни политически сили. Тя беше организирана в екшън порядък заради предстоящото тогава гласуване в Европейския парламент на Регламента на ЕК за големите горивни инсталации, определяйки трудно изпълними от въглищните централи екологични норми. Точно на тази среща стана известно, че българските евродепутати са научили за този важен за българските ТЕЦ-ове документ буквално в 12 без 5. Месец по-късно Референтният документ на ЕК все пак беше приет въпреки констатирано нарушение в процедурата по гласуването му, но срещата на 7 юли в Стара Загора стана причината правителство и евродепутати да проумеят, че комплекс „Марица изток\" е единственият гарант за сигурността на енергийната ни система и енергийната независимост на България. От тази среща стартираха и действията за предоставяне на дерогации на въглищните централи заради Регламента на ЕК, които към настоящия момент необяснимо защо не са приключили. Де факто решение за дерогация получи само държавната ТЕЦ „Марица изток 2\", но понастоящем се обжалва в съда от една екологична организация и не е в сила, а ТЕЦ „КонтурГлобал Марица Изток 3\" и ТЕЦ „ЕЙ И ЕС Гълъбово\" все още чакат обещаните си дерогации, въпреки че още преди 2 години внесоха в МОСВ изискуеми документи. Точно този проблем е един от неотложните по време на предстоящата среща на 24 септември в „Мини Марица-изток\". Тогава се очаква и министър Петкова да съобщи докъде се е стигнало и с механизма за капацитет, по който предстоят няколко процедури, включително и защита пред ЕК, а крайният срок за подписването на договорите с въглищните централи е 31 декември 2019 г.  \r\n„От МОН признаха: 20 университета не правят наука“, съобщава още изданието. За поне 20 от сегашните ни университети трудно може да се каже, че произвеждат наука, призна в Стара Загора проф. Костадин Костадинов, председател на Комисията за наблюдение и оценка на научноизследователската дейност при МОН, чиито резултати от ежегодното оценяване предстои да бъдат обявени официално в началото на октомври. Неофициално се знае, че при направената класация за 55 университета, БАН и Селскостопанската академия отново първото място е за БАН, втори е СУ „Св. Климент Охридски\", плътно следван от Медицинската академия. Известно разместване има малко по-надолу, като на шесто място е Тракийски университет - Стара Загора, който при предходната класация е бил на седмо място. Оценката е направена въз основа на наукометричните показатели от световните бази данни, до които МОН осигурява достъп на цялата ни научна общност, представени са и данни за качеството на изследователския състав, отчитат се и привлечените средства от националното и международното проектно финансиране, както и средствата от договори с български и чуждестранни предприятия. Включена е и самооценка, направена от университетите и научните организации, има и данни за 2018 г. за защитилите степените „доктор\" и „доктор на науките\". Проф. Костадинов отказа да коментира кои са „опашкарите\", но призна, че поне 20 от включените в класацията учебни заведения не би трябвало да обучават студенти за степен „магистър\", а само за „бакалавър\".  \r\n„Пиян 16-годишен младеж влезе с лек автомобил в стена на къща“, пише още вестникът. 16-годишен старозагорец е настанен в болницата с порезни рани по лицето и крайниците и комоцио след тежка катастрофа с лек автомобил „Фолксваген\", който буквално се врязал в стената на къща при опит на водача да вземе завой. Инцидентът, който само по чудо не е завършил трагично, е станал около 22:40 часа на 16 септември. Зад волана е бил младеж от село Малка Верея. При оглед на място станало ясно, че тийнейджърът няма свидетелство за правоуправление, а дрегерът показал 1.6 промила алкохол в издишания въздух. Колата е била карана с над 90 км/час, преди да се вреже в стената, неправоспособният водач е демонстрирал „умения\", дрифтейки по асфалта недалеко от центъра на селото, разказват запознати. Фаталният удар е бил поет от колана на пътника, това спасило и живота му, коментират разследващите. По първоначални данни водачът и спътникът му са употребили солидни количества алкохол в старозагорско заведение по време на сбирка по повод започването на новата учебна година. По случая е образувано досъдебно производство, тепърва ще се установява дали водачът е имал пълномощно от собственика на потрошения „Фолксваген\".", "date": "2019.09.18", "title": "Преглед на основните теми в старозагорския печат"}
{"url": "http://www.focus-news.net/news/2019/09/18/2699851/petar-vitanov-grozno-e-da-merim-vazhnostta-na-resora-na-edin-evrokomisar-samo-s-pari.html", "text": "Грозно е да мерим важността на ресора на един еврокомисар само с пари. Ресорът на нашия еврокомисар безспорно е важен, но той е с лимитирани правомощия. Това заяви пред БНТ евродепутатът от БСП/ПЕС Петър Витанов, съобщиха от пресцентъра на  БСП . Според него, образованието, културата, младежта и спорта са в сферата на националното законодателство и европейските мерки, дори и финансовите, имат по-скоро допълващ характер. Той обясни, че при разпределянето на ресорите е видно прегрупиране предвид предстоящото излизане на Великобритания от ЕС и оттеглянето на Меркел. По думите му, в тази ситуация Франция е новият двигател на ЕС. „Големите получиха това, което искаха, малките – по-малките неща. България взе остатъчния ресор“. Витанов наблега, че сякаш България няма профил и нашият комисар изпитва липса на експертна тежест - 20 от 27 комисари имат сериозен предишен управленски опит в своите страни – министри и министър- председатели. Социалистът подчерта, че комисарите- кандидати за втори мандат, са получили зам.-председателското място. Освен това са наложени свръхочаквания от министър-председателя, който твърдеше, че е отказал позицията Върховен представител по въпросите на външната политика и сигурността. „Най-малкото трябваше да очакваме зам.-председателско място“, категоричен бе той.  \r\nВитанов заяви, че разговорите по пакета  мобилност продължават. „Нашата основна цел е да се възползваме от правило 61, което да върне законодателните файлове в Европейската комисия“, коментира той. Евродепутатът подчерта, че целта не е да се блокира или забави процесът. \"Досиетата са далеч от първоначалните предложения на ЕК, няма и оценка на въздействие и не се знае какви ще са последиците- например от връщането на един празен камион по отношение на околната среда\", каза той. Витанов допълни, че не е калкулиран и ефектът по отношение на загубата на работни места или потенциалът за нова вълна от трудови мигранти. „Няма как да се вземе информирано решение без тази оценка. Това се опитваме да обясним на нашите колеги“, заяви той. Витанов подчерта, че решенията, които се взимат в ЕП, имат отражение върху нашето ежедневие. Като пример той посочи пакетът мобилност, който ще има съществено отражение върху българската икономика, българските превозвачи и транспортни работници, изграждането на инфраструктурата, която да гарантира свързаността между европейския Изток, Запад, Север и Юг, дигитализацията в сектора, намаляването на въглеродните емисии.   \r\nПомолен да коментира случилото се с БНР, Витанов заяви, че не случайно сме на 111-то място по свобода на словото. Витанов акцентира, че това е само един от примерите за ограничаване на конституционни права в страната- сред които  обвинението на изтъкнат журналист в шпионаж и спирането на микрофоните на медиите в присъствието на  председателя на ЕК в България.", "date": "2019.09.18", "title": "Петър  Витанов: Грозно е да мерим важността на ресора на един еврокомисар само с пари"}
{"url": "http://www.focus-news.net/news/2019/09/18/2699868/oblastniyat-upravitel-na-pernik-irena-sokolova-uchastva-v-otkrivaneto-na-izlozhba-i-tseremoniya-za-vazhodyashtoto-razvitie-na-obshtina-radomir.html", "text": "Областният управител на Перник Ирена Соколова участва в откриването на изложба и церемония за възходящото развитие на община Радомир. Това съобщиха от пресцентъра на  Областна администрация - Перник . Уникалната изложба „10 причини да остана в моя Радомир“ е подарък от в. „Стандарт“ на Общината. 10-те фото пана, представящи преобразяването на втория по брой население административен център в региона, са част от най-новата кампания на вестник „Стандарт“ „Моят град“. В нея се показват поне 10 причини за гордост на хората от българските градове и как техните градоначалници са способствали за промяната по време на настоящия си мандат по отношение на градска среда, инфраструктура, културни обекти, спортни площадки, обновяване на училища и детски градини. \r\nОбластният управител на Перник Ирена Соколова стана част от специалната церемония, на която бяха връчени и награди за принос в развитието на Радомир в категориите „Образование”, „Спорт”, „Сигурност” и „Общественици”. \r\n„Радомир е вторият град в областта, който се представя през фотографския обектив и значимата национална кампания на страниците на вестник „Стандарт”. Направеното от кмета Пламен Алексиев за развитието и модернизирането на общината е видимо, стойностни и полезно, защото дава смисъл на хората, живеещи тук, да се развиват, да работят на местна територия и да създават свое поколение тук. Радомир е място на древен дух, а с направеното в последните години ни посреща с обновена визия и нови придобивки – зелени площи, детски площадки, с кътове за отдих и туризъм, подобрена инфраструктура. Градът се развива с ускорени темпове на развитие, за което благоприятства и местния бизнес - фирми от висок клас и модерни производства”. \r\nСоколова благодари на организаторите на инициативата в лицето на главния редактор на вестник „Стандарт” Славка Бозукова и кмета на Община Радомир Пламен Алексиев за съдействието му да бъде показан различният и многолик облик на общината. \r\nТя връчи първата от наградите в церемонията за принос в развитието на Радомир в сферата на културата на танцов състав „Етнофолк\".", "date": "2019.09.18", "title": "Областният управител на Перник Ирена Соколова участва в откриването на изложба и церемония за възходящото развитие на община Радомир"}
{"url": "http://www.focus-news.net/news/2019/09/18/2699866/hristo-grigorov-bchk-edva-20-na-1000-dushi-u-nas-daryavat-krav-koeto-e-tvarde-nedostatachno.html", "text": "Едва 20 на 1000 души у нас даряват кръв, което е твърде недостатъчно. Това каза за сутрешния блок  „Добро утро, България“  на  Радио „Фокус“   председателят на БЧК Христо Григоров. Той обясни, че съгласно Световната здравна организация е необходимо броят им да е около 50. В Европа той е близо 35, каза още Григоров. Като причини за ниската активност у нас той посочи демографска криза и застаряването на българското население. „Всяка година на пролет и есен, заедно със студентите, провеждаме доброволно кръводаряване под името „Капка по капка – живот“.  Има и един фактор, който не може да бъде пренебрегнат. Отношението на корпоративния бизнес в последните години е засилено. Те са разбрали, че това е тяхна социална отговорност“, каза той. Христо Григоров каза още, че 80% от кръвта в Европа се събира на терен, чрез изнесени пунктове. Във връзка с днешната акция за даряване на кръв н НС, той обясни, че отзивчивостта на народните представители е голяма и че повече от 1/3 от депутатите даряват кръв.  Според него доброволното кръводаряването е част от възпитанието, което младите хора трябва да придобият.  \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Христо Григоров, БЧК: Едва 20 на 1000 души у нас даряват кръв, което е твърде недостатъчно"}
{"url": "http://www.focus-news.net/news/2019/09/18/2699871/dvizhenieto-po-patya-plovdiv-kuklen-v-uchastaka-ot-km-6-do-km-7-e-ogranicheno-poradi-remont-na-mostovo-saorazhenie-i-asfaltovata-nastilka.html", "text": "Затруднено е движението по централните булеварди в Пловдив, предаде репортер на  Радио „Фокус“ – Пловдив . Задръствания се образуват по булевардите „Пещерско шосе“, „Шести септември“, „Руски“, „Христо Ботев“, „Източен“, „Найчо Цанов“, „Марица“, „Цар Борис III Обединител“, „Дунав“ и „България“. Призовават се водачите да шофират с повишено внимание, съобразена скорост, да проявяват търпение и толерантност на пътя, попадайки в задръстване. Пътните настилки в града са сухи и нормално проходими. \r\nНатоварено е движението и по основните направления в Пловдивска област, съобщиха от Областното пътно управление. Интензивен трафик се отчита по пътищата Пловдив - Карлово, Пловдив - Пазарджик и Пловдив - Асеновград - Смолян, както и по пловдивския участък на АМ „Тракия“. Продължават ремонтните дейности по някои ключови пътни участъци в областта. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за водачите е по пътя Асеновград - Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nТони МИХАЙЛОВ", "date": "2019.09.18", "title": "Движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка"}
{"url": "http://www.focus-news.net/news/2019/09/18/2699869/yambol-shte-otbelezhi-510-ata-godishnina-ot-postroyavaneto-na-bezistena.html", "text": "С интригуващи събития Ямбол ще отбележи 510-ата годишнина от построяването на Безистена, сградата – символ на града. Петвековната масивна каменна постройка е с уникална за България архитектура и паметник на културата с национално значение. Това съобщиха от пресцентъра на  Община Ямбол . След като дълги години стоя затворена и неизползваема, от 2015 г. тя бе реновирана и претворена в съвременен културно-информационен център с впечатляващ интерактивен музей. От 2017 ямболският Безистен е в списъка на 100-те национални туристически обекта. \r\nПо повод годишнината от построяването на сградата и навършването на четири години от обновяването й, Община Ямбол и Общинско предприятие „Туризъм и култура“ канят жителите и гостите на града на събитията, посветени на честванията. \r\nДнес, когато се навършват четири години от откриването на обновения Безистен, празникът продължава с Ден на отворените врати, а в пространството около него на пл. „Освобождение“ ще бъде експонирана изложба „Щрихи от Ямбол“ с представяне на творби от летните дейности в Безистена. В 13:30 часа, в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му. Историята на сградата, претъпяла през годините различни промени както в облика си, така и в предназначението си, ще разкаже Христина Женкова, уредник в Регионалния исторически музей. \r\nКулминацията на честванията е концертът на органовия клас на проф. Нева Кръстева от 18:00 часа. Програмата включва барокова, ренесансова и съвременна музика за органи и ансамбли – орган, виола да гамба, блокфлейта, глас. Специален гост - Красимира Султанова, концертмайстор на Камерен оркестър „Дианополис“. Билети за концерта могат да бъдат закупени предварително на място в Безистена. \r\nСъбитията от празничната програма са включени в Европейските дни на наследството, инициатива на Министерството на културата, като част от европейската инициатива на Съвета на Европа и на Европейската комисия.", "date": "2019.09.18", "title": "Ямбол ще отбележи 510-ата годишнина от построяването на Безистена"}
{"url": "http://www.focus-news.net/news/2019/09/18/2699870/remont-se-izvarshva-na-patya-krumovgrad-haskovo-v-oblast-kardzhali-pridvizhvaneto-tryabva-da-bade-s-povisheno-vnimanie-ot-km-36-do-km-55.html", "text": "Частични ремонтни дейности се извършват на третокласен път Крумовград – Хасково, придвижването трябва да става с повишено внимание от км 36 до км 55, като срокът за приключване на ремонта  на водостоци, облицоване на окопи и преасфалтиране на част от пътната настилка се удължава до 30 септември 2019 г. Това съобщиха за  Радио „Фокус“  от ОПУ - Кърджали. По първокласен път Хасково - Кърджали – Маказа е ограничено придвижването в участъка Надлез Кирково – ГКПП „Маказа за МПС над 3.5 т до края на годината. Движението за МПС над 12 т е ограничено по третокласен път ІІІ-5009 Зорница – Бели пласт – Стремци– Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до края на тази година. \r\nПо път Хасково - Черноочене – Кърджали само в посоката от Черноочене към Кърджали е ограничено за движение на МПС над 15 т. до края на годината. Обходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Горно  Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали. \r\nДарина ДЕЕНИЧИНА", "date": "2019.09.18", "title": "Ремонт се извършва на пътя Крумовград – Хасково в област Кърджали, придвижването трябва да бъде с повишено внимание от км 36 до км 55"}
{"url": "http://www.focus-news.net/news/2019/09/18/2699874/72-godishna-zhena-e-s-izgaryaniya-sled-pozhar-v-lek-avtomobil-v-plovdiv.html", "text": "72-годишна жена е с изгаряния по горните крайници след пожар в лек автомобил в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Съобщението за пожар в лек автомобил в пловдивския квартал „Изгрев“ е получено в 19:43 часа снощи. Произшествието е ликвидирано с един противопожарен автомобил от 4-та Районна служба „Пожарна безопасност и защита на населението“. Пострадалата жена е откарана от екип на Центъра за спешна медицинска помощ, тя е без опасност за живота. При пожара е унищожен напълно лекият автомобил.", "date": "2019.09.18", "title": "72-годишна жена е с изгаряния след пожар в лек автомобил в Пловдив"}
{"url": "http://www.focus-news.net/news/2019/09/18/2699872/pregled-na-osnovnite-temi-v-evropeyskiya-pechat-agentsiya-fokus.html", "text": "Кризата в Близкия Изток след атаките срещу саудитски петролни съоръжения, възможните претенции на Полша за репарации от Русия, хаосът около Брекзит и новите избори в Испания са  \r\nчаст от основните теми, върху които акцентират водещите европейски издания.  \r\n \r\n*** \r\n  Четиримесечната историческа битка за съставянето на ново правителство на Испания приключи с огромно фиаско – и затова действащият премиер Педро Санчес (ИСРП) се примири с факта, че гражданите на страната ще бъдат отново призовани на избори на 10 ноември, отбелязва националният ежедневник  El Pais .  \r\nТова ще бъдат вторите общи избори за последните седем месеца и четвъртите за четири години, безпрецедентен случай в Европа, който бележи провал на поколение политици, категорични са от редакцията. След провала започна и битката за разпределение на вината. Три от най-големите партии в страната обвиниха за ситуацията Испанската социалистическа работническа партия и увериха, че от самото начало политическата сила се е стремяла именно към подобен сценари. На свой ред Санчес хвърли вината върху всички останали партии, най-вече върху „Подемос“, която – съгласно думите му, „блокира избирането на премиер-социалист за четвърти път“. Той избегна всякакъв вид самокритика и призова испанците да се произнесат „още по-ясно“, отколкото на изборите през април, и да му дадат по-голямо мнозинство в парламента.  \r\nТака се стигна до ситуацията, в която във вечерните часове на вторник крал Фелипе VI обяви в изявление, че няма достатъчно подкрепа за свиква поредната сесия за избиране на премиер. \r\n*** \r\n \r\n  Кой стои зад атаките срещу петролни съоръжения в Саудитска Арабия и каква е реакцията на САЩ на нападенията срещу техния съюзник? Американският държавен секретар Майк Помпео иска да обсъди тези въопроси със саудитския престолонаследник Мохамед бил Салман в рамките на посещение, отбелязва германският национален ежедневник  Die Welt . \r\nДържавният департамент във Вашингтон заяви, че Помпео ще се срещне със саудитския престолонаследник Мохамед бин Салман в сряда в пристанищния град Джeда. Помпео също ще „координира усилията за противодействие на иранската агресия в региона\".  \r\nХутите в Йемен бяха изтъкнати като отговорни за атаките от събота срещу петролни съоръжения в съседна Саудитска Арабия. Помпео обаче беше държи Иран пряко отговорен за случилото се. \r\nПрезидентът на САЩ Доналд Тръмп също посочи Иран като възможен инициатор на атаките. Техеран обаче отхвърли всякаква отговорност за нападенията, които за пореден път подхраниха страховете от военна ескалация в Близкия изток и доведоха до повишаване на цените на петрола. \r\nВицепрезидентът на САЩ Майк Пенс също подчерта, че най-вероятно Иран е автор на атаките. „Консултираме се с нашите съюзници и президентът ще определи най-добрия начин на действие в следващите дни\". САЩ не искат война, но бяха готови да защитават своите интереси и своите съюзници, увериха от Вашингтон. \r\nПенс обвини ръководството в Техеран, че умишлено ескалира напрежението в Персийския залив. „Иран е водещият държавен спонсор на тероризма в света и най-голямата заплаха за мира и сигурността в Близкия изток\",цитира изданието думите му. \r\nСАЩ ще продължават да следват стратегията си за максимален натиск върху Техеран. Саудитският кабинет поиска във вторник, според агенция SPA, отговорните за тази „агресия\" да бъдат държани отговорни и да бъдат „възпряни“. Крал Салман заяви, че „страхливите атаки\" са насочени не само към петролните съоръжения в страната, но и към международните доставки на петрол, което застрашава стабилността на региона. \r\nБунтовниците в Йемен обаче заплашват кралството с нови атаки. Управляващият директор на държавната петролна компания Saudi Aramco, Амин Насер, заяви, че производството на петрол, което се е сринало след атаките, ще достигне предишното ниво в края на месеца. \r\n*** \r\n \r\n  Председателят на Лейбъристката партия Джереми Корбин обеща да остане „неутрален“ по въпроса за Брекзит и да остави хората сами да решават за него – призив, който може би е сигнал, че той ще устои на призива за избори в страната, коментират в редакцията на националния ежедневник  The Guardian . \r\nКорбин посочи четирите стълба на „разумната\" сделка за излизането на Обединеното кралство от Европейския съюз, като обеща да следва онова, каквото решат хората на втори референдум за Брекзит след евентуалното му избиране за премиерския псот.  \r\nЛидерът на лейбъристите посочи как ще подходи за предоговаряне на сделка за Брекзит, включваща митнически съюз, преди партийната конференция следващата седмица, на която ще бъде направено предложение за изместване на позицията на партията към кампания за оставане в ЕС. \r\nНа годишното събрание в Брайтън някои членове ще се опитат да принудят гласуване на по въпроса, с цел да получат обещание за кампания за оставане в следващата програма на партията за общите избори.  \r\nИзявлението на Корбин обаче е най-силният знак, но все пак той ще се противопостави на исканията и ще предпочете да не се включи в кампанията за втори референдум. Това ще му позволи да се представи като неутрален рефер, коментират от редакцията. \r\n \r\n*** \r\n  Полските дискусии за 17 септември 1939 г. обикновено се свеждат до обсъждане на обстоятелствата на съветското нападение, напомняне за огромния брой жертви, както и до оплаквания, че историята в съвременна Русия се манипулира или просто се фалшифицира. Едно важно обстоятелство убягва от общото внимание: руската държава никога не осъжда СССР за агресивната война срещу Полша и за анексирането на източните й воеводства през септември 1939 г. Не трябва ли Полша да получи репарации и от Русия? Това е въпросът, който заместник-директорът на Центъра за полско-руски диалог и съгласие Лукаш Адамски задава в статия за вестник   Rzeczpospolita . \r\nАко пактът Молотов-Рибентроп беше недвусмислено осъден през периода на Перестройката и при Елцин Москва публикува основните документи, свързани с клането в Катин, то тълкуването на епохата на Сталин продължава да се използва по отношение на събитията от септември 1939 г. Ярък пример в това отношение е неотдавнашната статия на директора на руското разузнаване Сергей Наришкин, която почти буквално повтаря формулировките на прословутата нота на Молотов. В документа, който заместник-народният комисар по външните работи се опитва да предаде на полския посланик, гласи: „Полското правителство се е разпаднало и не показва признаци на живот. Това означава, че полската държава и нейното правителство на практика са престанали да съществуват“.  \r\nТази лъжа се допълва от противоречиви аргументи, че ако не беше инвазията през септември 1939 г., пътят на Хитлер към Москва щеше да бъде по-кратък, „исторически аргументи“ за собствеността на тези земи в миналото от Руската империя и дори се припомня за руските княжества, за етнонационалистична морализация („следвоенните граници са справедливи, защото отчитат етническата принадлежност). \r\n \r\n Престъпленията в Катин бяха осъдени, но не и на 17 септември \r\nКаква е причината упоритотп нежелание на Москва да признае именно това съветско престъпление? Да се потвърди, че е извършен акт на агресия по споразумение с Хитлер означава да се нанесе удар върху историческата идентичност на много руснаци, в основата на която стои образът на СССР, който победи нацизма. Такава стъпка би заличила дългосрочните усилия на руската дипломация, която се опита да премълчи за тоталитарния характер на съветската държава и да я представи като същия участник в международните отношения като САЩ или водещи европейски държави, който има същите законни интереси и използва същите методи за провеждане на политика. Освен това руснаците би трябвало да изоставят установените историографски представи, например от карти на територията на СССР през военните години, където не само Лвов или Вилнюс се появяват като съветски градове, но също и Белосток и Пржемисъл. Това ще доведе до преразглеждане на броя на съветските жертви от военните години: поляците и евреите, загинали в източните райони на Полша, ще се вземат предвид както от полската, така и от руската страна. \r\nСъвременните руски лидери не са в състояние да повярват в смисъла на каквато и да е политика, различна от имперската, така че е трудно да се очаква, че те ще решат да се разграничат от престъпленията на Сталин. Обосновката на Кремъл за присъединяването на Крим в много отношения прилича на тезите на съветската пропаганда за анексията на Източна Полша, а тезата на Путин за „изкуствената“ украинска държава, която потиска рускоезичното население, прилича на изявлението на Молотов за „грозното потомство на Версайския договор“. \r\nРусия на Елцин също не призна факта на съветската атака. През 1999 г. руското външно министерство официално протестира срещу това събитията от 1939 г. да се наричат агресия. Основната причина, поради която нахлуването на Червената армия се нарича мирна операция, изглежда е, че признаването на престъпление би означавало отказ на Русия от правната позиция на СССР по отношение на източните райони на Полша през Втората световна война. Руснаците би трябвало да признаят, че до влизането в сила на споразумението за границата от 16 август 1945 г., според което Полша прехвърля 90% от земите, окупирани през 1939 г. от Червената армия на СССР, Беласток, Вилнюс или Лвов не са част от съветската държава и депортирането на полски граждани или интернирането на полските военни на полска територия е грубо нарушение на международното право и злоупотреба с властта от окупатора. \r\nТова от своя страна ще отвори пътя за определяне на Русия като наследник на СССР, а това ще означава, че Полша и полски граждани ще имат право на искове за обезщетение за нарушаване на международното право и IV Хагска конвенция, уреждаща правата на окупатора. Гражданите на Украйна, Беларус или Литва може да се присъединят към тези искове: бивши граждани на Полша или техните потомци, които ще докажат, че в периода 1939-1945 г. са претърпели щети в резултат на съветски престъпления. По този начин балтийските страни биха могли да засилят своето (от правна гледна точка напълно оправдано) твърдение, че СССР ги окупира до 1991 г. и за Русия би било по-трудно да тушира техните настоявания за репарации. През последните години Литва, Латвия и Естония проучват правните възможности за отправяне на подобни искания. \r\n \r\n Полско-съветска война и репарациите \r\nПолша, в отговор на руските провокации и манипулации, свързани с темата за агресията на 17 септември 1939 г., трябва да избере двупосочна стратегия. Трябва да започнете със себе си, опровергавайки мита, че през 1939 г. не става дума за полско-съветската война. Трябва да се върнем към интерпретацията, дадена от събитията на президента Игнаци Мошчицки и полската дипломация след 17 септември, а след това потвърдени през март 1940 г. министър-председателя Владислав Сикорски. Т.е. до позицията, че след нахлуването в Червената армия, което беше акт на агресия, Полската република беше във война със СССР. Също така трябва редовно да се напомня, че Полша запазва суверенното право върху земите, окупирани от съветските сили, които сега са част от нашата страна, Литва, Украйна и Беларус, и в допълнение потвърждава валидността на законодателните актове, т.е. приети от правителството в Лондон до появата на международно признатото временно правителство на национално единство. Също така би било добре да се повдигне по-активно въпросът за окупацията на Крим на международната сцена. В същото време балтийските страни трябва да бъдат подпомагани в търсенето на законови възможности да предявят претенции към Русия за обезщетение за завземането на тяхната територия, като в същото време разпространяват информация за минали съветски и съвременни руски окупации на международно ниво. \r\nРазбира се, не може да се очаква, че докато Русия се управлява от хора, отговорни за нарушаване на международното право, тя ще промени позицията си. Рано или късно обаче Владимир Путин и политиците, които споделят възгледите му, ще престанат да вземат решения за съдбата на тази страна. Както правилно отбеляза Юлиуш Миерошевски, съмнително е, че еликсирът на имперското безсмъртие е измислен в Москва. Новото руско ръководство ще трябва да отговори на въпроса дали Русия ще може да подобри репутацията си, да установи мирно сътрудничество на европейския континент и нормални контакти с ЕС и НАТО, ако не преразгледа отношенията си със западните си съседи. \r\nОткритото изявление, че Русия трябва да бъде отговорна за окупацията на СССР на част от територията на Полша, Литва, Латвия и Естония, ще даде да се разясни на руските елити следното: без да се коригира статута на Крим, Приднестровието или Южна Осетия, без да отказва да отрича и престъпни съветски акта на агресия, кардиналните промени по отношение на Централна Европа  ще бъдат невъзможни. Те трябва да разсъждават върху факта, че всяка правова държава, ако иска да избегне риска от правни претенции от съседите, трябва да предложи справедлива формула, чрез която всички заинтересовани страни ще могат най-накрая да разрешат всички спорни въпроси, свързани със събитията от 1939-1991 г. Формата на такова споразумение може да бъде обсъждана, но във всеки случай задължителните му елементи следва да бъдат признаването на незаконни анексии, които Русия е извършила по-рано. \r\n***", "date": "2019.09.18", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/09/18/2699873/dvizhenieto-po-patya-belitsa-zagrazhden-v-oblast-smolyan-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.18", "title": "Движението по пътя Белица – Загражден в област Смолян трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/09/18/2699875/25-godishen-mazh-e-zaginal-pri-katastrofa-na-patya-montana-selo-erden.html", "text": "25-годишен мъж е загинал при катастрофа на пътя Монтана - село Ерден. Това съобщиха от  ОДМВР - Монтана . Инцидентът е станал на 17 септември 2019 г. в 04.52 часа. 27-годишен шофьор от София при управление на лек автомобил от Монтана към с. Ерден нарушава правилата за движение - при извършване на ляв завой напуска пътното платно и навлиза в дворно място в частен имот. Там се преобръща и по непредпазливост причинява смърт на 25-годишния пътник от Монтана и средна телесна повреда - фрактура на дясна ключица на 22-годишна пътничка от Вълчедръм. Пострадалата е настанена за лечение в МБАЛ - Монтана без опасност за живота. При извършена на място проба за алкохол на водача е установена концентрация на алкохол в издишания въздух 2.08 на хиляда.", "date": "2019.09.18", "title": "25-годишен мъж е загинал при катастрофа на пътя Монтана - село Ерден"}
{"url": "http://www.focus-news.net/news/2019/09/18/2699878/48-godishen-mazh-e-zadarzhan-za-poboy-vav-vrachanskoto-selo-banitsa.html", "text": "48-годишен мъж е задържан за побой във врачанското село Баница. Това съобщиха от  ОДМВР - Враца . Сигналът е подаден на 17 септември 2019 г в 12.00 часа в РУ - Враца от потърпевшия с инициали П. Н. от село Баница. Той е заявил, че на 14 септември 2019 г. към 19.00 часа познато за него лице му е нанесъл побой, вследствие на което е изпаднал в безсъзнание. По случая в РУ - Враца е образувано досъдебно производство. От проведените издирвателни мероприятия и процесуално-следствени действия е установено, че извършител на деянието е мъж с инициали Й. Н. К. на 48 г. от село Баница. Той е разпитан и задържан за срок до 24 часа.", "date": "2019.09.18", "title": "48-годишен мъж е задържан за побой във врачанското село Баница"}
{"url": "http://www.focus-news.net/news/2019/09/18/2699876/protest-s-iskane-za-promeni-v-nakazatelniya-kodeks-za-tezhkite-prestapleniya-se-provezhda-pred-narodnoto-sabranie.html", "text": "Протест с искане за промени в Наказателния кодекс за тежките престъпления се провежда пред Народното събрание, предаде репортер на  Агенция \"Фокус\" . Протестът протича мирно. В района е засилено полицейското присъствие, движението по бул. \"Цар Освободител\" се осъществява нормално.  \r\nДеница КИТАНОВА", "date": "2019.09.18", "title": "Протест с искане за промени в Наказателния кодекс за тежките престъпления се провежда пред Народното събрание"}
{"url": "http://www.focus-news.net/news/2019/09/18/2699877/pozhar-e-vazniknal-v-smesena-gora-nad-asenovgrad.html", "text": "Пожар е възникнал в смесена гора над Асеновград. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци в кв. „Запад“ над регулацията на града в горски фонд е получен в 19.05 часа снощи. Собствеността е неустановена. В гасенето участват 6 пожарни автомобила с 12 служители, 10 служители на ДГС - Асеновград с пожарен автомобил и 35 доброволци от град Асеновград. Пожарът е на територия от 6 - 7 дка в смесена гора. Ликвидирани са две огнища. Гаси се последното огнище. Релефът е силно пресечен, което затруднява пожарогасенето.", "date": "2019.09.18", "title": "Пожар е възникнал в смесена гора над Асеновград"}
{"url": "http://www.focus-news.net/news/2019/09/18/2699880/gazeta-express-kosovo-srabska-lista-nastoya-za-namesa-na-kfor-zaradi-grafiti-na-aok-v-severno-kosovo.html", "text": "Подкрепяната от официален Белград партия на сърбите в Косово – „Сръбска листа“, призова КФОР, ЕУЛЕКС и косовската полиция (КП) да се намесят и да идентифицират хората, написали акронима на Армията за освобождение на Косово (АОК) върху скала на камък на върха на планината Мокра гора, разположена в северната част на страната, отбелязва електронното издание на прищинския ежедневник  Gazeta Express . \r\nСпоред медии надписът е дело на група албанци, които са заснели действията си и след това са ги публикували в социалната мрежа „Инстаграм“. „Това, което е особено притеснително, е, че хората, които позират за снимката, са облечени в камуфлажни униформи и остава въпросът кой се нуждае от такава провокация в този конкретен момент и с каква цел?\", питат от „Сръбска листа“.  \r\nВъв връзка с инцидента партията призова КФОР, ЕУЛЕКС и косовската полиция спешно да изправят пред правосъдието отговорните за деянието. \r\n \r\n Тереза Герова", "date": "2019.09.18", "title": "Gazeta Express (Косово): „Сръбска листа“ настоя за намеса на КФОР заради графити на АОК в Северно Косово"}
{"url": "http://www.focus-news.net/news/2019/09/18/2699858/spa-sauditska-arabiya-se-prisaedinyava-kam-mezhdunarodnata-operatsiya-na-sasht-v-persiyskiya-zaliv.html", "text": "Саудитските власти решиха да се присъединят към международната коалиция, за да гарантират безопасността на корабоплаването в Персийския залив, съобщава държавната информационна агенция  Saudi Press Agency , позовавайки се на източник в Министерството на отбраната на арабското кралство. \r\nКоалицията, сформирана от САЩ, бе подкрепена от Австралия, Бахрейн и Обединеното кралство, припомня медията. Ангажиментът им е за гарантиране на безопасно преминаване на кораби в Ормузкия проток, Баб ел-Мандеб и Оман, както и в Персийския залив. \r\n \r\n Тереза Герова", "date": "2019.09.18", "title": "SPA: Саудитска Арабия се присъединява към международната операция на САЩ в Персийския залив"}
{"url": "http://www.focus-news.net/news/2019/09/18/2699879/normalno-se-osashtestvyava-dvizhenieto-v-oblast-burgas-patishtata-sa-suhi-i-prohodimi.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nТрафикът в град Бургас също е спокоен. Нормално е движението по централните булеварди „Стефан Стамболов“, „Демокрация“ и „Тодор Александров“. Интензивно е движението и по бул. „Захари Стоянов“ в жк. „Меден Рудник“ заради ремонта на булеварда и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.09.18", "title": "Нормално се осъществява движението в област Бургас, пътищата са сухи и проходими"}
{"url": "http://www.focus-news.net/news/2019/09/18/2699881/izvarshva-se-remont-na-mostovo-saorazhenie-nad-reka-topolnitsa-pri-dupnitsa-vavedena-e-vremenna-organizatsiya-na-dvizhenieto.html", "text": "Извършва се ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срокът е до 30 септември.  Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.18", "title": "Извършва се ремонт на мостово съоръжение над река Тополница при Дупница, въведена е временна организация на движението"}
{"url": "http://www.focus-news.net/news/2019/09/18/2699885/osem-sela-ot-oblast-sliven-sa-bez-voda-poradi-avariya.html", "text": "Осем новозагорски села са без вода поради авария от тази сутрин, съобщиха от  водоснабдителното дружество , обслужващо областта.. Поради извършване на авариен ремонт на главен водопровод до отстраняване на аварията е прекъснато водоподаването на селата Стоил войвода, Любенова махала, Любенец, Млекарево, Загорци, Езеро, Богданово, Радецки и Бял кладенец .", "date": "2019.09.18", "title": "Осем села от област Сливен са без вода поради авария"}
{"url": "http://www.focus-news.net/news/2019/09/18/2699882/pregled-na-osnovnite-temi-v-burgaskiya-pechat.html", "text": "„Бургаският авиомузей е най-желаният туристически обект“ е водещото заглавие от днешния брой на вестник  „Черноморски фар“ . Спадът на туристи не се е отразил върху посещаемостта на забележителностите в града. На Света Анастасия са акостирали близо 30 хиляди души, пише още вестникът. „И омбудсманът се захвана с паркоместата на инвалидите в Бургас“ е друго заглавие от страниците на вестника. Омбудсманът на Република България доц. д-р Диана Ковачева се захвана лично с един дълго нерешен проблем – паркоместата на инвалидите в Бургас. Тя се обръща към кмета на Бургас Димитър Николов и председателя на Общински съвет – Бургас Константин Луков с писмо, в което пише, че гражданите с увреждания са сигнализирали до нея за проблеми с паркирането, уточнява материалът. „Бургаският театър открива сезона с „Последния янки“ е темата на деня в днешния брой на „Черноморски фар“. Морската драма посреща първите зрители след лятната ваканция в края на септември. Трупата на Кукления играе на четири фестивала. Първото представление за есента е на „Колко вкусно“, пояснява статията.", "date": "2019.09.18", "title": "Преглед на основните теми в бургаския печат"}
{"url": "http://www.focus-news.net/news/2019/09/18/2699884/normalno-se-osashtestvyava-dvizhenieto-po-pat-i-1-montana-vidin.html", "text": "Нормално се осъществява движението по път I-1 Монтана – Видин в посока за ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили в посока за ГКПП „Дунав мост 2“. На места по път I-1 Монтана – Видин тежкотоварните автомобили пътуват в колони, които се движат в посока София. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.18", "title": "Нормално се осъществява движението по път I-1 Монтана – Видин"}
{"url": "http://www.focus-news.net/news/2019/09/18/2699887/kathimerini-nova-demokratsiya-vodi-s-s-145-na-siriza-pokazva-anketa.html", "text": "Управляващата в Атина „Нова демокрация“ запазва убедителна преднина пред основната опозиционна партия СИРИЗА. Това показват резултатите от първата анкета, проведена след националните избори по-рано тази година, съобщава електронното издание на гръцкия вестник  Kathimerini . \r\nНа въпрос за кого биха гласували, ако се проведат нови избори, 36,4% от анкетираните са отговорили, че ще подкрепят партията на Кириакос Мицотакис. Водената от бившия премиер Алексис Ципрас партия може да разчита на подкрепата на 21,9% от избирателите в страната. \r\nЛевоцентристкото „Движение за промяна“ (КИНАЛ) събира 6,4%, Комунистическата партия на Гърция - 4,8%, „Гръцко решение“ – 3,1%.  \r\nВъв въпроса кой би бил по-добър премиер 46,5% избират действащия министър-председател на страната Кириакос Мицотакис, докато лидерът на СИРИЗА Алексис Ципрас получава подкрепата на 25,9% от респондентите. \r\nАнкетата беше представена по време на основната емисия на частна телевизия Star във вторник вечерта. \r\n \r\n Тереза Герова", "date": "2019.09.18", "title": "Kathimerini: „Нова демокрация“ води с с 14,5% на СИРИЗА, показва анкета"}
{"url": "http://www.focus-news.net/news/2019/09/18/2699883/bezplatni-pregledi-za-tuberkuloza-se-provezhdat-v-bolnitsata-v-smolyan.html", "text": "От днес до 25 септември 2019 г. в МБАЛ „Д-р Братан Шукеров“ – Смолян ще се проведат безплатни прегледи за риск от туберкулоза. Това съобщиха от  болницата . На всеки три месеца болницата в областния град организира „Седмица на отворените врати“, като целта е да се повиши обществената информираност, да се даде възможност на всеки за достъп до здравни услуги, както и да се промотира здравословния начин на живот. \r\nМедицинските консултации и изследванията са напълно безплатни, включително и за неосигурените лица. Прегледите ще се извършват в часовете между 8.00 и 15.30 часа от д-р Юлияна Лазарова – завеждащ пневмофтизиатричния кабинет, който се намира на шестия етаж, над Инфекциозно отделение в смолянската болница. \r\n„Кампанията е доказала своята ефективност за повишаване на обществената информираност по отношение на туберкулозата, за откриване на случаи на заболяването, съвременно предприемане на мерки за лечение, прекъсване на трансмисията на инфекцията и за предоставяне на безплатен достъп до медицински услуги“, коментира д-р Лазарова. \r\nПоследната кампания, организирана в МБАЛ – Смолян, бе проведена в периода от 24 до 28 юни 2019 г. „Преминали са 102 пациенти, които са попълнили анкетни карти и са консултирани и прегледани. От тях с риск от заболяване са 86. На 73-ма от тях е проведен туберкулинов кожен тест (ТКТ) на Манту. Лица със съмнение за туберкулоза – трима. С латентна туберкулозна инфекция са открити двама човека. Лица подлежащи за химиопрофилактика са двама“, добави д-р Юлияна Лазарова.", "date": "2019.09.18", "title": "Безплатни прегледи за туберкулоза се провеждат в болницата в Смолян"}
{"url": "http://www.focus-news.net/news/2019/09/18/2699888/v-edna-lenta-se-izvarshva-dvizhenieto-po-pat-blagoevgrad-pokrovnik-zaradi-remontni-deynosti.html", "text": "Движението по третокласен път-1006 Благоевград – Покровник от км 0 до км 4 се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. В останалата част от област Благоевград няма въведени ограничения поради извършване на дейности, свързани с ремонти. Към този час трафикът по автомагистрала „Струма“ и главен път Е-79 е натоварено, но няма образували се задръствания или колони от автомобили. Движението по второкласен път 19 Симитли – Гоце Делчев е нормално натоварено. Повишена опасност от падащи камъни има в района на Кресненското дефиле и проходите Предел и Папаз Чаир. \r\nЛивия НИНОВА", "date": "2019.09.18", "title": "В една лента се извършва движението по път Благоевград – Покровник заради ремонтни дейности"}
{"url": "http://www.focus-news.net/news/2019/09/18/2699890/blizo-50-dekara-sa-izgoreli-pri-pozhar-nad-kv-anezitsa-vav-velingrad.html", "text": "Близо 50 декара площи са изгорели при пожар над кв. „Анезица“ във Велинград, като от тях 3 дка са иглолистни гори, съобщиха от  ОД МВР - Пазарджик . Пожарът е локализиран и овладян в късния следобед вчера от екипи от пожарникари, лесничеи и доброволци. При пожара няма пострадали хора и жилищни сгради.", "date": "2019.09.18", "title": "Близо 50 декара са изгорели при пожар над кв. „Анезица“ във Велинград"}
{"url": "http://www.focus-news.net/news/2019/09/18/2699886/nivoto-na-reka-dunav-se-e-povishilo-s-15-sm-kray-vidin-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 3 см, водният стоеж е 141 см, съобщиха от местната  Хидрометеорологична станция . Нивото на реката край Видин е 193 см, повишението за последното денонощие е от 15 см. Край Лом водният стоеж е 202 см, повишението е от 20 см. Нивото на реката край Оряхово е 79 см, там е регистрирано повишение  за последното денонощие от 12 см. Температурата на водата край Ново село е 23 градуса, край Оряхово е 23.4 градуса.", "date": "2019.09.18", "title": "Нивото на река Дунав се е повишило с 15 см край Видин за последното денонощие"}
{"url": "http://www.focus-news.net/news/2019/09/18/2699893/41-rasteniya-kanabis-sa-otkriti-pri-politseyska-aktsiya-v-mestnostta-sharena-tsarkva-v-oblast-blagoevgrad.html", "text": "41 растения канабис са открити при полицейска акция в местността Шарена църква в област Благоевград. Това съобщиха от  ОДМВР - Благоевград . Акцията по линия на противодействие на производството, съхранението и разпространението на наркотични вещества е извършена на 17 септември 2019 г. от полицейски служители на РУ - Петрич. В обезлесен участък от Държавен горски фонд в местността Шарена църква, землище на с. Долна Крушица, община Петрич, са намерени около 41 зелени тревисти растения. След направен полеви тест същите са реагирали положително на канабис с общо тегло около 73.8 килограма. За случая е уведомена Районна прокуратура - Петрич. Образувано е досъдебно производство.", "date": "2019.09.18", "title": "41 растения канабис са открити при полицейска акция в местността Шарена църква в област Благоевград"}
{"url": "http://www.focus-news.net/news/2019/09/18/2699892/sport-livarpul-se-prevarna-vav-vtoriya-deystvasht-shampion-na-evropa-koyto-gubi-parviya-si-mach-v-shl-prez-noviya-sezon.html", "text": "Ливърпул се превърна във втория действащ първенец на Европа, който губи първия си мач в Шампионска лига през новия сезон. \r\nТова стана факт, след като лидерът в Английската Висша лига отстъпи с 0:2 от Наполи. Головете за домакините отбелязяха Дрис Мертенс в 81-ата минута от дузпа и Фернандо Йоренте в продължението. \r\nТака Ливърпул се нареди до Милан, който до този момент бе единственият отбор, печелил Шампионска лига и загубил следващата си среща от новия сезон. Това се случва през сезон 1994/95, когато Аякс побеждава италианския гранд с 2:0.  \r\nВ следващия кръг на 2 октомври Ливърпул приема Залцбург, докато Наполи гостува на Генк.", "date": "2019.09.18", "title": "Спорт: Ливърпул се превърна във втория действащ шампион на Европа, който губи първия си мач в ШЛ през новия сезон"}
{"url": "http://www.focus-news.net/news/2019/09/18/2699894/62-godishen-zhitel-na-selo-tiyanovtsi-e-zadarzhan-za-pritezhanie-na-nezakonna-pushka-i-boepripasi.html", "text": "62-годишен жител на село Тияновци е задържан в полицейския арест за срок до 24 часа. Това съобщиха от  ОДМВР - Видин . В дома му служителите на реда открили незаконно притежавани боеприпаси и пушка. Вчера при извършено претърсване полицаите намерили и иззели пушка, два пълнителя и 14 патрона за огнестрелно оръжие различен калибър. По случая в РУ - Видин е образувано бързо производство.", "date": "2019.09.18", "title": "62-годишен жител на село Тияновци е задържан за притежание на незаконна пушка и боеприпаси"}
{"url": "http://www.focus-news.net/news/2019/09/18/2699867/the-guardian-korbin-obeshta-da-ostane-neutralen-i-da-ostavi-horata-sami-da-reshat-za-brekzit.html", "text": "Председателят на Лейбъристката партия Джереми Корбин обеща да остане „неутрален“ по въпроса за Брекзит и да остави хората сами да решават за него – призив, който може би е сигнал, че той ще устои на призива за избори в страната, коментират в редакцията на националния ежедневник  The Guardian . \r\nКорбин посочи четирите стълба на „разумната\" сделка за излизането на Обединеното кралство от Европейския съюз, като обеща да следва онова, каквото решат хората на втори референдум за Брекзит след евентуалното му избиране за премиерския псот.  \r\nЛидерът на лейбъристите посочи как ще подходи за предоговаряне на сделка за Брекзит, включваща митнически съюз, преди партийната конференция следващата седмица, на която ще бъде направено предложение за изместване на позицията на партията към кампания за оставане в ЕС. \r\nНа годишното събрание в Брайтън някои членове ще се опитат да принудят гласуване на по въпроса, с цел да получат обещание за кампания за оставане в следващата програма на партията за общите избори.  \r\nИзявлението на Корбин обаче е най-силният знак, но все пак той ще се противопостави на исканията и ще предпочете да не се включи в кампанията за втори референдум. Това ще му позволи да се представи като неутрален рефер, коментират от редакцията. \r\n \r\n Тереза Герова", "date": "2019.09.18", "title": "The Guardian: Корбин обеща да остане „неутрален“ и да остави хората сами да решат за Брекзит"}
{"url": "http://www.focus-news.net/news/2019/09/18/2699895/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба към БЧК . Следобед на места се очаква разваляне на времето. Засега времето е приятно. От ПСС призоваха хората да избират маршрутите си, за да не се случват инциденти. Температурите са между 10 и 12 градуса. Времето е ясно и слънчево. Съоръженията в планините работят с изключение на тези във Витоша. За последните 24 часа няма регистрирани инциденти с туристи. \r\n \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470 \r\n \r\nТеодора ПАВЛОВА", "date": "2019.09.18", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/18/2699889/rumen-galabinov-ikonomist-s-publichno-chastno-partnyorstvo-a-ne-s-uvelicheni-zaplati-v-administratsiyata-balgariya-shte-garantira-kibersigurnostta-si.html", "text": "С публично-частно партньорство, а не с увеличени заплати в администрацията България ще гарантира киберсигурността си. Това каза в сутрешния блок  „Добро утро, България“  на  Радио „Фокус“  икономистът Румен Гълъбинов. Държавата би била клиент, от който всяка фирма ще иска да се възползва, добави той. Подобно партньорство обаче запазва възможностите за държавен контрол и при най-малкото съмнение за злоупотреби от страна на доставчиците на тези услуги може да се реагира с цялата строгост на закона, обясни икономистът. „Със съответните договори, проведени търгове и  държавни поръчки най-добрият доставчик да има възможност да помага на държавата в тези начинания. За много от фирмите в реалната IT индустрия  това би било привилегия, защото държавата е добър клиент за тях“, каза той. Възможно е такова публично партньорство да излезе малко по-скъпо на държавата, но цената си заслужава, коментира Румен Гълъбинов и допълни, че в противен случай държавата ще изпадне в ситуация на конкуриране с интернет гигантите в този сегмент, а това е трудно задача. \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Румен Гълъбинов, икономист: С публично-частно партньорство, а не с увеличени заплати в администрацията България ще гарантира киберсигурността си"}
{"url": "http://www.focus-news.net/news/2019/09/18/2699897/parlamentat-prie-na-parvo-chetene-promeni-v-zakona-za-borba-s-trafika-na-hora.html", "text": "Парламентът прие на първо четене промени в Закона за борба с трафика на хора,предаде репортер на  Агенция \"Фокус\" .\"За\" законопроекта гласуваха 122 народни представители, \"против\" - 1 и \"въздържали се\" - 5, с което той бе приет. Закнопроектът бе приет без дебати в пленарна зала. Проектът на закон е внесен от Министерски съвет. Предложените изменения и допълнения в Закона за борба с трафика на хора са продиктувани от необходимостта за спазване на международните правни инструменти, по които България е страна, както и от нуждата да се отстранят противоречия в разпоредби, които практиката е доказала за неприложими. Промените са свързани с развитието в институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик. Друга част от измененията касаят  привеждане на националното законодателство с изискванията на международните правни норми. Те касаят още и закрилата за жертвите. Според вносителите приемането на предложения законопроект ще доведе до по-голяма яснота при прилагането на разпоредбите на закона,  до осигуряване на прозрачност на извършвания контрол върху дейностите, регламентирани с него, и до изпълнение на ангажиментите на страната ни по прилагането на Конвенцията на Съвета на Европа за борба с трафика на хора.  \r\nДеница КИТАНОВА", "date": "2019.09.18", "title": "Парламентът прие на  първо четене промени в Закона за борба с трафика на хора"}
{"url": "http://www.focus-news.net/news/2019/09/18/2699896/510-godini-yambolski-bezisten-sgradata-simvol-na-grada-chestva-nad-5-vekoven-yubiley-i-4-godini-ot-preobrazuvaneto-y-v-moderen-interaktiven-muzey.html", "text": "На 18 септември в Ямбол стартират двудневните чествания, посветени на две важни годишнини, свързани с Безистена – сградата символ на града. това съобщиха от пресцентъра на  Общината . Най-емблематичният архитектурен паметник в Ямбол отбелязва 510 години от построяването си. В продължение на повече от пет века Безистенът е естествен център на градското ядро и през повечето време е функционирал като покрит пазар. Той е единствената в България запазена сграда от този тип и е оценяван  като един от най-красивите покрити пазари на Балканите. \r\nСлед като последните десетилетия бе потънал в забрава, от 2015 година Безистенът отвори врати вече като модерен културно-информационен център с Интерактивен музей, впечатляващ всички посетители с високотехнологично си компютърно оборудване и атрактивни експозиции. Безистенът бе реновиран по европейски проект, защитен от община Ямбол. \r\nС възраждането на сградата за нов живот тя се превърна и в естествено средище  на културния живот в града като предпочитано пространство за концерти, изложби, делови форуми и други събития. Именно затова честванията на двете годишнини минава под наслов „Безистенът – място за срещи“. \r\nЕдноименна експозиция от живописни платна ще даде началото на двудневната програма. Днес от 18.00 часа ще бъде открита изложбата на ловешкия художник Тихомир Витков. Артистът провокира въображението на публиката с платна, представящи човешки образи, очертани в камъните на уникалната сграда. Тихомир Витков работи като сценограф за ловешките драматичен, куклен и музикален театър. Председател е на сдружението „Синя зона”, което обединява творци с увреждания и работи, за да стимулира тяхната социална интеграция. \r\nУтре – 19 септември, когато се навършват 4 години от откриването на обновения Безистен, празникът продължава с Ден на отворените врати, а в пространството около сградата на пл. „Освобождение“ ще бъде експонирана изложба „Щрихи от Ямбол“ с представяне на творби от летните дейности в Безистена. Ще бъдат връчени дипломи на всички участници в ателиетата: „Фото-фабрика“ с фотографа Стефан Каменов и в творческата работилница за шевици на Татяна Йовчева.  \r\nВ 13.30 часа, в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му. Историята на сградата, претъпяла през годините различни промени както в облика си, така и в предназначението си, ще разкаже Христина Женкова, уредник в Регионалния исторически музей. \r\nКулминацията на честванията е концертът на органовия клас на проф. Нева Кръстева от 18.00 часа. Програмата включва барокова, ренесансова и съвременна музика за органи и ансамбли – орган, виола да гамба, блокфлейта, глас. Специален гост е Красимира Султанова, концертмайстор на Камерен оркестър „Дианополис“. Билети за концерта могат да бъдат закупени предварително на място в Безистена. \r\nСъбитията от празничната програма са включени в Европейските дни на наследството, инициатива на Министерството на културата, като част от европейската инициатива на Съвета на Европа и на Европейската комисия.", "date": "2019.09.18", "title": "510 години ямболски Безистен –  сградата, символ на града, чества над 5-вековен юбилей и 4 години от преобразуването й в модерен интерактивен музей"}
{"url": "http://www.focus-news.net/news/2019/09/18/2699901/okrazhniyat-sad-v-pazardzhik-shte-gleda-delo-za-prichinyavane-na-smart-pri-katastrofa.html", "text": "Окръжният съд ще гледа дело за причиняване на смърт при катастрофа, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че на 5 май 2018 г. при управление на лек автомобил е нарушил правилата за движение по пътищата, предизвикал е катастрофа и по непредпазливост е причинил смъртта на друго лице. Началото на съдебното заседание е в 14.00 часа, съдия-докладчик е Веселин Петричев.", "date": "2019.09.18", "title": "Окръжният съд в Пазарджик ще гледа дело за причиняване на смърт при катастрофа"}
{"url": "http://www.focus-news.net/news/2019/09/18/2699902/otkrito-e-tyaloto-na-22-godishniya-belgiets-koyto-padna-ot-yahta-v-rayona-na-morska-gara-varna.html", "text": "Открито е тялото на 22-годишния белгиец, който падна от яхта в района на Морска гара – Варна. Това каза за  Радио „Фокус“ – Варна  Ивана Милева, говорител на полицията в града. По тялото няма следи от насилствена смърт. \r\nСигналът е бил подаден на 16 септември от приятели на изчезналият мъж. Компанията е била на яхта, която се е намирала в района на Морската гара. \r\nДесислава ВАСИЛЕВА", "date": "2019.09.18", "title": "Открито е тялото на 22-годишния белгиец, който падна от яхта в района на Морска гара – Варна"}
{"url": "http://www.focus-news.net/news/2019/09/18/2699898/v-kyustendilska-oblast-vsichki-85-probi-ot-ubiti-divi-svine-sa-otritsatelni-za-afrikanska-chuma-po-svinete.html", "text": "Изследвани са 85 проби от убити диви свине, всички са отрицателни за африканска чума по свинете. Това съобщиха за  Радио „Фокус” – Кюстендил  от Областна епизоотична комисия. Данните са получени от Областна дирекция по безопасност на храните – Кюстендил. Територията на Кюстендилска област остава незасегната от болестта и епизоотичната обстановка е благоприятна. Няма постъпили сигнали за заболели или умрели домашни и диви свине. На територията на Република Сърбия са регистрирани 18 броя огнища на африканска чума при домашни свине. Продължава изпълнението на превантивните мерки с цел недопускане на заболяването да проникне на територията на Кюстендилска област. \r\n \r\nВенцеслав ИЛЧЕВ", "date": "2019.09.18", "title": "В Кюстендилска област всички 85 проби от убити диви свине са отрицателни за африканска чума по свинете"}
{"url": "http://www.focus-news.net/news/2019/09/18/2699905/danas-sarbiya-ramush-haradinay-e-poluchil-prizovka-ot-haga-zaradi-uporstvoto-mu-s-mitata-tvardi-brat-mu.html", "text": "Братът на министър-председателят на Косово в оставка Рамуш Харадинай – Даут Харадинай, твърди, че той е получил призовка от Специализирания съд в Хага заради упорството му в решението да не отменя 100-процентовите мита за внос на сръбски стоки в най-младата държава на Балканите, отбелязва електронното издание на белградския ежедневник  Danas . \r\n„Убеден съм на хиляда процента, че (въпросът) за премахването на таксите изпрати Рамуш в Хагския трибунал като заподозрян, условно и този път без нито едно обвинение, без конкретна тема, освен че е бил командир в района на Дукаджини\", подчерта Даут Харадинай за местна медия. \r\n„Те не успяха да наложат премахването на митата и в резултат различни участници, включително Сърбия, Русия и техните съюзници, особено тези, които твърдят, че ще разделят Косово, се намесиха\", изрази увереност братът на косовския премиер.  \r\n \r\n Тереза Герова", "date": "2019.09.18", "title": "Danas (Сърбия): Рамуш Харадинай е получил призовка от Хага заради упорството му с митата, твърди брат му"}
{"url": "http://www.focus-news.net/news/2019/09/18/2699904/nyakolko-rayona-vav-varna-sa-bez-voda-zaradi-avarii.html", "text": "Няколко района във Варна са без вода днес. Това съобщиха за  Радио „Фокус“ – Варна  от водоснабдителното дружество в града. Оттам допълниха, че заради авария на вода няма да имат абонатите около улица „Цани Тодоров“ до около 14.00 часа. Водоподаването ще бъде прекъснато и в района на ул. „Прилеп“ до 15.00 часа. \r\nБез вода ще са и жителите в кв. „Владиславово,“ бл. 408 вх.3 до около 11.00 часа \r\nДесислава ВАСИЛЕВА", "date": "2019.09.18", "title": "Няколко района във Варна са без вода заради аварии"}
{"url": "http://www.focus-news.net/news/2019/09/18/2699899/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-septemvri.html", "text": "„Софийска вода” временно ще прекъсне водоснабдяването в някои части на столицата на 19 септември. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Иларион Драгостинов“ в кв. „Подуяне“ се налага спиране на водоподаването от 10.30 до 16.30 часа на клиентите на „Софийска вода”, живеещи в района на: ул. „Иларион Драгостинов“ от ул. „Калиманци“ до ул. „Каймакчалан“; ул. „Каймакчалан“ от ул. „Иларион Драгостинов“ до ул. „Стоил войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каймакчалан“ ъгъла с ул. „Иларион Драгостинов“.  \r\nВъв връзка с изпълнение на инвестиционен проект за реконструкция на уличен водопровод на ул. „Роза“ в с. Бистрица се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Детелина“, ул. „Роза“, ул. „Сълзица“ от №6 до №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янчовска река“ ъгъла с ул. „Детелина“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на бул. „Цариградско шосе“в  кв. 7-ми 11 километър се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. 7-ми 11-ти километър, бул. „Цариградско шосе“  от  № 119  до  № 139, ул. „Проф.Константин Костенечки“, ул. „Константин Илиев“, ул. „Магнаурска школа“, ул. „Изворът на Белоногата“, Бензиностанция ОМВ на бул.“Цариградско шосе“ № 123А  и  „Университет по библиотекознание и информационни технологии“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнаурска школа“ пред хотел АТМ.  \r\nВъв връзка с монтаж на спирателни кранове на ул. „Козлодуй“ в кв. „Банишора“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Опълченска“, ул. „Козлодуй\", ул. „Свищов“, бул. „Сливница\" от ул. „Калофер“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Свищов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.18", "title": "„Софийска вода” временно ще прекъсне водоснабдяването в някои части на столицата на 19 септември"}
{"url": "http://www.focus-news.net/news/2019/09/18/2699906/pregled-na-osnovnite-temi-vav-varnenskiya-pechat.html", "text": "„Полицаи ще дежурят по възловите булеварди“, четем на първа страница в днешния брой на в.  „Черно море“ . Полицейски екипи ще бъдат разположени по възловите булеварди и най-натоварените кръстовища, в близост до които има учебни заведения, в началото на учебните занимания и края на часовете за подпомагане безопасността при пресичане. Това стана ясно по време на брифинг на ОДМВР – Варна, проведен във връзка със старта на новата учебна година. „Преди началото на учебната година започнахме срещи с директорите по места в учебните заведения и с ръководството на Инспектората по образованието, с които набелязахме мерки, които да гарантират живота и здравето на децата. Колегите от районните управления са провели срещи и са извършили проверки на училищата, като са дали предписания за превеждането им във вид съгласно изискванията. Те са свързани с огради, парапети, пешеходни пътеки и самите сгради, където се провеждат учебните занятия. Проведени са срещи с охранителните фирми, които охраняват учебните заведения, и е изготвен график на полицейското присъствие около училищата“, заяви комисар Илиян Илиев, началник на отдел „Охранителна полиция“ във Варна. „България е сред 4-те водещи държави по добро управление на корабния трафик“, пише още в днешния си брой в. „Черно море“. Това заяви във Варна министърът на транспорта, информационните технологии и съобщенията Росен Желязков. Той откри международната конференция „20 години ръководство на корабния трафик в България“, която се организира от Държавно предприятие „Пристанищна инфраструктура“. Днес честваме 20-годишнината от създаването на действащата информационна система за управление на корабния трафик. Началото е поставено през 1999 г. Оттогава с различни финансови инструменти – в началото с помощта на холандското правителство, после с пари от различните фази на програми „Фар“ и „Транспорт“, поддържаме електронно управление в сферата на морския и речния транспорт, което проследява цялата логистична верига от пристигащи и заминаващи кораби, посочи министърът. 450 излезли от употреба автомобили са премахнати от варненските улици от началото на годината, съобщиха от общинското предприятие „Паркинги и синя зона“. Екоинспекторите са маркирали общо 400 стари коли със специални стикери. Мярката важи за моторни превозни средства, които не са в движение, със стари регистрационни номера или не са преминали технически преглед през последните 2 години. Собствениците им ще трябва да ги преместят в частни имоти или да ги предадат за разкомплектоване на лицензирана фирма. В противен случай излезлите от употреба автомобили биват принудително премествани на наказателния паркинг на общината, а срокът на собствениците да си ги приберат обратно е три месеца.", "date": "2019.09.18", "title": "Преглед на основните теми във варненския печат"}
{"url": "http://www.focus-news.net/news/2019/09/18/2699908/povishena-e-opasnostta-ot-padashti-kamani-po-patya-sliven-ichera-gradets.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими. Няма въведени ограничения по пътищата, съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.18", "title": "Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/09/18/2699907/manoil-manev-gerb-otmenyame-nyakoi-tekstove-v-zakona-za-opazvane-na-obshtestveniya-red-pri-provezhdaneto-na-sportni-meropriyatiya-zashtoto-oshte-ne-im-e-doshlo-vremeto.html", "text": "Отменяме някои текстове в Закона за опазване на обществения ред при провеждането на спортни мероприятия, защото още не им е дошло времето. Това каза народният представител от ПГ на ГЕРБ Маноил Манев по време на дебатите по промените в Закона за опазване на обществения ред при провеждането на спортни мероприятия, предаде репортер на  Агенция \"Фокус\" . \"В крайна сметка част от тези текстове създават едни особени условия, които се опитахме да въведем в законодателство и които просто не и ме дошло времето\", посочи още Манев във връзка с разпоредбите, касаещи продажбата на билети. Според него има много какво да се помисли в новия закон за самата форма на билета. \"Там не бива да изпреварваме и да слагаме каруцата пред коня\", заяви още Манев.  \"Повярвайте ми аз съм последния човек, който ще ви помоля да направим крачка назад от мерките за сигурност\", допълни още Манев. Според него в мерките, които се обсъждат на работната група, няма да има отстъпление.  \r\nДеница КИТАНОВА", "date": "2019.09.18", "title": "Маноил Манев, ГЕРБ: Отменяме някои текстове в Закона за опазване на обществения ред при провеждането на спортни мероприятия, защото още не им е дошло времето"}
{"url": "http://www.focus-news.net/news/2019/09/18/2699910/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Убедителната преднина на „Нова демокрация“ пред СИРИЗА в първите анкети след изборите в Гърция, организирането на работата на Специализираната прокуратура на Северна Македония, както и ново напрежение в Северно Косово са част от основните теми, върху които акцентират водещите балкански печатни издания. \r\n \r\n*** \r\n  Прокурорите от Специализираната прокуратура Фатиме Фетай и Гаврил Бубевски се връщат в съдебната зала, за да представят делото „Монструм“  пред Наказателния съд в Скопие, съобщава електронното издание на скопския вестник  „Нова Македония“ .  \r\nДържавният прокурор Любомир Йовески вече е започнал да преразпределя делата, които се връщат в прокуратурата от СП. Целта е преразпределението да бъде завършено възможно най-скоро.Според информация на Основната прокуратура, с приоритет ще се гледат случаите, по които вече се води дело, с цел да не се забавя процеса. \r\n„Наш приоритет са делата, които вече са в съда... Скоро ще вземем решение кои прокурори ще поемат делата, поети от СП“, увери Йовески.  \r\nИзслушванията на СП бяха отложени поради нерешения статут на делата, но се очаква прехвърлянето им да даде възможност на съдебните процеси да се възобновят след определения срок. \r\nУволнените  прокурори от СП също ще останат в офисите си на органа, откъдето ще работят по всички дела, доказателства и подслушвани разговори по нареждане на Йовески. Междувременно Министерството на правосъдието не изключва възможността за заседание на работните групи до петък, а правителството обмисля нов законопроект за прокуратурата, внесен във вторник от опозиционната ВМРО-ДПМНЕ. \r\n*** \r\n \r\n  Управляващата в Атина „Нова демокрация“ запазва убедителна преднина пред основната опозиционна партия СИРИЗА. Това показват резултатите от първата анкета, проведена след националните избори по-рано тази година, съобщава електронното издание на гръцкия вестник  Kathimerini . \r\nНа въпрос за кого биха гласували, ако се проведат нови избори, 36,4% от анкетираните са отговорили, че ще подкрепят партията на Кириакос Мицотакис. Водената от бившия премиер Алексис Ципрас партия може да разчита на подкрепата на 21,9% от избирателите в страната. \r\nЛевоцентристкото „Движение за промяна“ (КИНАЛ) събира 6,4%, Комунистическата партия на Гърция - 4,8%, „Гръцко решение“ – 3,1%.  \r\nВъв въпроса кой би бил по-добър премиер 46,5% избират действащия министър-председател на страната Кириакос Мицотакис, докато лидерът на СИРИЗА Алексис Ципрас получава подкрепата на 25,9% от респондентите. \r\nАнкетата беше представена по време на основната емисия на частна телевизия Star във вторник вечерта. \r\n*** \r\n \r\n  Братът на министър-председателят на Косово в оставка Рамуш Харадинай – Даут Харадинай, твърди, че той е получил призовка от Специализирания съд в Хага заради упорството му в решението да не отменя 100-процентовите мита за внос на сръбски стоки в най-младата държава на Балканите, отбелязва електронното издание на белградския ежедневник  Danas . \r\n„Убеден съм на хиляда процента, че (въпросът) за премахването на таксите изпрати Рамуш в Хагския трибунал като заподозрян, условно и този път без нито едно обвинение, без конкретна тема, освен че е бил командир в района на Дукаджини\", подчерта Даут Харадинай за местна медия. \r\n„Те не успяха да наложат премахването на митата и в резултат различни участници, включително Сърбия, Русия и техните съюзници, особено тези, които твърдят, че ще разделят Косово, се намесиха\", изрази увереност братът на косовския премиер. \r\n*** \r\n \r\n  Подкрепяната от официален Белград партия на сърбите в Косово – „Сръбска листа“, призова КФОР, ЕУЛЕКС и косовската полиция (КП) да се намесят и да идентифицират хората, написали акронима на Армията за освобождение на Косово (АОК) върху скала на камък на върха на планината Мокра гора, разположена в северната част на страната, отбелязва електронното издание на прищинския ежедневник  Gazeta Express . \r\nСпоред медии надписът е дело на група албанци, които са заснели действията си и след това са ги публикували в социалната мрежа „Инстаграм“. „Това, което е особено притеснително, е, че хората, които позират за снимката, са облечени в камуфлажни униформи и остава въпросът кой се нуждае от такава провокация в този конкретен момент и с каква цел?\", питат от „Сръбска листа“.  \r\nВъв връзка с инцидента партията призова КФОР, ЕУЛЕКС и косовската полиция спешно да изправят пред правосъдието отговорните за деянието. \r\n***", "date": "2019.09.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/18/2699911/narodnoto-sabranie-prie-promeni-v-zakona-za-opazvane-na-obshtestveniya-red-pri-provezhdaneto-na-sportni-meropriyatiya.html", "text": "Народното събрание прие промени в Закона за опазване на обществения ред при провеждането на спортни мероприятия на първо четене, предаде репортер на  Агенция \"Фокус\" . Проектът е изготвен във връзка с необходимостта от прецизиране на текстовете, касаещи продажбата на билети за спортни мероприятия. Предлаганите за отмяна текстове са част от пакета мерки, които бяха заложени в закона с цел превенция на противообществените прояви. Законопроектът предлага отмяната на текстове, отнасящи се до забрана за продажба на билети на каса в деня на провеждане на спортното мероприятие, когато то е определено като мероприятия с висок риск. Към момента след последваща оценка на въздействие на нормата, тя се оказва неефективна и създава потенциална възможност да ескалира безредици.  \r\nДеница КИТАНОВА", "date": "2019.09.18", "title": "Народното събрание прие промени в Закона за опазване на обществения ред при провеждането на спортни мероприятия"}
{"url": "http://www.focus-news.net/news/2019/09/18/2699912/12-godishno-momche-ot-dobrich-e-stanalo-zhertva-na-telefonna-izmama-sas-sumata-1-660-leva.html", "text": "12-годишно момче от Добрич е станало жертва на телефонна измама със сумата 1 660 лева. Това съобщиха от пресцентъра на  ОДМВР – Добрич . На 17 септември, около 16:25 часа е получено съобщение за извършена телефонна измама. Установено е, че около 15:30 часа на домашен телефон се обажда непознат мъж, представящ се за служител на МВР. Чрез заблуда, мнимият полицейски служител поисква съдействието на 12-годишно момче, което е вдигнало телефона. Детето изхвърля през терасата на апартамента сумата от 1 660 лева и златни накити. По случая е образувано досъдебно производство.", "date": "2019.09.18", "title": "12-годишно момче от Добрич е станало жертва на телефонна измама със сумата 1 660 лева"}
{"url": "http://www.focus-news.net/news/2019/09/18/2699909/korneliya-ninova-bsp-pri-tezhki-prestapleniya-bez-sakrateno-proizvodstvo-a-samo-dozhivotna-prisada-bez-pravo-na-zamyana.html", "text": "При тежки престъпления - без съкратено производство, а само доживотна присъда без право на замяна. Това каза председателят на НС на БСП след среща с протестиращи семейства на убитите деца в Сотиря, съобщиха от пресцентъра на  партията . Тя се включи и в подписката за промени в НПК, която те инициират.„Тук съм преди всичко като човек. Бабата на Криси ме покани да посетя дома й. Бях там. Това, което видях ме разтърси.  Ще поискам разрешение от баба й и ако ми го даде, ще ви разкажа“.    \r\n„Призовавам да не се делим на управляващи и опозиция, защото мъката, която изпитва семейството на Криси от Сотиря и много други хора няма партиен цвят“, каза ощe Корнелия  Нинова. Тя коментира, че като народен представител е внесла законопроект, съгласно който при тежки телесни повреди, убийство и блудство не се прилага съкратено съдебно производство и споразумения, а само доживотна присъда без право на замяна.  Нинова припомни, че така е било до 2009 г. в българското наказателно право и заяви, че социалистите искат това да се върне. „Познавайки хората, чиито семейства са пострадали от такива престъпления - знам, че те искат единствено справедливост и възмездие за такива ужасни престъпления“, категорична бе Нинова.  \r\n„Разтревожена съм от това, което управляващите внесоха като законопроект и аргументите, с които го направиха. Казаха, че внасят друг закон, за да има алтернатива на БСП. За такива зверски престъпления друга алтернатива освен възмездие и справедливост не може да има“, заяви още Корнелия Нинова. Тя припомни, че мнозинството предлага отново да има намаляване на присъдата и всеки случай да се преценява от съда. „Ние предлагаме – никакво намаляване на присъдата и доживотен затвор без право на замяна. Ще бъдем безкомпромисни, защото случаят с Криси от Сотиря не е единствен, а поредният“, заключи Корнелия Нинова.", "date": "2019.09.18", "title": "Корнелия Нинова, БСП: При тежки престъпления - без съкратено производство, а само доживотна присъда без право на замяна"}
{"url": "http://www.focus-news.net/news/2019/09/18/2699914/ogranicheno-e-preminavaneto-na-prevozni-sredstva-nad-10-tona-po-patya-zlatni-pyasatsi-kranevo-v-oblast-varna.html", "text": "Забранено е преминаването на моторни превозни средства с маса над 10 тона по пътя Златни пясъци – Кранево, предаде репортер на  Радио „Фокус“ – Варна . Обходният маршрут е през селата Кичево и Оброчище. Движението по част от магистрала „Хемус“ в района на Девня се осъществява двупосочно в едно платно поради ремонтни дейности. Участъкът, в който се работи, е между село Неофит Рилски и Девня от км 393+500 до км 400+100. Ограничено е движението към Варна поради ремонтни дейности. Трафикът се осъществява двупосочно в платното в посока София. Движението към Варна се отклонява в платното за София от км 393+500 до км 401+100. \r\nДиана СТОЕВА", "date": "2019.09.18", "title": "Ограничено е преминаването на превозни средства над 10 тона по пътя Златни пясъци – Кранево в област Варна"}
{"url": "http://www.focus-news.net/news/2019/09/18/2699903/postavyat-kapani-za-divi-praseta-v-razreshenata-chast-za-lovuvane-na-park-sinite-kamani-v-oblast-sliven.html", "text": "Капани за диви прасета ще бъдат поставени в разрешената за ловуване част на природен парк „Сините камъни“. Това съобщиха от  Областна администрация - Сливен  след заседание на Епизиотичната комисия. Природният парк е с територия от близо 11 000 хектара, като 4 200 хектара от тях са разрешени за лов. Мерките са превантивни и целят занижаване на риска от евентуалното разпространение на заболяването „африканска чума по свинете“.  Разположението на капаните ще бъде съгласувано с ръководството на природния парк. \r\nЕднократните помощи за собствениците, които доброволно умъртвиха домашните си прасета, са изплатени в 36 населени места. Продължава дезинфекцията на местата за битови отпадъци, разположени около автомагистрала „Тракия“ и пътищата от републиканската мрежа.", "date": "2019.09.18", "title": "Поставят капани за диви прасета в разрешената част за ловуване на парк „Сините камъни“ в област Сливен"}
{"url": "http://www.focus-news.net/news/2019/09/18/2699917/okrazhna-prokuratura-plovdiv-vnese-obvinitelen-akt-spryamo-68-godishna-zhena-za-ubiystvo-na-sapruga-y.html", "text": "Окръжна прокуратура-Пловдив внесе в съда обвинителен акт спрямо 68-годишната В.Х. за това, че на 13.01.2019 г. в село Труд, обл. Пловдив, е умъртвила умишлено мъж на 73 г. – К.Х - престъпление по чл. 115 от Наказателния кодекс. Това съобщиха от пресцентъра на  Апелативна прокуратура-Пловдив .  \r\nОбвиняемата В.Х. и пострадалият К.Х. били съпрузи, като отношенията между тях били влошени от много години. Те живеели в с. Труд, обл. Пловдив, в една къща, но на различни етажи и с отделни домакинства. На 13 януари 2019 г., по обяд, обвиняемата В.Х. попитала на висок глас съпруга си дали знае къде се намират ключовете й, тъй като не можела да си ги намери. Той отговорил, че не ги е виждал и я посъветвал да си ги търси сама. По-късно в къщата пристигнали гости на К.Х., негови съседи и приятели. На тях той им казал, че на другия ден щял да ходи в болница в гр. Пловдив, за да си прави медицински изследвания. Няколко часа по-късно те си тръгнали. След това К.Х. влязъл във външната баня, за да се изкъпе. Обвиняемата го последвала и попитала отново къде са й ключовете. Между двамата възникнал скандал, при който К.Х. грабнал дървен налъм и посегнал да я удари. Жената вдигнала ръката си, за да се предпази. В този момент К.Х. изпуснал налъма, който счупил огледалото. Частите от него наранили краката му. Съпрузите били много ядосани. Словесният им спор прераснал в боричкане, при което двамата паднали на пода в банята. Обвиняемата В.Х. успяла да хване съпруга си за врата с двете ръце, започнала да го стиска силно, докато в един момент той престанал да диша. С хавлиена кърпа жената забърсала банята, поставила я в найлонова торба и изхвърлила в контейнера за смет, заедно с налъмите. На 14 януари 2019 г., обвиняемата отишла на работа, като не споделила с никога за случилото се. Същия ден приятели на К.Х. го  потърсили в дома му и го открили мъртъв в банята. Те подали сигнал в полицията. По делото е изготвена съдебномедицинска експертиза, според която причината за смъртта на К.Х. е механична асфиксия от притискане на шията. Спрямо обвиняемата В.Х взета мярка за неотклонение „задържане под стажа“.", "date": "2019.09.18", "title": "Окръжна прокуратура-Пловдив внесе обвинителен акт спрямо 68-годишна жена за убийство на съпруга й"}
{"url": "http://www.focus-news.net/news/2019/09/18/2699915/poradi-avariya-e-narusheno-vodopodavaneto-v-chast-ot-grad-peshtera.html", "text": "Водоснабдителното дружество в Пещера уведомява гражданите, че поради авария на ул. „Ангел Калоянов“ ще бъде понижено налягането на питейната вода във водопроводната мрежа в кварталите южно от Стара река и централната градска част, съобщиха от  дружеството . Прекъсване на водоснабдяването е възможно в сградите по височките части на града, горните етажи на жилищата, при блоковете в близост до бензиностанцията. Екипи на дружеството са на мястото на аварията и отстраняват неизправностите в системата.", "date": "2019.09.18", "title": "Поради авария е нарушено водоподаването в част от град Пещера"}
{"url": "http://www.focus-news.net/news/2019/09/18/2699916/kmetat-na-blagoevgrad-d-r-atanas-kambitov-shte-napravi-parva-kopka-na-sportna-ploshtadka-v-dvora-8-su-arseni-kostentsev.html", "text": "В 12.30 часа кметът д-р Атанас Камбитов ще направи първа копка на спортна площадка в двора 8 СУ „Арсени Костенцев“. Това съобщиха от пресцентъра на  Община Благоевград .", "date": "2019.09.18", "title": "Кметът на Благоевград д-р Атанас Камбитов ще направи първа копка на спортна площадка в двора 8 СУ „Арсени Костенцев“"}
{"url": "http://www.focus-news.net/news/2019/09/18/2699919/api-zatrudneniyata-s-prodazhbata-na-elektronni-vinetki-veche-sa-otstraneni.html", "text": "Заради надграждане на електронната система за събиране на пътни такси, свързано със сигурността ѝ, в периода от 3.00 часа до 8.00 часа на 18 септември 2019 г. продажбата на електронни винетки беше затруднена. Това съобщиха от пресцентъра на  Агенция „Пътна инфраструктура“ . Проблемът вече е отстранен и електронната система работи нормално.  \r\nЕлектронни винетки могат да се купят от всички канали за продажба - онлайн чрез www.bgtoll.bg, www.vinetki.bg, www.tollpass.bg, www.digitoll.bg, www.A1.bg, мобилното приложение BGTOLL, от терминалите за самотаксуване и терминалите „Cashterminal” в мрежата на „Интеркапитал груп”, на гишетата в областните пътни управления и по ГКПП, както и на каса в Български пощи, Easy Pay и на бензиностанциите ОМВ, „Петрол”, „Еко” и „Лукойл”.", "date": "2019.09.18", "title": "АПИ: Затрудненията с продажбата на електронни винетки вече са отстранени"}
{"url": "http://www.focus-news.net/news/2019/09/18/2699920/sport-shl-prodalzhava-s-osem-dvuboya.html", "text": "Груповата фаза на Шампионската лига продължава и днес с нови осем срещи. Ранните две срещи са от 19:55 часа, след което от 22:00 часа ще се играят останалите шест. \r\nВ мач от Група D Атлетико Мадрид посреща Ювентус. Миналия сезон двата отбора играха на 1/8-финалите, като в Мадрид Атлетико спечели с 2:0, но в Торино Ювентус надделя с 3:0 след хеттрик на Кристиано Роналдо, и продължи напред.  \r\nДвата отбора вече са се срещали в групите на турнира. През 2014 г. италианският гранд загуби в Мадрид с 0:1, а мачът в Италия завърши без отбелязани голове. Тогава Ювентус се класира за финала, който загуби с 1:3 от Барселона в Берлин.", "date": "2019.09.18", "title": "Спорт: ШЛ продължава с осем двубоя"}
{"url": "http://www.focus-news.net/news/2019/09/18/2699918/svalena-e-chervenata-byuletina-ot-zhelyaz-andreev.html", "text": "Свалена е червената бюлетина  на „Интерпол“ от Желяз Андреев ,предаде репортер на  Агенция „Фокус“ . Това стана ясно по време на брифинг, който даде в Министерския съвет, където е получил официално документа, с който отново става свободен човек. Желяз Андреев благодари на семейството си приятелите си, държавните институции, на главния прокурор Сотир Цацаров, премиера Борисов: „Това е поредният случай, в който държавата може да защити своите граждани“, добави още той.  \r\n \r\n „Фокус“ припомня:  Желяз Андреев беше задържан през 2018 година и обвинен в нарушаване на оръжейното ембарго със Сирия. Според документите по разследването със седем свои действия Желяз Андреев е нарушил два текста от американското законодателство. Първото е, че е участвал е в сговор за нарушаване на ембаргото, въведено от закона за извънредни международни икономически правомощия, и се е опитал да измами щатските власти (наказуемо до 5 години затвор), а второто е износ и опит за износ в държава, за която действа ембарго (наказуемо до 20 години затвор). Впоследствие САЩ официално оттеглиха с нота искането си Желяз Андреев да бъде екстрадиран. Българските власти се ангажира с решаването на казуса и развръзката е факт – Желяз  Андреев вече е свободен.  \r\n   \r\nТеодора ПАВЛОВА", "date": "2019.09.18", "title": "Свалена е червената бюлетина от Желяз Андреев"}
{"url": "http://www.focus-news.net/news/2019/09/18/2699900/nova-makedoniya-makedoniya-prokurorite-ot-sp-se-vrashtat-v-sada.html", "text": "Прокурорите от Специализираната прокуратура Фатиме Фетай и Гаврил Бубевски се връщат в съдебната зала, за да представят делото „Монструм“  пред Наказателния съд в Скопие, съобщава електронното издание на скопския вестник  „Нова Македония“ .  \r\nДържавният прокурор Любомир Йовески вече е започнал да преразпределя делата, които се връщат в прокуратурата от СП. Целта е преразпределението да бъде завършено възможно най-скоро.Според информация на Основната прокуратура, с приоритет ще се гледат случаите, по които вече се води дело, с цел да не се забавя процеса. \r\n„Наш приоритет са делата, които вече са в съда... Скоро ще вземем решение кои прокурори ще поемат делата, поети от СП“, увери Йовески.  \r\nИзслушванията на СП бяха отложени поради нерешения статут на делата, но се очаква прехвърлянето им да даде възможност на съдебните процеси да се възобновят след определения срок. \r\nУволнените  прокурори от СП също ще останат в офисите си на органа, откъдето ще работят по всички дела, доказателства и подслушвани разговори по нареждане на Йовески. Междувременно Министерството на правосъдието не изключва възможността за заседание на работните групи до петък, а правителството обмисля нов законопроект за прокуратурата, внесен във вторник от опозиционната ВМРО-ДПМНЕ. \r\n \r\n Тереза Герова", "date": "2019.09.18", "title": "„Нова Македония“ (Македония): Прокурорите от СП се връщат в съда"}
{"url": "http://www.focus-news.net/news/2019/09/18/2699922/aktsiya-za-proverka-na-targovski-obekti-se-izvarshva-v-kvartal-iztok-v-kyustendil.html", "text": "Няколко контролни институции извършват проверки на обекти в квартал „Изток” в Кюстендил, предаде репортер на  Радио „Фокус” – Кюстендил . Проверките са започнали тази сутрин, а за осигуряване на реда са изпратени екипи на Областна дирекция на МВР – Кюстендил, Дирекция „Жандармерия” и „Общинска охрана”. Проверяват се търговски обекти. Участват представители на няколко контролни институции. Дейностите са под надзора на Прокуратурата. \r\n \r\n „Фокус” припомня , че подобна акция се проведе в началото на месец декември 2018 година. Тогава при голяма част от проверените търговски обекти бяха открити нарушения – работа без касов апарат, без строителни книжа, без лични здравни книжки и разрешителни, както и продажба на стоки с изтекъл срок на годност. \r\nВенцеслав ИЛЧЕВ", "date": "2019.09.18", "title": "Акция за проверка на търговски обекти се извършва в квартал „Изток” в Кюстендил"}
{"url": "http://www.focus-news.net/news/2019/09/18/2699921/158-svobodni-mesta-sa-obyaveni-v-detskite-yasli-vav-varna-prez-septemvri.html", "text": "158 свободни места са обявени в детските ясли във Варна през септември. Това съобщиха за  Радио „Фокус“ – Варна  от Общината. Тези места са обявени за целодневен прием в детските ясли за класирането на 24-ви септември. За целта електронната система за прием ще бъде затворена за редакции и регистрации на нови заявления от 22 септември до 24 септември включително.  \r\nНа 25 септември системата ще бъде отворена за редакции и регистрации. Във връзка с приетите „Правила и критерии за класиране и прием на деца в детски ясли на територията на Община Варна“ при извършване на класиране регистрационният номер на заявлението вече няма значение. Децата се класират в низходящ ред по брой точки, а при равни условия се прилага функция по генериране на случайни числа. Така децата се подреждат във възходящ ред по случайно число. Класирането ще бъде обявено на 24 септември, а срокът за потвърждаване на приетите деца е от 25 до 30 септември. След това те ще бъдат приемани поетапно по предварително изготвен график от директора на съответната детска ясла. \r\nДесислава ВАСИЛЕВА", "date": "2019.09.18", "title": "158 свободни места са обявени в детските ясли във Варна през септември"}
{"url": "http://www.focus-news.net/news/2019/09/18/2699913/koha-ditore-kosovo-berlin-ne-vaznameryava-da-izprashta-spetsialen-predstavitel-za-dialoga-mezhdu-belgrad-i-prishtina.html", "text": "Берлин не възнамерява да изпрати специален представител за диалога за нормализирането на двустранните отношения между Косово и Сърбия, съобщава прищинският вестник  Koha Ditore . \r\nГерманското посолство в Прищина подчерта, че процесът на преговори се осъществява с посредничеството на Европейския съюз. „Германия подкрепя и следи отблизо диалога за нормализиране на отношенията между Косово и Сърбия под егидата на Европейския съюз. Германия ще продължи да прави това и с новата Комисия“, се казва в отговор на посолството  до редакцията.„Нямаме намерение да назначаваме национален пратеник за диалога, защото този процес се ръководи от ЕС“, обясниха дипломатите на ФРГ. „Германия напълно подкрепя целта за постигане на правно обвързващо и всеобхватно споразумение“, става ясно още от изпратения текст. \r\nПо-рано прищински медии съобщиха, че Германия и Франция са започнали преговори за възобновяване на диалога Белград-Прищина и се очаква да последват примера на САЩ и да назначат специален представител за преговорите между Сърбия и Косово. Германският депутат Петер Байер подкрепи идеята ЕС да назначи специален пратеник за преговорите между Косово и Сърбия. „Този човек със специален екип би улеснил конструктивния и искрен аспект за продължаване на процеса на разговори“, припомня изданието думите на Байер. \r\n \r\n \r\n Тереза Герова", "date": "2019.09.18", "title": "Koha Ditore (Косово): Берлин не възнамерява да изпраща специален представител за диалога между Белград и Прищина"}
{"url": "http://www.focus-news.net/news/2019/09/18/2699923/pet-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Пет села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Иван Вазово, Правище, Златосел, Ведраре и Новаково. Очаква се нормалното водоподаване в селата да бъде възстановено до 17.00 часа днес. \r\nС частично нарушено водоподаване днес са абонатите от кв. „Св. Георги“ в Асеновград. Екипите на водоснабдителното дружество отстраняват аварии в района на улиците „Александър Стамболийски“ в град Баня, на ул. „Александър Стамболийски“ в град Хисаря, също в района на булевардите „Ваил Априлов“ и „Цариградско шосе“ в град Пловдив. \r\nТони МИХАЙЛОВ", "date": "2019.09.18", "title": "Пет села от област Пловдив са с нарушено водоподаване заради аварии"}
{"url": "http://www.focus-news.net/news/2019/09/18/2699930/50-dekara-shirokolistna-gora-sa-izgoreli-pri-pozhar-v-zemlishteto-na-selo-mali-drenovets-v-oblast-vidin.html", "text": "50 декара широколистна гора са изгорели при пожар в землището на село Мали Дреновец в област Видин. Това съобщиха от  ОДМВР – Видин . Сигналът е подаден на 17 септември в 19.37 часа. Екип на РСПБЗН - Видин и служители на горското стопанство се отзовали на сигнала за пожар в землището на село Мали Дреновец, община Димово. Огънят унищожил около 50 декара широколистна гора. Причината – проявена небрежност при боравене с открит огън. \r\nНа седем сигнала за пожари без материални щети реагирали огнеборците през изминалото денонощие. Екипите гасили запалени сухи треви и отпадъци във Видин (жк. „Стоител“ и жк. „Химик“) и село Каленик, и в землищата на Неговановци, Буковец, Гъмзово и Медовница.", "date": "2019.09.18", "title": "50 декара широколистна гора са изгорели при пожар в землището на село Мали Дреновец в област Видин"}
{"url": "http://www.focus-news.net/news/2019/09/18/2699928/korneliya-ninova-bsp-kategorichno-podkrepyame-blizkite-na-zhertvi-na-tezhki-prestapleniya-koito-protestirat.html", "text": "Категорично подкрепяме близките на жертви на тежки престъпления. Това каза лидерът на БСП Корнелия Нинова по време на брифинг в Народното събрание, предаде репортер на  Агенция \"Фокус\" . \"С нас са близките на жертви на тежки престъпления, в които случаи е прилагано съкратено производство или предстоят процеси, както е случая с Криси от Сотиря. Те ще предтавят своите искания и подписка за справедливост и възмездие за тези престъпления. От наше име искам да заявя, че категорично ги подкрепяме без никакви партийно-политически алтернативи или агресия. Заявявам го абсолютно категорично. Дори по покана на бабата на Криси бях в техния дом. Това, което видях, никога не се забравя и е страшно за държавата. Ние внесохме законопроект, в който казваме, че в тези случаи на тежки телесни повреди и убийства няма да сеприлага споразумение, няма да се намалява присъдата от доживот на по-малка\", каза Нинова. \"Днес ще се гледа нашия закон в Правна комисия. Обръщам се към всички - политици и общественици, няма партиен цвят в тази работа\", допълни Нинова. \"Искаме и бързо да се гледа нашето предложение, защото ако то бъде прието до влизане в съда на делото за случая Сотиря, то към този случай ще се приложи новия закон и няма да има ново производство\", допълни още Нинова. \"За да не се измъкне и този пореден престъпник. Ние предлагаме промени в Наказателно-процесуалния кодекс, които могат да се пилагат и назад във времето до влизане на делото в съд. Има предложение от колегите от ГЕРБ за промени в Наказателния кодекс, който няма обратно действие. Ще има действие занапред в момента, в деня, който се публикува. Т.е. всички досегашни случаи няма да бъдат засегнати. Другата разлика, не случайно призовавам за разум - предложението на ГЕРБ е да може и занапред да се намалява присъда, но вместо с една трета, с една пета. Не правим нищо. Това не е справедливост. Тяхното предложение е всеки случай да се преценява от съда, конкретно и да се решава. Ние не сме съгласни с това. Искаме в Закона да е закована забрана, категорична. Никакво съкратено производство, никакво споразумение, никакво намаляване на присъда при извършване на тези престъпление. Длъжни сме не само на тези хора\", допълни още Нинова. Тя обърна внимание, че хората са събрали огромна подписка от цялата страна. \"Това не е само казуса Сотиря, това са много семейства, много мъка\", заяви още Нинова и посочи, че тези хора ще имат пълната подкрепа на БСП.  \r\nДеница КИТАНОВА", "date": "2019.09.18", "title": "Корнелия Нинова, БСП: Категорично подкрепяме близките на жертви на тежки престъпления, които протестират"}
{"url": "http://www.focus-news.net/news/2019/09/18/2699931/prof-hristo-pimpirev-igralniyat-film-pisma-ot-antarktida-e-ot-malkoto-v-sveta-v-koyto-zamraznaliyat-kontinent-e-prepleten-v-syuzheta-mu.html", "text": "Игралният филм „Писма от Антарктида“ е от малкото в света, в който замръзналият континент е преплетен в сюжета. Това каза в сутрешния блок „Добро утро, България“ на  Радио „Фокус“  директорът на Българския антарктически институт проф. Христо Пимпирев във връзка с премиерата на филма на 11 октомври. Той обясни, че освен книги и документални филми за Антарктида вече има и игрално кино, а това се дължи на голямата значимост на континента. По повод представянето на последната книга на изследователя „Антарктида - студеният юг“ в Килифарево проф. Пимпирев допълни че, градът е свързан с континента. „Паркът пред читалището в Килифарево вече носи името „Антарктида“. В него има макет от блокове от местния камък, от който е съграден остров Ливингстън. Така че това е може би първият макет на обект в Антарктида, който е направен в едно българско селище“, добави той. Проф. Христо Пимпирев каза още, че Антарктида трябва да присъства в изкуството, защото по този начин континентът става по-достъпен за всички хора.  \r\n \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Проф. Христо Пимпирев: Игралният филм „Писма от Антарктида“ е от малкото в света, в който замръзналият континент е преплетен в сюжета му"}
{"url": "http://www.focus-news.net/news/2019/09/18/2699932/s-teatralniya-spektakal-san-v-lyatna-nosht-shte-bade-zakrit-mezhdunarodniya-festival-na-mladite-v-izkustvoto-via-pontika-v-balchik.html", "text": "С театралния спектакъл „Сън в лятна нощ“ ще бъде закрит Международния фестивал на младите в изкуството „Виа Понтика“ в Балчик. Това съобщи Красимира Димитрова, експерт „Връзки с обществеността“ към фестивала, предаде кореспондент на  Радио „Фокус” – Варна . Спектакълът е на Драматичен театър – Търговище. Любомир Фърков, Камен Иванов, Божидар Попчев, Славяна Любомирова, Ивана Стоянова, Сияна Янева, Атанас Махнев, Лъчезар Андреев ще представят в 18.00 часа в Народно читалище „Паисий Хилендарски“ „Сън в лятна нощ” от Уилям Шекспир. Постановката е на Надя Асенова, автор на декора е Тодор Райков, на костюмите - Анелия Райкова, консултант по пластика е Камен Иванов.  \r\nДванадесетото издание на Международния фестивал на младите в изкуството „Виа Понтика”, което започна на 10 септември, събра повече от 170 талантливи творци от Балканите. В продължение на девет дни жителите и гостите на Белия град имаха възможност да посетят изложби, концерти, театрални спектакли, филмови прожекции и да се докоснат до таланта и емоциите на младите в изкуството – студенти от висши училища по изкуствата от Сърбия, Румъния, България. В международния форум, организиран от Сдружение „Виа Понтика - 2010” с председател Красимир Ранков, се включиха представители на Национален университет по изкуствата – Букурещ, Университет по изкуствата, Факултет за приложни изкуства – Белград, Сърбия, Нишки университет – Факултет за изкуства, Национална академия за театрално и филмово изкуство „КръстьоСарафов”, Национална художествена академия – София, Национална музикална академия „Проф. Панчо Владигеров”. Фестивалът се реализира с любезното съдействие на културните институции в морския град и Държавния културен институт – Културен център „Двореца“.  \r\nЖулиета НИКОЛОВА", "date": "2019.09.18", "title": "С театралния спектакъл „Сън в лятна нощ“ ще бъде закрит Международния фестивал на младите в изкуството „Виа Понтика“ в Балчик"}
{"url": "http://www.focus-news.net/news/2019/09/18/2699926/d-r-vanya-stoeva-mbal-pazardzhik-preobladava-rodstvenoto-kravodaryavane-predimno-ot-vazrastni-hora.html", "text": "Българинът иска да знае за кого кръводарява. Това каза за  Радио „Фокус“ – Пазарджик  д-р Ваня Стоева, завеждащ отделението по Трансфузионна хематология в МБАЛ – Пазарджик. Тя обясни, че преди години са организирани специални кампании за кръводаряване, но сега тенденциите са други. „Имаше ентусиазъм, в Панагюрско дори си правеха празник след акциите по кръводаряване. Сега преобладава родственото кръводаряване като хората, които идват са предимно в по-зряла възраст, а младите са по-малко. Когато се знае за кого се дарява кръв, се отзовават“, коментира д-р Стоева. Тя посочи като пример последния случай, при който хората даряваха кръв за пострадала при катастрофа медицинска сестра. „Почти 100% от дарителите идват заради свои роднини. За нас е важно да има мотивация и сред другите хора, които даряват“, обясни д-р Стоева. Тя допълни, че кръвта от всички групи се съхранява и при необходимост се предоставя за стабилизиране здравословното състояние на нуждаещ се от преливане. \r\nАлбена ЖИЛЕКОВА", "date": "2019.09.18", "title": "Д-р Ваня Стоева, МБАЛ – Пазарджик: Преобладава родственото кръводаряване, предимно от възрастни хора"}
{"url": "http://www.focus-news.net/news/2019/09/18/2699925/kandidatat-za-premierskiya-post-v-kosovo-fatmir-limay-novoto-pravitelstvo-shte-zapechata-sadbata-na-kosovo-v-dialog-sas-sarbiya.html", "text": "Кандидатът за премиерския пост в Косово на „Социалдемократическата инициатива за Косово“ (НИСМА), „Нов алианс за Косово“ и „Партия на справедливостта“ – Фатмир Лимай, предупреди, че новото правителство на страната „ще запечата съдбата й в диалога със Сърбия“, предадоха думите му  прищинските медии. \r\nСъгласно думите му, Косово навлиза в много важен изборен процес, който ще определи ориентацията на страната за много години напред, съобщават няколко новинарски уебсайта. „Много е вероятно парламентът, който ще бъде избран на 6 октомври, да гласува споразумението със Сърбия. Също така е много вероятно новото правителство да договори окончателното споразумение със Сърбия. Това означава, че трябва да бъдете много внимателни за кого гласувате“, подчерта Лимай на митинг пред своите привърженици. \r\n \r\n Тереза Герова", "date": "2019.09.18", "title": "Кандидатът за премиерския пост в Косово Фатмир Лимай: Новото правителство ще запечата съдбата на Косово в диалог със Сърбия"}
{"url": "http://www.focus-news.net/news/2019/09/18/2699933/protestirashti-vnasyat-v-delovodstvoto-na-parlamenta-15-882-podpisa-za-promeni-v-nakazatelniya-kodeks.html", "text": "Протестиращи внасят в деловодството на парламента 15 882 подписа за промени в Наказателния кодекс. Това обявиха протестиращите граждани по време на съвместен брифинг с БСП в Народното събрание, предаде репортер на  Агенция \"Фокус\" . Бабата на убитата Кристин от село Сотиря също взе участие в трибунката. \"Ние сме тук, за да поискаме промяна в закона за доживотните присъди без право на замяна, без право на споразумение и искам от свое име и от името на хората, които са с мен и които ме подкрепят от цяла България и българи в чужбина да се хванем всички партии за ръце, да не се делим на бели, червени, жълти и зелени, а просто да бъдем като майки, бащи, баби и дядовци и да изгардим този закон веднъж завинаги. Да няма следващо дете, да няма следващо убийство, да няма следващи убийци, които са на свобода\", допълни още бабата на Кристин.  \r\nДеница КИТАНОВА", "date": "2019.09.18", "title": "Протестиращи внасят в деловодството на парламента 15 882 подписа за промени в Наказателния кодекс"}
{"url": "http://www.focus-news.net/news/2019/09/18/2699924/inzh-damyan-damyanov-yuzdp-okolo-30-dka-suhi-trevi-hrasti-i-edinichni-darveta-sa-izgoreli-pri-pozhara-v-blagoevgradskoto-selo-bistritsa-zasegnati-sa-i-kashti.html", "text": "Около 30 дка сухи треви, храсти и единични дървета са изгорели при пожара в благоевградското село Бистрица, засегнати са и къщи. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. Той уточни, че през днешния ден предстои обследване на терена с GPS, за да се установи с пълна точност, колко точно е площта на терена, който е бил засегнат от огнената стихия, възпламенила се около 16.35 часа на 17 септември.  \r\nИнж. Дамянов подчерта, че въпросните 30 дка са извън горска територия. „Пожарът е локализиран и погасен. Няма опасност за населението. Екипи на пожарната и предприятието остават и днес на терен. Ако няма вторични запалвания, то дежурствата ще бъдат преустановени. Самото потушаване на пожара приключи още снощи около 21.00 часа. През цялата нощ на място имаше дежурни екипи. Днес ще се направи повторен оглед за установяване на засегната площ, но и да проверим дали някъде ще има нужда от допълнителни угасявания“, каза още инж. Дамянов. \r\n \r\n „Фокус“ припомня : \r\nЧетири къщи изгоряха при пожара, възпламенил се във вторник. В погасителните мероприятия участваха екипи на Районна служба „Пожарна безопасност и защита на населението“ – Благоевград, както и служители на Югозападно държавно предприятие, които бяха подпомогнати от десетки доброволци. \r\nЛивия НИНОВА", "date": "2019.09.18", "title": "Инж. Дамян Дамянов, ЮЗДП: Около 30 дка сухи треви, храсти и единични дървета са изгорели при пожара в благоевградското село Бистрица, засегнати са и къщи"}
{"url": "http://www.focus-news.net/news/2019/09/18/2699936/prezidentat-rumen-radev-shte-se-sreshtne-s-balgarskite-predstaviteli-v-savmestnata-ekspertna-komisiya-mezhdu-balgariya-i-severna-makedoniya.html", "text": "Президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между Република България и Република Северна Македония. Това съобщиха от  прессекретариата на държавния глава . Срещата ще започне в 16.00 часа на „Дондуков“ 2.", "date": "2019.09.18", "title": "Президентът Румен Радев ще се срещне с българските представители в Съвместната експертна комисия между България и Северна Македония"}
{"url": "http://www.focus-news.net/news/2019/09/18/2699937/sport-grigor-dimitrov-shte-igrae-na-turnira-v-stokholm-prez-oktomvri.html", "text": "Григор Димитров ще участва в турнира по тенис в шведската столица Стокхолм, който ще се проведе в периода между 13 и 20 октомври. Съответното бе обявено в социалните медии от организаторите на надпреварата. \r\nНай-добрият ни тенисист е бивш шампион от турнира. През 2013 година именно в Стокхолм Григор Димитров спечели своята първа ATP титла. \r\nПървата ракета на България се присъединява към надпреварата с „уайлд кард“. В турнира ще участват също Фабио Фонини, Хуан Мартин дел Потро, Лука Пуй и Денис Шаповалов.", "date": "2019.09.18", "title": "Спорт: Григор Димитров ще играе на турнира в Стокхолм през октомври"}
{"url": "http://www.focus-news.net/news/2019/09/18/2699938/obshtina-haskovo-organizira-tarzhestveno-chestvane-po-povod-111-godini-ot-obyavyavaneto-na-nezavisimostta-na-balgariya.html", "text": "По повод тържествено честване на 111 години от обявяване на Независимостта на България Община Хасково организира тържествен ритуал по полагане на венци и цветя пред паметника на Незнайния воин, пл. \"Свобода\", на 22 септември /неделя/ от 11.00 часа. Това съобщиха от пресцентъра на  Общината . Празничната програма ще продължи на сцената на пл. „Свобода“ с концерт на Народен оркестър Хасково с диригент Димчо Йорданов и Представителен фолклорен танцов ансамбъл „Хасково” с худoжествен ръководител Ана Димитрова.  \r\nПоканени са всички граждани, политически партии и обществени организации.", "date": "2019.09.18", "title": "Община Хасково организира тържествено честване по повод 111 години от обявяването на Независимостта на България"}
{"url": "http://www.focus-news.net/news/2019/09/18/2699941/21-partii-i-koalitsii-shte-uchastvat-v-mestnite-izbori-na-27-oktomvri-v-obshtina-pazardzhik.html", "text": "Приключи регистрацията на партиите, коалициите и инициативните комитети за участие в местните избори на 27 октомври. Това каза за  Радио „Фокус“ – Пазарджик  Георги Добрев, председател на ОИК - Пазарджик. Той обясни, че за местния вот в община Пазарджик са се регистрирали общо 21 партии и коалиции – 12 политически партии, 4 коалиции от партии, 4 местни коалиции и 1 инициативен комитет. „Започна и регистрацията на кандидатите за кметове на община Пазарджик и населените места в общината. При тях избори ще се провеждат в 27 села. В  кметството в с. Крали Марко, кметството в с. Тополи дол, кметството в с. Цар Асен и кметството в с. Сбор няма да се произвежда избор за кмет на кметство, тъй като броят на жителите е под 350. Там ще бъдат открити избирателни секции само за избор на общински съветници и за кмет на община“, уточни Добрев. \r\nВаня НИКОЛОВА", "date": "2019.09.18", "title": "21 партии и коалиции ще участват в местните избори на 27 октомври в община Пазарджик"}
{"url": "http://www.focus-news.net/news/2019/09/18/2699940/obshtina-grad-dobrich-shte-polzva-vremenen-bezlihven-zaem-po-proekt-za-rekonstruktsiya-i-obnovyavane-na-obrazovatelnata-infrastruktura.html", "text": "Общината ще ползва временен безлихвен заем за допустими възстановими разходи по проект „Реконструкция и обновяване на образователната инфраструктура в Добрич – I“, предаде кореспондентът на  Радио „Фокус” – Варна . Дейностите са по Оперативна програма „Региони в растеж“ за периода до 2020 година. Ползването на безлихвения заем е одобрено на последното заседание на Общинския съвет на Добрич. По проекта се реконструира и обновява образователна инфраструктура в три важни учебни заведения в Добрич – ЕГ „Гео Милев“, ОУ „Христо Ботев“, ПМГ „Иван Вазов“. В тези училища се обучават и деца от региона. По проекта още се реконструира и обновява образователна инфраструктура в ДГ № 32 „Зорница“. Тя се намира в зона за въздействие с преобладаващ социален характер и обслужва голяма част от отдалечените квартали на Добрич. Зам.-кметът „Икономическо развитие и европейски фондове“ Росица Йорданова посочи, че срокът за приключване на ремонтите в две от тези учебни заведения е в края на тази и началото на следващата година, което налага необходимост от финансиране. Чрез модернизацията на учебните заведения е създадена достъпна среда в четирите обекта, с подходящи архитектурни и социално-битови условия, осигуряваща достъп и включване на лица с увреждания, създадени са условия за равен достъп до качествено образование, пълноценна интеграция и социализация на деца и ученици от семейства в неравностойно положение, включително ромските, подобрено е състоянието на околната среда, посредством въвеждане на комплекс от мерки за енергийна ефективност, създадена е подходяща, безопасна и комфортна образователна среда за целевите групи. Необходимите средства по проекта в размер до 1 500 000 лв. ще бъдат усвоявани поетапно  и възстановени, след верифициране на направените разходи. За реализирането на проекта са сключени и се изпълняват всички договори, които касаят заложените дейности. Една част от средствата по договорите са разплатени от отпуснатото авансово плащане. Тези средства са недостатъчни за обезпечаване на част от предстоящите плащания към изпълнителите, поради което е необходимо допълнително да бъде отпуснат временен безлихвен заем от бюджета на Община град Добрич по извънбюджетната сметка за отчитане на средствата от Европейския съюз. \r\n  \r\nЖулиета НИКОЛОВА", "date": "2019.09.18", "title": "Община град Добрич ще ползва временен безлихвен заем по проект за реконструкция и обновяване на образователната инфраструктура"}
{"url": "http://www.focus-news.net/news/2019/09/18/2699942/prof-hristo-pimpirev-na-22-noemvri-zaminava-parvata-grupa-ot-28-ta-polyarna-ekspeditsiya-v-antarktida.html", "text": "На 22 ноември заминава първата група от 28-та полярна експедиция в Антарктида. Това каза в сутрешния блок „Добро утро, България“ на  Радио „Фокус“  директорът на Българския антарктически институт проф. Христо Пимпирев. Българската експедиция ще започне с дейностите по „Националната полярна програма“, обясни изследователят. „Антарктида е континент с изключително значение. Там се откри изтъняването на озоновия слой. Взеха се мерки и той вече се запълва. Там са най-авангардните изследвания за промените на климата, което ще ни позволи да видим начини, по които човечеството да се бори с това масово разтапяне на ледниците и повишаване на морското ниво, което грози планетата. Но освен това, това е един континент, в който живеят хора, който е по-голям от Европа, по- голям от Австралия. Така че той трябва да бъде достъпен за хората на цялото земно кълбо“, добави Пимпирев. Предстои строеж и на нова научна лаборатория, допълни проф. Христо Пимпирев.   \r\n \r\nВиктория МЕСРОБОВИЧ-КУВЕНДЖИЕВА", "date": "2019.09.18", "title": "Проф. Христо Пимпирев: На 22 ноември заминава първата група от 28-та полярна експедиция в Антарктида"}
{"url": "http://www.focus-news.net/news/2019/09/18/2699929/prezidentat-na-iran-hasan-rouhani-atakite-na-yemenskite-buntovnitsi-sreshtu-sauditskite-petrolni-obekti-sa-preduprezhdenie.html", "text": "Президентът на Иран Хасан Роухани заяви, че атаките на йеменските бунтовници срещу петролни съоръжения в Саудитска Арабия следва да се разглеждат като „предупреждение“ за опасност от по-широка война в отговор на намесата в страната им на подкрепяното от САЩ арабско кралство, предава  AFP .  \r\n„Йеменците ... не са се ударили болница, не са посегнали на училище, не са поразили пазар в Сана. Те просто са се ударили в индустриален център... за да ви предупредят\", заяви Роухани след заседание на кабинета, в коментар, публикувани на правителствения акаунт в социалната мрежа „Туитър“. \r\nВашингтон обяви, че разполага с доказателства, че атаките от събота срещу саудитските петролни съоръжения са дело на Иран. \r\n \r\n Тереза Герова", "date": "2019.09.18", "title": "Президентът на Иран Хасан Роухани: Атаките на йеменските бунтовници срещу саудитските петролни обекти са предупреждение"}
{"url": "http://www.focus-news.net/news/2019/09/18/2699944/vavezhdat-se-promeni-v-dvizhenieto-na-gradskiya-transport-v-stara-zagora-zaradi-remont-na-bul-krayrechen.html", "text": "Въвеждат се промени в движението на градския транспорт в Стара Загора заради ремонт на бул. „Крайречен“. Това съобщиха от пресцентъра на  Общината . Във връзка осигуряване на безопасното организиране и изпълнение на строително-монтажните работи на бул. „Крайречен“ до 20 септември, включително, превозните средства на обществения транспорт ще се движат по обходен маршрут както следва: \r\n- автобусна линия №20 ще се обслужва по маршрут: по ул. „Ген. Столетов“ – ул. „Ангел Кънчев“ -  ул. „Христина Морфова“ –  ул. „Хан Тервел“ и обратно; \r\n- автобусни линии № 8, 21, 33 и 44 ще се обслужват по маршрут:  бул. „Цар Симеон Велики“ - ул. „Ангел Кънчев“ -  ул. „Христина Морфова“ –  ул. „Хан Тервел“ и обратно; \r\n- автобусни линии в посока запад – изток ще се обслужват по маршрут:  бул. „Цар Симеон Велики“ – ул. „Ангел Кънчев“ – бул. „Славянски“ – ул. „Никола Петков“ и обратно. \r\nДобавят се по обходните маршрути на обществения транспорт следните допълнителни спирки: \r\n- на ул. „Ангел Кънчев“, южно от бул. „Цар Симеон Велики“; \r\n- до Първи частен склад на ул. „Христина Морфова“; \r\n- на ул. „Ангел Кънчев“ № 60 и № 63, северно от кръстовището с бул. „Цар Симеон Велики“.", "date": "2019.09.18", "title": "Въвеждат се промени в движението на градския транспорт в Стара Загора заради ремонт на бул. „Крайречен“"}
{"url": "http://www.focus-news.net/news/2019/09/18/2699934/d-r-vasil-frenkev-umbal-smolyan-mezhdu-10-i-20-dushi-mesechno-sa-dobrovolnite-kravodariteli-v-smolyan.html", "text": "В града има доброволни кръводарители, но те са единици. Това каза за  Радио „Фокус“ – Смолян  д-р Васил Френкев, началник на отделението по трансфузионна хематология в Смолянската болница. „За месец идват 10 - 15 до 20 души средно. Ако се разшифроват като мотив за кръводаряване и при тях стоят други интереси. Едни идват, защото им трябва отпуск, а други, защото са научили за ползите от кръводаряването. Има и такива, които идват по вътрешни убеждения. Хубаво е, че ги има, защото има болни, зад които никой не стои и нямат близки и роднини, които да им помогнат“, обясни д-р Френкев. Той уточни, че в повечето случаи с кръводаряване се ангажират близките на нуждаещия се, но има и хора, на които се плаща за това. „Това обаче не става при нас, а някъде другаде – дали на улицата, в кръчмата или в къщи. Всеки се отблагодарява по някакъв начин за жеста, който е направен към тях. Дарителите в Смолян не биха взели пари, но друга форма на благодарност, която има парично изражение, не биха отказали“, посочи д-р Френкев. \r\nТой припомни, че тази години в Смолян е имало няколко кръводарителски акции. Една от тях е била по повод честването на празника на полицията през юли, когато служителите са дарили кръв. Акция е организирана и от предприятие в Смолян, както и от ученици. По повод абитуриентския бал, един клас от Рудозем начело с класната ръководителка са решили да дарят кръв, вместо да отидат на екскурзия. Организираното кръводаряване в Смолян обаче не е практика, а изключение, но е похвално, че има кръводарители, като някои от тях даряват по 2 - 3 пъти годишно, а максимумът е пет пъти в годината, каза още д-р Френкев. \r\nНели ГЕРГЬОВСКА", "date": "2019.09.18", "title": "Д-р Васил Френкев, УМБАЛ - Смолян: Между 10 и 20 души месечно са доброволните кръводарители в Смолян"}
{"url": "http://www.focus-news.net/news/2019/09/18/2699927/zhan-klod-yunker-riskat-ot-brekzit-bez-sdelka-ostava-mnogo-realen.html", "text": "Рискът на Великобритания да напусне структурите на Европейския съюз без споразумение „остава много реален\". Това предупреди председателят на Европейската комисия Жан-Клод Юнкер, предава  AFP . \r\n„Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си сбританския премиер Борис Джонсън в Люксембург. \r\n \r\n Тереза Герова", "date": "2019.09.18", "title": "Жан-Клод Юнкер: Рискът от Брекзит без сделка остава много реален"}
{"url": "http://www.focus-news.net/news/2019/09/18/2699945/anna-aleksandrova-gerb-predstoi-da-bade-obsadeno-v-pravna-komisiya-i-da-izslushame-vsichki-ekspertni-mneniya-za-zakonovite-promeni-za-tezhkite-prestapleniya.html", "text": "Предстои да бъде обсъдено в Правна комисия и да изслушаме всички експертни мнения за законовите промени за тежките престъпления. Това каза народният представител от ПГ на ГЕРБ и председател на Правна комисия Анна Александрова пред журналисти във връзка с тежките престъпления, предаде репортер на  Агенция \"Фокус\" .Тя се спря на промените на ГЕРБ в НПК. \"Това е нашето предложение с оглед на това, че въвеждайти отмяна на съкратеното съдебно следствие общият ред ще продължи много дълго. Това е изключително болезнена хора за пострадалите хора. Много дълъг процес, ако липсват свидетели, експертизи и т.н. С оглед това са нашите мотиви. Предтои да бъде обсъдено в Комисията по правни въпроси, да изслушаме всички експертни мнения,  на Министерство на правосъдието, главния прокурор, Върховните касационни съдии, да чуем всички гледни точки\", заяви Анна Александрова.  \r\nДеница КИТАНОВА", "date": "2019.09.18", "title": "Анна Александрова, ГЕРБ: Предстои да бъде обсъдено в Правна комисия и да изслушаме всички експертни мнения за законовите промени за тежките престъпления"}
{"url": "http://www.focus-news.net/news/2019/09/18/2699943/zapochna-izgotvyaneto-na-nov-generalen-plan-za-organizatsiya-na-dvizhenieto-vav-veliko-tarnovo.html", "text": "Започнаха дейностите по изработването на нов генерален план за организация на движението на Велико Търново. Това съобщиха от пресцентъра на  Общината . Това включва цялостно обследване на съществуващото транспортно-комуникативно положение, на натовареността на булевардите и улиците, на връзките между отделните части на града, на системата на масовия градски транспорт.  \r\nЦелта е подобряване на организацията на движението, паркирането и на градската мобилност. Дейността е възложена от Общината и се осъществява от Института по транспортно строителство и инфраструктура.  \r\nИзработването на нов генерален план е част от управленската програма на кмета на Велико Търново Даниел Панов. \r\nПървата стъпка е проучване на транспортните потоци в града, за което е разработена анкета. Попълването ѝ отнема най-много минута, а мнението на обществеността е от значение при изработването на проекта. \r\nАнкетата е публично достъпна  .", "date": "2019.09.18", "title": "Започна изготвянето на нов генерален план за организация на движението във Велико Търново"}
{"url": "http://www.focus-news.net/news/2019/09/18/2699946/po-iskane-na-rayonnata-prokuratura-v-devnya-sadat-zadarzha-pod-strazha-domashen-nasilnik-osvoboden-ot-zatvora-prez-avgust.html", "text": "37-годишният Динко С. е задържан под стража с определение на Девненския районен съд по искане от Районната прокуратура. Това съобщиха от пресцентъра на  Апелативна прокуратура – Варна . Това се случва само месец и 17 дни след освобождаването му от затвора, където изтърпял ефективна шестмесечна ефективна присъда за закана с убийство на длъжностно лице от Агенция за закрила на детето в Девня. \r\nНа 28 август тази година осъжданият шест пъти Динко отново се заканил с убийство, но този път на бащата си. На 9 септември той причинил на непълнолетната си дъщеря лека телесна повреда, изразяваща се в травматичен оток на главата и ожулване на дланта й. И двете престъпления 37-годишният мъж е извършил в условията на домашно насилие. \r\nЛичността на обвиняемия според прокуратура е с висока степен на обществена опасност. Извършените престъпления се доказват от събраните по досъдебното производство гласни и писмени доказателства. Съществува реална опасност, ако е на свобода, Динко С. да се укрие и да извърши друго престъпление. Мотивите на искането на Районната  прокуратура 37-годишният обвиняем да бъде задържан под стража се споделят и от състав на Девненския районен съд.  \r\nОпределението на съда, с което е взета мярката за неотклонение „Задържане под стража“, подлежи на обжалване пред Варненския окръжен съд.", "date": "2019.09.18", "title": "По искане на Районната прокуратура в Девня съдът задържа под стража домашен насилник, освободен от затвора през август"}
{"url": "http://www.focus-news.net/news/2019/09/18/2699948/poetapno-se-propuska-dvizhenieto-po-glaven-pat-i-8-belovo-pazardzhik-v-uchastaka-mezhdu-selo-zvanichevo-i-pazardzhik-poradi-remontni-deynosti.html", "text": "Поради ремонтни дейности в дясната пътна лента на главен път I-8 Белово - Пазарджик в района между село Звъничево и областния град движението се осъществява в едната пътна лента, предаде репортер на  Радио „Фокус“ – Пазарджик . Подменя се част от асфалта в дясното платно, което е затворено. Движението се регулира от работниците, които пропускат поетапно автомобилите в лявата пътна лента. Поради натоварения трафик се образуват колони в посока Пазарджик. Преди и след ремонтирания участък са поставени пътни знаци за ограничение на скоростта. \r\nВаня НИКОЛОВА", "date": "2019.09.18", "title": "Поетапно се пропуска движението по главен път I-8 Белово - Пазарджик в участъка между село Звъничево и Пазарджик поради ремонтни дейности"}
{"url": "http://www.focus-news.net/news/2019/09/18/2699935/inzh-damyan-damyanov-yuzdp-dve-sa-osnovnite-versii-po-koito-se-raboti-vav-vrazka-s-pozhara-v-blagoevgradskoto-selo-bistritsa.html", "text": "Две са основните версии, по които се работи, във връзка с пожара в благоевградското село Бистрица. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. По думите му първата от тях е свързана с човешка небрежност, а втората с късо съединение. Според инж. Дамянов на този етап нито една от двете не може да бъде потвърдена, защото предстои разследване по случая. Той отправи и апел към хората, които палят огън без да са взели всички необходими мерки, свързани с пожарната безопасност. „Предвид двумесечното засушаване трябва изключително прецизно да се борави с открит огън. Хората трябва да избягват паленето на огън и почистването на дворове от избуялата растителност, защото накрая резултата е изгорели къщи“, посочи инж. Дамянов. \r\nЛивия НИНОВА", "date": "2019.09.18", "title": "Инж. Дамян Дамянов, ЮЗДП: Две са основните версии, по които се работи, във връзка с пожара в благоевградското село Бистрица"}
{"url": "http://www.focus-news.net/news/2019/09/18/2699949/kmetat-na-asenovgrad-d-r-emil-karaivanov-shte-otkrie-renoviranata-sgrada-za-dnevniya-tsentar-za-detsa-s-uvrezhdaniya.html", "text": "Кметът на Асеновград д-р Емил Караиванов ще открие реновираната сграда за Дневния център за деца с увреждания. Това съобщиха за  Радио „Фокус“ – Пловдив  от отдел „Връзки с обществеността“ на Общината. Официалното откриване на реновираната сграда на Дневният център за деца с увреждания (бившия детски дом „Таню войвода”) ще бъде утре от 10.00 часа в двора на социалната институция. \r\nНа 19 септември Дневният център за деца с увреждания в Асеновград ще отбележи своята 10-годишнина и официално ще се открие реновирания I-ви етаж на бившия детски дом „Таню войвода”, където вече ще функционира Дневният център за деца с увреждания. Същият ден е обявен и за „Ден на отворените врати” за всички социални услуги, който се предоставят на територията на община Асеновград.", "date": "2019.09.18", "title": "Кметът на Асеновград д-р Емил Караиванов ще открие реновираната сграда за Дневния център за деца с увреждания"}
{"url": "http://www.focus-news.net/news/2019/09/18/2699951/kmetat-na-sofiya-yordanka-fandakova-predvizhda-se-detskata-gradina-v-kvartal-kurilo-da-bade-gotova-do-kraya-na-godinata.html", "text": "Детската градина в квартал „Курило“ приличаше на стар пионерски лагер. Тя е построена през 70-те години. Инвестиционния проект за детската градина е изработен като дарение от арх. Владимир Сратков от архитектурно студио „Фи“. Тя трябва да бъде готова до края на годината. Това каза кметът на София Йорданка Фандъкова по време на проверка по изграждането на детска градина в квартал „Курило“, Нови Искър, предаде репортер на  Агенция „Фокус“ . „Предвижда се детското заведение да се отоплява с термо помпа и котел на пелети – изцяло в отговор на опазване на околната среда“, заяви тя. По думите ѝ, ролята на архитектите е ключова за строителство в изпълнението на инвестиционните проекти. „Екипите на архитектите в Столичната община в следващия период ще имат три основни задачи – да бъде приета от Общинския съвет споделената визия на града, довършване и приемане на Наредбата за градската среда и дизайна и създаване на нова структура , която да отговаря за инвестиционните проекти“, обясни Фандъкова. На инспекцията присъстваше и арх. Ивайло Петков, който е един от основателите на група „Град“ и част от екипа на Столична община, както и главният архитект на София Здравко Здравков.  \r\nЗорница КОСТАДИНОВА", "date": "2019.09.18", "title": "Кметът на София Йорданка Фандъкова: Предвижда се детската градина в квартал „Курило“ да бъде готова до края на годината"}
{"url": "http://www.focus-news.net/news/2019/09/18/2699954/the-diplomat-kitay-izprashta-strategicheski-bombardirovachi-tankove-i-1600-voennosluzheshti-za-uchastie-v-mashtabni-voenni-ucheniya-v-rusiya.html", "text": "За участие в мащабните руски военни учения „Центр-2019“, които ще се проведат в периода от 16 до 21 септември в западната част на Русия и Киргизстан (Централна Азия), армията на Китай (НОАК) изпрати повече от 1600 военнослужещи, самолети, танкове и друга военна техника, отбелязва американското издание  The Diplomat . \r\nСпоред съобщенията на китайските медии, щабът на западното командване на НАОК е изпратил за ученията основно танкове 96А, стратегически бомбардировачи H-6K, изтребители JH-7A, изтребители J-11 и транспортни самолети „Ил-76“ и Y-9, както и хеликоптери Z-10. Броят на оръжията и оборудването не е посочен. \r\nОсвен Китай и Русия, в ученията ще участват военни служители от държавите-членки на Шанхайската организация за сътрудничество (ШОС), както и войски на страните-членки на Организацията на Договора за колективна сигурност (ОДКС) - Индия, Пакистан, Киргизстан, Казахстан, Таджикистан и Узбекистан. \r\nВоенните учения ще се провеждат главно на територията на Централния военен окръг на Русия, а основните маневри ще се състоят на учебни площадки в района на Оренбург. Ученията ще се провеждат и във водите на Каспийско море и в Киргизстан. Основната им цел е да се разработят действия в случай на заплаха за сигурността в Централна Азия, включително справяне с терористични заплахи, както и отблъскване на военно нападение от условно терористична държава, разположена в югозападната част на Руската федерация. \r\nУченията ще се провеждат на тренировъчни площадки в областите Оренбург, Дагестан, Астрахан, Челябинска област, Алтайски край и Кемерово. „Епизодите на борбата срещу незаконните въоръжени групировки ще бъдат разработени на полигоните за обучение според отделни планове\", се казва в съобщение на руското министерство на отбраната. \r\nОсновните цели на ученията на стратегическите командни пунктове са да се провери нивото на бойна готовност на руските въоръжени сили и техните международни партньори, се казва в съобщението от МО в Москва. Официално ученията са насочени към развитие на „борбата срещу тероризма“, но според руския министър на отбраната Сергей Шойгу, те ще отразява и въздушните удари на врага и съвместните настъпващи въздушни и сухопътни операции. Или казано с други думи, ученията „Центр-2019“ включват междудържавен военен компонент. \r\nПо-рано този месец Централната телевизия на Китай цитира командир на НОАК, който каза: „Ученията ще засилят и задълбочат всестранните стратегически партньорства и координация, като вземат предвид новия етап на отношенията между Китай и Русия. Те също са от голямо значение за увеличаване на способността на нашите въоръжени сили да отблъскват всички видове заплахи за сигурността заедно с въоръжените сили на други държави“. \r\nОт руска страна в ученията ще участват 128 хиляди военни служители, над 20 хиляди единици техника, включително 15 кораба, 600 самолета, 250 танка, около 450 бойни машини на пехотата и бронетранспортьори, както и до 200 артилерийски системи и множество ракетни системи. Официалният брой на участващите военни и броят на задействаното оборудване обикновено са завишени, подчертава изданието. \r\nСистемата за обучение на руските въоръжени сили предвижда четиригодишен цикъл на годишни учения (внезапни, по дефиниция се провеждат без предупреждение)- във всеки от четирите военни окръга: Западен, Източен, Кавказки (Южен) и Централен. Годишните руски стратегически учения обикновено се провеждат в един военен окръг. В ученията „Центр 2015\" официално са участвали 95 хиляди военнослужещи, повече от седем хиляди единици оръжие и военна техника, както и 170 самолета и 20 военни кораба. \r\nСпоред руското министерство на отбраната миналата година ученията „Восток-2018\" станаха най-големите по рода си на руските въоръжени сили за почти четири десетилетия. Наред с руските военни, в тях взеха участие 3500 военнослужещи, 900 тежки оръжия и 30 самолета от НОАК, което показва разширяване на военните връзки между двете страни. \r\nПо-рано този месец заместник-председателят на Централния военен съвет на Китайската народна република и руският министър на отбраната сключиха още едно споразумение за задълбочаване на военното сътрудничество. Прави впечатление, че на 23 юли военновъздушните сили на Китай и руските ВКС също проведоха първия съвместен въздушен патрул над водите на Японското и Източнокитайско море. \r\n \r\n . \r\n \r\n Тереза Герова", "date": "2019.09.18", "title": "The Diplomat: Китай изпраща стратегически бомбардировачи, танкове и 1600 военнослужещи за участие в мащабни военни учения в Русия"}
{"url": "http://www.focus-news.net/news/2019/09/18/2699952/ot-18-septemvri-do-6-oktomvri-vseki-klient-na-chez-mozhe-da-uchastva-v-kampaniyata-moyata-elektronna-faktura-pomaga.html", "text": "От 18 септември до  6 октомври 2019 г., всеки клиент на „ЧЕЗ Електро България“ АД, който е регистриран за получаване на електронна фактура, може да се включи в кампанията „Моята електронна фактура помага“. Това съобщиха от пресцентъра на  „ЧЕЗ Електро България“ АД . За да участва, клиентът трябва да хареса страницата на „ЧЕЗ Електро България“ АД във Фейсбук, да сподели поста на Кампанията и да напише в лично съобщение своя клиентски номер и имейл адреса, на който получава своята електронна фактура. \r\nТрима късметлии, изпълнили коректно посочените условия, ще спечелят лаптоп, мобилен телефон или смарт часовник. Имената на печелившите ще бъдат изтеглени на 11 октомври 2019 г. Правилата на кампанията „Моята електронна фактура помага“ са публикувани на корпоративния сайт www.cez.bg. \r\nЕлектронната фактура е напълно безплатна услуга. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия.  \r\nНад 430 000 клиенти на „ЧЕЗ Електро България“ АД вече оцениха удобството, сигурността и екологичните ползи на електронната фактура като с избора си спасиха от изсичане над 7 000 дървета и намалиха използването на хартия с близо 10 милиона листа годишно, с което всяка година спестяват 215 мегаватчаса електроенергия, необходима за производството им.  \r\nЕжегодно „ЧЕЗ Електро България“ АД инвестира част от спестените от електронните фактури средства в реализирането на обществено значими проекти и инициативи, свързани с опазване на природата, популяризиране на енергийната ефективност, облагородяване околната среда. Поредната инициатива в изпълнение на тази политика на Дружеството е свързана с възстановяването на детска площадка в Благоевград през октомври.", "date": "2019.09.18", "title": "От 18 септември до  6 октомври всеки клиент на ЧЕЗ може да участва в кампанията „Моята електронна фактура помага“"}
{"url": "http://www.focus-news.net/news/2019/09/18/2699956/v-dobrich-shte-se-provede-blagotvoritelnata-initsiativa-chrez-sport-kam-znanie.html", "text": "В Добрич ще се проведе благотворителната инициатива „Чрез спорт към знание“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионална библиотека „Дора Габе“, предаде кореспондентът на  Радио „Фокус” – Варна . Благотворителният маратон ще се проведе в Градски парк „Свети Георги“. Организатори на проявата са Александър Тодоров, Николай Георгиев и Регионална библиотека „Дора Габе” - Добрич. Благотворителната общност е инициатор на спортни мероприятия с апел към хората да спортуват и чрез спорта да помагат за благотворителни каузи. Идеята на проявата е, чрез спорт да се събират средства за закупуване на книги в полза на местната общност. В благотворителната инициатива организаторите канят да се включат хора от всички възрасти, които да пробягат минимум една пълна обиколка от 400 метра в градския парк на Добрич. Всяка завършена обиколка от 400 м в парка се финансира с 1 лев от партньорите на инициативата. Така общата събрана сума ще е равна на броя обиколки, които са пробягали всички участници. Със събраните средства ще бъдат закупени нови книги за читателите на Регионална библиотека „Дора Габе” - Добрич. Инициативата се провежда вече три поредни години в град Силистра. В нея са се включили 600 граждани, които са пробягали 5571 обиколки и със събраните средства са закупени 345 нови книги. Събитието ще се състои на 29 септември в часовете от 9.00 до 12.00 часа. \r\nЖулиета НИКОЛОВА", "date": "2019.09.18", "title": "В Добрич ще се проведе благотворителната инициатива „Чрез спорт към знание“"}
{"url": "http://www.focus-news.net/news/2019/09/18/2699957/faz-kabinetat-v-berlin-dade-zelena-svetlina-za-nov-mandat-na-bundesvera-sreshtu-islyamska-darzhava.html", "text": "Федералното правителство в Берлин реши да разшири мандата на германските войници, участващи в операциите срещу близкоизточната радикална групировка „Ислямска държава“, съобщава националният ежедневник  Die Frankfurter Allgemeine Zeitung . \r\nМинистерската среща в Берлин днес даде зелена светлина за нов мандат в Ирак. Ако Бундестагът се съгласи, то тогава Бундесверът ще може да остане част от международната коалиция против „Ислямска държава“. \r\nСледователно разполагането на германските разузнавателни самолети „Торнадо\" в Йордания и използването на цистерни за коалицията трябва да бъде удължено едва до 31 март 2020 г. Помощта за обучение на силите за сигурност в Ирак, от друга страна, може да продължи цяла година. Мандатът предвижда горна граница от 700 разположени в Ирак войници. \r\n \r\n . \r\n \r\n Тереза Герова", "date": "2019.09.18", "title": "FAZ: Кабинетът в Берлин даде „зелена светлина“ за нов мандат на Бундесвера срещу „Ислямска държава“"}
{"url": "http://www.focus-news.net/news/2019/09/18/2699955/hristo-grigorov-bchk-aktivnostta-na-narodnite-predstaviteli-po-kravodaryavaneto-e-mnogo-golyama.html", "text": "Активността на народните представители по кръводаряването е много голяма. Това каза председателят на БЧК Христо Григоров по време на брифинг в Народното събрание, предаде репортер на  Агенция \"Фокус\" . \"Благодаря ви за поканата. Винаги сме помагали и ще помагаме на едни добри идеи, а тази идея е в името на хората. Като се качите горе и видите опашката, която чака да даде кръв, ще видите, че това е опашка от различни политически партии. Тук идеята е всички заедно да помагаме и да спасяваме човешки живот. Благодаря ви за тази инициатива\", заяви още Григоров. \"Давайки кръв, помагаме на хората в нужда, но помагаме и на себе си\", заяви Григоров.  \r\nДеница КИТАНОВА", "date": "2019.09.18", "title": "Христо Григоров, БЧК: Активността на народните представители по кръводаряването е много голяма"}
{"url": "http://www.focus-news.net/news/2019/09/18/2699959/37-godishen-mototsikletist-e-v-bolnitsa-sled-katastrofa-s-lek-avtomobil-v-zlatograd.html", "text": "37-годишен мотоциклетист е в болница след катастрофа с лек автомобил в Златоград. Това съобщиха от пресцентъра на  ОДМВР – Смолян . На 17.09.2019 г. около 17.20 ч. в гр. Златоград на ул.\"България\" лек автомобил Фолксваген \"Пасат\" със смолянска регистрация,  управляван от 49-годишния С.К. от гр. Златоград, при извършване на маневра завой на ляво към ул.\"Антим І\", отнема предимство на движещия се направо по ул.\"България\" мотоциклет Сузуки \"АН 400\" със смолянска регистрация, управляван от 37-годишен мъж  от гр. Златоград. При катастрофата е ранен водачът на мотоциклета, с охлузни рани по ръцете, краката и областта на главата. Настанен е в МБАЛ-Кърджали за наблюдение, без опасност за живота. Произшествието е посетено от екип на сектор „Пътна полиция“ и е взето отношение по Закона за движение по пътищата.", "date": "2019.09.18", "title": "37-годишен мотоциклетист е в болница след катастрофа с лек автомобил в Златоград"}
{"url": "http://www.focus-news.net/news/2019/09/18/2699958/pozhar-e-unishtozhil-stopanskata-postroyka-i-blizo-100-dekara-suhi-trevi-i-hrasti-v-zemlishteto-na-selo-menenkyovo.html", "text": "Пожар е унищожил стопанската постройка и близо 100 декара сухи треви и храсти в землището на село Мененкьово. Това съобщиха от  ОДМВР - Пазарджик . В ликвидирането на произшествието са участвали дежурните смени огнеборци с три противопожарни автомобила и един джип, доброволци от доброволното формирование в Белово и граждани. Огънят е изгасен около 20.00 часа благодарение на задружните усилия на всички екипи на терен. Стихията е унищожила стопанската постройка и се е разпростряла на близо 100 декара сухи треви и храсти. Спасени са няколко къщи, трактор и намиращ се наблизо сеновал. Служители от РУ - Септември са извършили оглед на мястото съвместно с пожарникарите. Установено е, че инцидентът е възникнал в резултат на небрежност от страна на 67-годишен жител на селото. Той започнал да вари буркани, а от там огънят се разпрострял в сухи треви и в съседния имот. По случая е образувано полицейско производство.", "date": "2019.09.18", "title": "Пожар е унищожил стопанската постройка и близо 100 декара сухи треви и храсти в землището на село Мененкьово"}
{"url": "http://www.focus-news.net/news/2019/09/18/2699953/georgi-gyokov-bsp-tryabva-da-populyarizirame-dobrovolnoto-kravodaritelstvo-za-da-mozhe-to-da-se-zasili.html", "text": "Трябва да популяризираме доброволното кръводарителство, за да може то да се засили. Това каза народният представител от ПГ на \"БСП за България\" Георги Гьоков по време на брифинг в Народното събрание, предаде репортер на  Агенция \"Фокус\" . \"Аз винаги съм си мислил, че кръводаряването е дело на хората, които се занимават с медицина. Затова си мислих, че Комисията по здравеопазване трябва да ги организира тези работи. Обаче в Комисията по взаимодействие с НПО се роди тази идея. Направи се кръгла маса, на която присъстваха всички заинтересовани страни. Тези хора, без които няма как да се осъществява това кръводаряване. Решихме, че кръводаряването в България има проблеми\", заяви още Гьоков. Той призова да се засили доброволното кръводарителство, като се популяризира. Той благодари на д-р Дариткова за това решение на комисията по взаимодействие с НПО и обществения съвет към комисията. Гьоков също отчете, че върви добре кампанията. \"Да си призная бях леко притеснен, но всичко е наред. Успешен път на кръводаряването и на нашата акция. Дано тя бъде заразна и да тръгне по други линии сред хората\", допълни още Гьоков.  \r\nДеница КИТАНОВА", "date": "2019.09.18", "title": "Георги Гьоков, БСП: Трябва да популяризираме доброволното кръводарителство, за да може то да се засили"}
{"url": "http://www.focus-news.net/news/2019/09/18/2699960/rossiyskaya-gazeta-rusiya-razpolaga-s-raketa-s-nedostizhim-obhvat-na-deystvie.html", "text": "Русия разполага с ракета, обхватът на която в момента е недостижим за аналозите на други страни.Това подчерта изрази генералният директор на Корпорацията за тактически ракетни оръжия Борис Обносов,в интервю за „Военно-промышленный курьер“, отбелязва вестник  „Российская газета“ , официалният печатен орган на правителството в Москва. \r\nСтава въпрос за стратегическа крилата ракета „въздух-земя“ X-101. Борис Обносов в посочи като пример, отговаряйки на въпрос за изпитанията в САЩ след излизането им от Договора за ракети със среден и малък обсег (ДРСМО). В същото време той отбеляза, че обхватът на X-101 няма предел. „Ако можем да летим на такива разстояния, тогава имаме техническите възможности да подобрим значително тези тактико-технически характеристики“, увери Обносов. \r\nПрипомня се, че X-101 е ракета, при производството на която се използват технологии за намаляване на видимостта й за радара. Тя е способна да развие скорост до 270 метра в секунда и има максимален обхват от 5500 километра. \r\n \r\n . \r\n \r\n Тереза Герова", "date": "2019.09.18", "title": "„Российская газета“: Русия разполага с ракета с „недостижим обхват“ на действие"}
{"url": "http://www.focus-news.net/news/2019/09/18/2699962/volen-siderov-ataka-imam-sreshta-s-komiteta-ot-grazhdanski-initsiatori-koito-shte-izslusham-i-te-tryabva-da-me-ubedyat-che-ima-nuzhda-ot-moeto-yavyavane-na-mestnite-izbori-za-sofiya.html", "text": "Имам среща с комитета от граждански инициатори, които ще изслушам и те трябва да ме убедят, че има нужда от моето явяване на местните избори за София. Това каза лидерът на \"Атака\" Волен Сидеров пред журналисти в Народното събрание, предаде репортер на  Агенция \"Фокус\" . На въпрос твърдо ли влиза в битката за София, Сидеров отговори:\"Когато човек си прави планове, Господ много се развеселявал, защото всичко е в ръцете на Господ Бог\", допълни още Сидеров. Той посочи, че изявлението му може да се приема като манифест, меморандум. На въпрос дали ще се кандидатира за кмет на София, той отговори: \"Възможно е\".  \r\nСпоред него, когато позволиш да има гей-паради, трети пол и да има родител 1 и 2 и учиш децата, че те могат да си избират пола, след това прилагаш Стратегия за детето, си паднал в капана на джендърството. \"Този капан се подготвя отдавна. Той ще влезе в Народното събрание. Ако няма кой да оказва съпротива, да се бори с това, то ще бъде прието. Основните партии не бяха против, те си мълчаха\", допълни още лидерът на \"Атака\". Във връзка с гей-парадите, Сидеров коментира: \"Дава им все повече място, пространство, шествие правят по центъра. Гледат ги деца, подрастващи. Ако искат да се събират някъде, някъде на Витоша, но в центъра на София това не трябва да става. Тези хора, които искат моята кандидатура са хора, които държат на традиционното семейство и казват, че само аз ще се справя това\", заяви още Сидеров. Той посочи, че това са неговите приоритети. \"Повечето българи са против това, смятат го за неподходящо и неотговарящо на нашите национални черти, това се налага. Това не е никак маловажен проблем. Чувствам в колегите ви дали това е най-важния въпрос. Да, най-важният въпрос е такъв. Най-важният въпрос е защо евродепутатът Джамбазки подкрепи Истанбулската конвенция, а тук се прави н мъж пред българските медии. Защо цяла година писа доноси срещу мен. Истанбулската конвенция се определя от общественото мнение, а се одобрява в европарламента. Там любимия на всички студиач Джамбазки я подкрепи тази конвенция. Тук идва и говори други неща. Сега ще го издигат за кмет на София. Не знам кога са изборите за патриарх, сигурно и за там ще го издигнат\", допълни още Сидеров. Според него София не са плочките, а хората. На въпрос дали ще се кандидатира за кмет като безпартиен от инициативен комитет, той обясни, че инициативната група, която го предлага, не е комитет по смисъла на регистрация. \"Това е граждански комитет, който предлага аз да се издигна за тях. За тях е все едно как ще се издигна. Аз съм лидер на партия, не мога да се издигам от друга партия или независимо. Аз не разбирам да си бил депутат от БСП и сега да излизаш независим. Визирам омбудсмана Манолова. Излез си от БСП. Аз съм от \"Атака\", учредил съм тази партия, ръководил съм я, естествено ще изляза като кандидат на \"Атака\". На въпрос кой ще е основният му опонент, той посочи, че не ги знае още. \"Не са заявени още. Чакаме. Великата тайна е кой ще бъде кандидата на една или друга партия\", допълни още Волен Сидеров.  \r\nДеница КИТАНОВА", "date": "2019.09.18", "title": "Волен Сидеров, \"Атака\": Имам среща с комитета от граждански инициатори, които ще изслушам и те трябва да ме убедят, че има нужда от моето явяване на местните избори за София"}
{"url": "http://www.focus-news.net/news/2019/09/18/2699939/afp-barnie-preduprezhdava-che-es-ne-e-v-nastroenie-da-se-prestruva-na-pregovori.html", "text": "Главният преговарящ за Брекзит от страна на Европейския съюз Мишел Барние предупреди, че Брюксел не е в настроение да се „преструва на преговори“, изтъквайки по този начин липсата на конкретни предложения за сделка от Лондон, предава  AFP . \r\n„Това със сигурност не е въпрос на преструване на преговори\", подчерта Барние в Европейския парламент в Страсбург. \r\n„В този изключителен и сложен процес… наша отговорност е да го продължим решително, с искреност\", подчерта Барния пред депутатите. \r\n \r\n Тереза Герова", "date": "2019.09.18", "title": "AFP: Барние предупреждава, че ЕС не е в настроение да се „преструва на преговори“"}
{"url": "http://www.focus-news.net/news/2019/09/18/2699950/d-r-daniela-daritkova-gerb-aktsiyata-po-kravodaryavane-v-narodnoto-sabranie-varvi-izklyuchitelno-uspeshno.html", "text": "Акцията по кръводаряване в Народното събрание върви изключително успешно. Това каза председателят на ПГ на ГЕРБ и председател на Здравна комисия д-р Даниела Дарикова по време на брифинг в Народното събрание, предаде репортер на  Агенция \"Фокус\" . \"Искам да демонстрираме по този начин, че има каузи, които ни обединяват и това да е едно добро начало на политическо взаимодействие по линията на национални каузи в интерес на България и българските граждани. Щастлива съм, че днес тук на тази инициатива, освен, че показахме политическо единомилие по отношение на подкрепата на кръводаряването, от друга страна имаме възможност да чуем и видим всички тези, които в реални условия полагат усилия да осигуряват системата на транфозионната хематология с достатъчно кръводарители и налични кръв и кръвни продукти. На всички ви е известно, че въпреки развитието на медицината няма измислен заместител на кръвта. Единственият начин да помогнем за спасяването на човешки живот е тогава, когато дарим част от себе си\", допълни д-р Дариткова.  \r\nТя благодари на всички народни представители, които са се включили в тази акция. \"Тя върви изключително успешно\", допълни още д-р Дариткова.", "date": "2019.09.18", "title": "Д-р Даниела Дариткова, ГЕРБ: Акцията по кръводаряване в Народното събрание върви изключително успешно"}
{"url": "http://www.focus-news.net/news/2019/09/18/2699963/katastrofa-mezhdu-kamion-i-avtobus-ot-gradskiya-transport-e-stanala-v-rayona-na-bul-dragan-tsankov.html", "text": "Катастрофа между камион и автобус от градския транспорт е станала в района на бул. „Драган Цанков“. Това съобщиха за Агенция „Фокус“ от  СДВР . Сигналът за инцидента е станал около 11.45 часа. Няма данни за пострадали, само материални щети.  \r\nТеодора ПАТРОНОВА", "date": "2019.09.18", "title": "Катастрофа между камион и автобус от градския транспорт е станала в района на бул. „Драган Цанков“"}
{"url": "http://www.focus-news.net/news/2019/09/18/2699961/glavniyat-arhitekt-na-sofiya-zdravko-zdravkov-golyama-chast-ot-publichniya-zhivot-v-gradovete-ne-e-samo-arhitektura.html", "text": "Голяма част от публичния живот в градовете не е само архитектура, но са и „меки“ мерки. Активностите са част от развитието на публичното пространство. Това каза главният архитект на Столична община Здравко Здравков по време на проверка по изграждането на детска градина в квартал „Курило“, Нови Искър, предаде репортер на  Агенция „Фокус“ . „Всички ние съвместно с администрацията израстваме на принципа проба - грешка, но се вижда, че работата е много. Политиката ни оттук нататък е следната – изработване на проектите и задължително макети в мащаб 1:1 и чак след това да се пристъпи към изпълнение“, посочи той. По думите му до голяма степен визуализациите и красивите картинки, сложени в градска среда, невинаги създават една добра представа. „Повечето от елементите, които се монтират в града би трябвало предварително да бъдат обсъдени“, допълни Здравков.  \r\nЗорница КОСТАДИНОВА", "date": "2019.09.18", "title": "Главният архитект на София Здравко Здравков: Голяма част от публичния живот в градовете не е само архитектура"}
{"url": "http://www.focus-news.net/news/2019/09/18/2699947/tass-iranskiyat-ministar-na-otbranata-kategorichno-othvarli-obvineniyata-za-napadeniya-sreshtu-sauditskite-rafinerii.html", "text": "Министърът на отбраната на Иран Амир Хатами категорично отхвърли твърденията, че Техеран е нападнал петролните съоръжения в Саудитска Арабия. Думите му цитира телевизионния канал Al Mayadeen, предава  TACC . \r\n„Обвиненията срещу Иран са напълно отхвърлени. Такива спекулации няма да доведат до резултат\", заяви ръководителят на иранското министерство на отбраната. \r\nСпоред Хатами Саудитска Арабия и Израел „от самото начало искаха да въвлекат САЩ в конфликт в региона“. Съгласно думите му, „ако ни атакуват, тогава нашият отговор ще бъде най-решаващият“. \r\nВ нощта на 14 септември 10 дрона нападнаха съоръжения на саудитската национална петролна компания. Атакувана бе най-голямата нефтена рафинерия в света в близост до град Абкайк, както и рафинерия в района на Хурайс, където се намира второто по големина петролно находище на кралството. Атаките предизвикаха пожари в 13 обекта. \r\nЙеменските бунтовници поеха отговорност за нападенията. Официалният говорител на коалицията полковник Турки ал-Малики заяви в понеделник, че поредица от доказателства сочат, че „нападението е извършено с дронове с ирански произход и атаката не е започнала от територията на Йемен\". Представители на администрацията на САЩ също заявиха, че нападението е извършено от Иран. \r\n \r\n Тереза Герова", "date": "2019.09.18", "title": "ТАСС: Иранският министър на отбраната категорично отхвърли обвиненията за нападения срещу саудитските рафинерии"}
{"url": "http://www.focus-news.net/news/2019/09/18/2699965/pregledi-za-osteoporoza-shte-se-provedat-v-simitli-na-19-septemvri.html", "text": "Прегледи за остеопороза ще се проведат в Симитли на 19 септември. Това съобщиха за  Радио „Фокус“ – Пирин  от Общината. Те ще се извършват от 09.00 до 12.00 часа в Пансиона на града. Прегледите ще бъдат платени, като срещу 10 лева гражданите ще бъдат преглеждани с нов американски остеометър. Специалист-ревматолог ще изследва костната плътност. Ще прави и консултации, както и ще дава препоръки за профилактика и лечение на заболяването остеопороза. Срещу сумата от 15 лв. ще се извършват ревматологични консултации. \r\nЛивия НИНОВА", "date": "2019.09.18", "title": "Прегледи за остеопороза ще се проведат в Симитли на 19 септември"}
{"url": "http://www.focus-news.net/news/2019/09/18/2699964/sistemi-za-24-chasov-videokontrol-shte-badat-montirani-na-halm-bunardzhika-i-na-pl-tsentralen-v-plovdiv.html", "text": "Системи за 24-часов видеоконтрол ще бъдат монтирани на хълм Бунарджика и на пл. „Централен“ в Пловдив. Това каза пред журналисти кметът на града инж. Иван Тотев, предаде репортер на  Радио „Фокус“ – Пловдив . „По инициатива на Район „Централен“ се внесе предложение в Общинския съвет за монтирането на камери, които да са свързани със системата за видеонаблюдение на Общината. Целта е да могат хората, които са там, да се чувстват спокойни, родителите също да бъдат спокойни и да знаят, че децата им са в безопасна среда“, коментира Тотев. \r\nКметът на Пловдив каза още, че подобна система за видеоконтрол ще има също на обновения площад „Централен“. „Поставихме табло за управление на фонтаните на площада. Това е нещо уникално и се случва за първи път в България. Пловдив е единственият град, в който гражданите могат да направят в реално време програма на фонтаните – например как да им светят, как да пръскат и т.н. Това струва средства, но доставя голяма радост на хората. Трябва да бъде пазено и затова на пл. „Централен“ ще се постави система за видеоконтрол. Навсякъде има кабелни инсталации и ще се поставят камери, за да може да се пази общинската собственост. Много е важно направеното през последните години да бъде стопанисвано по най-добрия начин, хората да бъдат по-съвестни – от една страна да правим всичко възможно като управленци, а хората а отговарят по същия начин. Има много съвестни и активни хора – броят на жалбите и сигналите, които са обработени, е безпрецедентен. Всички районни кметове работят ежедневно с граждани, получават писма и имейли с оплаквания и жалби. Вече не може да има управление, което да не се вслушва в гласа на хората“, посочи инж. Иван Тотев. \r\nСистеми за денонощно видеонаблюдение ще има също по булевард „Княгиня Мария Луиза“, където са регистрирани няколко случая на счупени стъкла на спирки. „При всички ремонти, които сме правили по градската среда, сме заложили кабелни мрежи. На булевардите „Княгиня Мария Луиза“ и „Шести септември“ има оставени кабелни трасета и там много лесно могат да се монтират камери. Целта е да запазим и спирките от вандализми“, добави Тотев. \r\nТони МИХАЙЛОВ", "date": "2019.09.18", "title": "Системи за 24-часов видеоконтрол ще бъдат монтирани на хълм Бунарджика и на пл. „Централен“ в Пловдив"}
{"url": "http://www.focus-news.net/news/2019/09/18/2699970/ogranichava-se-dvizhenieto-po-bul-stefan-stambolov-v-burgas-zaradi-remont.html", "text": "Движението по бул. „Стефан Стамболов“ в посока центъра на града ще бъде ограничено. Две от лентите в участъка от кръговото при хотел „Мираж“ към кръстовището с бул. „Струга“ ще бъдат затворени за движение в периода от 09.00 часа на 20 септември до 20.00 часа на 6 октомври. Това съобщиха от пресцентъра на  Община Бургас . Временната организация на движение се въвежда заради извършването на ремонт на пътната настилка. Затруднение на трафика ще има при движението в комплекс „Славейков“ по ул. „Георги Минков“ към кръговото при хотел „Мираж“. \r\nНяма да има промяна в движението на автобусите, които обслужват линиите на градския транспорт. Те обаче ще използват само спирката на бързата автобусна линия при Областната болница от страната на парк „Света Троица“. \r\nДва алтернативни маршрута ще осигурят възможност за избягване на неудобствата в придвижването към централната част на града. Първият е от кръговото при хотел „Мираж“ по бул. „Никола Петков“ и бул. „Димитър Димов“. Вторият вариант е от бул. „Стефан Стамболов“ по бул. „Тракия“, ул. „Янко Комитов“ и бул. „Струга“. \r\nПри възникване на промени в организацията на движение гражданите ще бъдат уведомявани своевременно.", "date": "2019.09.18", "title": "Ограничава се движението по бул. „Стефан Стамболов“ в Бургас заради ремонт"}
{"url": "http://www.focus-news.net/news/2019/09/18/2699968/vavezhda-se-dvuposochno-dvizhenie-v-platnoto-v-posoka-sofiya-na-glaven-pat-1-8-v-rayona-na-25-i-26-km.html", "text": "Въвежда се двупосочно движение в платното в посока София на главен път 1-8 в района на 25 и 26 км. Това съобщиха за  Агенция \"Фокус\"  от ОДМВР - София област. Това се налага поради извършването на ремонтни дейности на мостово съоръжение.", "date": "2019.09.18", "title": "Въвежда се двупосочно движение в платното в посока София на главен път 1-8 в района на 25 и 26 км"}
{"url": "http://www.focus-news.net/news/2019/09/18/2699972/iskren-veselinov-obedineni-patrioti-volen-siderov-tirazhira-v-mediynoto-prostranstvo-absolyutno-grubi-arogantni-lazhi.html", "text": "Волен Сидеров тиражира в медийното пространство абсолютно груби, арогантни лъжи. Това каза съпредседателят на ПГ на \"Обединени патриоти\" Искрен Веселинов пред журналисти в Народното събрание в отговор на Волен Сидеров, предаде репортер на  Агенция \"Фокус\" . Той заяви, че е изненадан от развоението на личността на някои хора. \"Всички документи за съставяне на \"Обединени патриоти\" без всякакви надставки са подписани от Волен Сидеров  лично\", заяви още Веселинов. \"В това отношение тиражирането на лъжи и глупости от страна на г-н Сидеров в медийното пространство просто не му прави чест. Разбирам личното озлобление, неговото чувство за неоцененост може би, но в края на краищата всичко е функиция на делата, които ние извършваме. Мога да изпитвам леко съчувствие към него, но не мога да търпя в медийното пространство да се тиражират абсолютно груби, арогантни лъжи\", допълни още Веселинов.  \r\nДеница КИТАНОВА", "date": "2019.09.18", "title": "Искрен Веселинов, \"Обединени патриоти\": Волен Сидеров тиражира в медийното пространство абсолютно груби, арогантни лъжи"}
{"url": "http://www.focus-news.net/news/2019/09/18/2699969/volen-siderov-ataka-pitayte-vmro-i-nfsb-zashto-narushavat-sobstvenoto-si-koalitsionno-sporazumenie.html", "text": "Питайте ВМРО и НФСБ защо нарушават собственото си коалиционно споразумение. Това каза лидерът на \"Атака\" Волен Сидеров пред журналисти в Народното събрание, предаде репортер на  Агенция \"Фокус\" . \"Един депутат се изказа, че \"Атака\" не съществува\". Очаквам ГЕРБ да кажат съгласни ли са с мнението на ВМРО, изразено от заместник-председателя, че \"Атака\" не присъствала. Това е една груба лъжа. Този човек е лъжец, че \"Атака\" не присъства и в споразумението между трите партии. В това споразумение пише ясно: \"Образува се коалиция \"Обединени патриоти\"- НФСБ, Атака, ВМРО и тази коалиция съставя парламентарна група, която ще се казва \"Обединени патриоти- НФСБ, Атака, ВМРО. Сега как се казва групата\", заяви още Сидеров. По думите му това означава, че има нарушение на споразумението, под което са се подписали Каракачанов и Валери Симеонов.  \r\nДеница КИТАНОВА", "date": "2019.09.18", "title": "Волен Сидеров, \"Атака\": Питайте ВМРО и НФСБ защо нарушават собственото си коалиционно споразумение"}
{"url": "http://www.focus-news.net/news/2019/09/18/2699974/svetovnoizvestniyat-matematik-doktor-ven-hsien-sun-se-sreshtna-s-kmeta-na-burgas-dimitar-nikolov.html", "text": "Световноизвестният математик доктор Вен Хсиен Сун, който е председател на Изпълнителния комитет на Международното математическо състезание, вече е в Бургас. Той ще проведе обучение на бургаски деца от четири училища. Това съобщиха от пресцентъра на  Община Бургас . \r\nДнес Доктор Сун се срещна с кмета на Бургас Димитър Николов. Двамата обсъдиха различни въпроси, свързани с образованието. Николов представи приоритетите на Община Бургас в тази сфера и прилаганите иновативни методи на преподаване и обучение в бургаските училища. На срещата присъства и зам.-кметът по образование Йорданка Ананиева. \r\nДоктор Вен Хсиен Сун сподели наблюденията си върху последните тенденции в сферата на обучението по математика, ролята на информационните технологии и използването на различни модели в разработването на изкуствения интелект. \r\nВ следващите дни доктор Сун ще е гост на Професионалната гимназия по компютърно програмиране и иновации, ППМГ „Акад. Никола Обрешков“, ОУ „Александър Георгиев – Коджакафалията“ и Професионалната гимназия по механотехника и електроника, в които ще изнесе лекции за ученици и учители.", "date": "2019.09.18", "title": "Световноизвестният математик доктор Вен Хсиен Сун се срещна с кмета на Бургас Димитър Николов"}
{"url": "http://www.focus-news.net/news/2019/09/18/2699971/valeri-kinov-urednik-na-aladzha-manastir-ol-inkluziv-sistemata-izyade-kulturniya-turizam.html", "text": "Ол инклузив системата изяде културния туризъм. Това каза за  Радио „Фокус“ – Варна  Валери Кинов, уредник на Аладжа манастир. По думите му през последните години се задържа тенденцията туристите, които посещават курортите край морския град да посещават други атракции, оставяйки настрана културните институции. „Това са хора, които идват с предварително заплатени пакети и музеите остават в страни от техните маршрути“, добави Валери Кинов. \r\nПрез този сезон се наблюдава и тенденция на намаляване на руските туристи за сметка на полските. Интерес към културния обект е имало и от страна на немски туристи. Българските туристи са около 1/3 от общия брой, което е характерно за всеки сезон. Валери Кинов допълни, че към момента няма точна справка за посещаемостта в Аладжа манастир, но грубо казано броят на туристите през този сезон ще е сходен с миналогодишния - между 50 000 и 60 000 човека. \r\nДесислава ВАСИЛЕВА", "date": "2019.09.18", "title": "Валери Кинов, уредник на Аладжа манастир: Ол инклузив системата изяде културния туризъм"}
{"url": "http://www.focus-news.net/news/2019/09/18/2699977/vzglyad-sasht-predlagat-na-es-savmesten-proekt-za-ukrayna.html", "text": "САЩ предложиха на Европейския съюз съвместен проект за Украйна, отбелязва руският вестник  „Взгляд“ . \r\nПредложението е дошло от отдела за Европа и Евразия към Държавния департамент на САЩ. Външнополитическото ведомство във Вашингтон е публикувал грант за финансиране на проекти, насочени към интеграцията на Украйна в ЕС. Предполага се, че Emerging Donors Challenge Program (EDCP) трябва да бъде реализирана съвместно с европейските страни. По-специално сред „новите страни-донори“ са посочени България, Хърватия, Чехия, Естония, Унгари ТРЯБВя, Латвия, Литва, Полша, Румъния, Словакия и Словения. \r\n„Като част от инициативата за EDCP, САЩ ще установяват партньорства с горепосочените нови страни-донори, като съфинансират общи проекти в сферата за помощ на чуждестранни държави, насочени към прехвърляне на Украйна на опита на тези правителства за преодоляване на преходния период и преминаване през процеса на интеграция в ЕС“, се казва в текста на гранта. \r\nЦелта на програмата е интеграция към западните пазари, укрепване на демокрацията в Украйна и гарантиране на енергийната и киберсигурността. САЩ поемат не повече от 50% от стойността на инициативата, останалата част ще падне на плещите на партньор от Европа. Периодът за изпълнение на съвместната програма в Украйна не трябва да надвишава 1,5 години. \r\nСпоред Юри Пост, професор в Катедрата за сравнителни политически науки на университета РУДН, по този начин САЩ се стремят да запазят своето влияние в Европа. \r\n„Това е колективна работа, ръководена от САЩ, сякаш ги е грижа за демократична Украйна. Това е пример за ясна, обмислена, систематична работа за запазване на позициите им в света, за запазване на влиянието върху съюзниците им. Прави впечатление, че САЩ не искат да понесат тежестта на разходите, включвайки в проекта 11 страни“, отбеляза експертът. \r\nВ гранта се отбелязва, че като една от областите на съвместна дейност, посолството на САЩ възнамерява да разгледа проекти за осигуряване на достъп на Украйна до западните пазари и разширяване на възможностите за американски инвестиции и търговия в страната. В допълнение, САЩ възнамеряват да подобрят сигурността на енергийния сектор в Украйна. \r\n„Вашингтон, на първо място, организирайки подобни проекти, преследва собствените си интереси в европейските страни, а не интересите на европейските държави“, казва Игор Шатров, заместник-директор на Националния институт за развитие на съвременната идеология, като отбеляза, че „това е енергийна окупация на Европа“. \r\nПо-рано американският министър на енергетиката Рик Пери обяви намерението си да помогне на Украйна да стане независима от руския природен газ, благодарение на американските доставки на втечнен природен газ (ВПГ) за Полша. \r\n \r\n Тереза Герова", "date": "2019.09.18", "title": "„Взгляд“: САЩ предлагат на ЕС съвместен проект за Украйна"}
{"url": "http://www.focus-news.net/news/2019/09/18/2699975/dokumentalniyat-film-dvortsite-na-naroda-otkri-vtoriya-festival-za-dokumentalno-istorichesko-kino-v-burgas.html", "text": "Документалният филм „Дворците на народа“ на продуцента Мартичка Божилова с режисьори Борис Мисирков и Георги Богданов бе първата лента, която откри втория Международен фестивал за документално историческо кино – DOCK в препълнената зала на хотел „Приморец“. Това съобщиха от пресцентъра на  Община Бургас . \r\n„Второто издание е най-сложно, защото няма как втори път да направиш добро първо впечатление“, пошегува се преди откриването на фестивал неговият основател Петър Стоянович. Той благодари на кмета Димитър Николов за подкрепата и домакинството на кино форума. \r\n„Културният живот на Бургас няма да е същият, ако не беше този прекрасен кино фестивал. Благодаря за вашето присъствие и за силния интерес. Пожелавам ви приятни мигове в нашия град. Със сигурност, освен този кинофестивал, има и какво друго да се види в Бургас! На добър час!“, каза кметът Димитър Николов. \r\n„Моята роля е да ви представя част от нашата ползотворна творческа група и по-конкретно журито. Няма какво да ви лъжа всички са световноизвестни, затова няма да изброявам техните многобройни международни успехи“, допълни другият основател на документалния фестивал Димитър Стоянович. \r\nТази година международното жури е с председател кинорежисьорът Иглика Трифонова и членове: операторът, фотограф, продуцент и автор на визуални кампании Георги Богданов; авторът на десетки статии, изложби, европейски проекти Гюнтер Фурман (Германия), археологът-византинист Никос Мердзимекис (Гърция) и един от най-известните филмови монтажисти в света, носител на множество награди Александър Бернер (Германия). \r\nОфициалната конкурсна програма включва десет филма, които ще се състезават за голямата награда на DOCK. Прожекциите ще бъдат в КЦ „Морско казино“ и Експозиционен център „Флора“. След края на всяка прожекция ще има беседи, свързани с конкретния филм. Входът за всички прожекции е свободен. \r\nDOCK включва и допълнителна, специална програма „Българският възход и падения“. Тя представя изключителни ленти, посветени на знакови личности и моменти от нашата история – цар Борис III и края на Втората световна война, алпиниста Христо Проданов, Гена Димитрова, Христо Стоичков, Генерал Владимир Вазов, Нешка Робева и Златните момичета, филм за българските щангисти, лентата „Формулата на Тео“ и други. \r\nВ сътрудничество с РУО - Бургас, на 18, 19 и 20 септември ще се проведат и три специални прожекции под надслов „Академия“. Те са предназначени само за ученици. Включват заглавията, посветени на цар Борис III и генерал Вазов от съпътстващата програма, както и филмът „Трънливият друм“, посветен на българския духовник, интелектуалец и политик Васил Друмев. След всяка от прожекциите ще следва академична лекция с водещи български учени и преподаватели. \r\nНаграждаването и официалното закриване на II-ия Международен фестивал за историческо документално кино DOCK ще бъде на 22 септември от 21.00 часа в Експоцентър „Флора“.", "date": "2019.09.18", "title": "Документалният филм „Дворците на народа“ откри втория фестивал за документално историческо кино в Бургас"}
{"url": "http://www.focus-news.net/news/2019/09/18/2699976/proektat-roditeli-v-zaetost-obyavyava-nov-priem-na-zayavleniya-za-osiguryavane-na-detegledachi.html", "text": "Агенция по заетостта стартира нов прием на заявления по проект „Родители в заетост”. Това съобщиха от пресцентъра на  Община Поморие . Срокът за подаване на заявления е от 17 септември до изчерпване на финансовия ресурс. Право да подават заявления по проекта имат родители на деца от 0 до 12 години. Родителите, които могат да се възползват от услугата и желаят да подадат своите документи за участие при новия старт, трябва да бъдат от следните групи: \r\n– родители на деца от 0 до 5-годишна възраст, незаписани в детска ясла/градина, които имат осигурено работно място по трудово/служебно правоотношение или са самонаети/самоосигуряващи се лица, но към момента полагат грижа за децата си и не са се върнали на работа; \r\n Родители, които вече са участвали в проекта и са получили услугата „детегледач” за период до 18 месеца, не могат да бъдат включени отново в проектните дейности за отглеждане на същото дете/деца по настоящия прием . \r\n– многодетни родители на деца от 0 до 12-годишна възраст, които са се върнали на работните си места, и децата посещават детски ясли/градини, както и училище. (За целите на процедурата, многодетни родители са тези, които имат три или повече деца на възраст до 12 години). \r\nМногодетните родители, които имат три или повече деца на възраст до 12 години, и на които е предоставена услугата „детегледач” до 4 часа на ден за период до 18 месеца, не могат да се възползват повторно от същия вид услуга по настоящия прием. Същите биха били допустими участници при положение, че са ползвали услугите на детегледач, назначен по проекта на пълен работен ден (8 часа) за отглеждане на дете/деца от 0 до 5-годишна възраст (вкл.) и желаят да бъдат включени в проектните дейности за предоставяне на почасова услуга в рамките на до 4 часа на ден. \r\n– безработни лица, регистрирани в бюрото по труда, които са родители на деца от 0 до 5-годишна възраст, незаписани в детска ясла/градина, или безработни лица, които са многодетни родители на деца от 0- до 12-годишна възраст, посещаващи детски ясли/градини, както и училище. \r\nБезработните родители трябва да започнат работа при работодател или като самонаето/самоосигуряващо се лице в рамките на 4 (четири) месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца. \r\nБезработни родители, които са се възползвали вече от услугата и в рамките на 4-месечния период не са получили предложение за подходящо работно място, могат да бъдат включени повторно само за още 1 (един) допълнителен период от 4 месеца по настоящия прием. \r\nМаксималният срок за получаване на услугата „детегледач” е до 18 месеца или до навършване на 5 или 12 години на детето/децата. \r\nПроектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот. Същевременно той предоставя възможност за заетост на безработни лица за полагане на грижи за отглеждане на деца. \r\nБюрата по труда ще продължат да извършат подбор сред регистрираните безработни за детегледачи, като ги насочват за одобрение от родителите. Целта е родителите да могат да изберат най-подходящия детегледач за детето си и да се върнат на работа, за да продължат професионалната си кариера или да намерят подходяща работа. \r\nЗаявления ще се приемат на хартиен носител, лично във всички бюра по труда в страната, в работни дни между 8.30 и 17.00 часа. или на имейл: roditeli-v-zaetost@az.government.bg(сканирани с подпис или електронно подписани). \r\nЗа допълнителна информация: ДБТ Поморие, стая № 3, тел. 0596 / 2 26 09", "date": "2019.09.18", "title": "Проектът „Родители в заетост” обявява нов прием на заявления за осигуряване на детегледачи"}
{"url": "http://www.focus-news.net/news/2019/09/18/2699980/burgas-shte-bade-domakin-na-kampaniyata-badi-voynik.html", "text": "Град Бургас ще бъде домакин на националната информационна кампания на Министерството на отбраната „Бъди войник“. Това съобщиха от пресцентъра на  Община Бургас . Събитията, които целят популяризиране на военната професия сред младите хора, ще се състоят утре, 19 септември /четвъртък/. На проявите ще присъства флотилен адмирал Мален Чубенков, командир на флотилия бойни и спомагателни кораби. \r\nОт 16.00 ч. в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. От 16.30 ч. група за бординг операции от флотилия Бойни спомагателни кораби ще направи динамичен показ на проверка на кораб в акваторията на пристанище Бургас. \r\nПо същото време в Морската градина, в района на открита сцена „Охлюва“ ще бъде разположена информационна борса за набиране на войници и матроси. В нея със свои щандове ще участват Военноморските и Военновъздушните сили, Сухопътните войски, Силите за специални операции, Националната гвардейска част, Служба „Военна полиция“, Централното военно окръжие. На място младите хора ще могат да се запознаят с възможностите и условията за постъпване на работа в Българската армия. \r\nОт 18,30 ч. на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили. На сцената ще излязат и изпълнители към Военния клуб в Бургас: Фолклорен танцов ансамбъл „Лазур“ и Вокално студио „Точно време“, акробалет „Тиара“ към Военния клуб в Айтос и ученици от СУ „Добри Чинтулов“- гр. Бургас.", "date": "2019.09.18", "title": "Бургас ще бъде домакин на кампанията „Бъди войник“"}
{"url": "http://www.focus-news.net/news/2019/09/18/2699979/v-sadebnata-palata-shte-se-provede-brifing-po-povod-savmestna-operatsiya-mezhdu-spetsializiranata-prokuratura-i-britanskite-pravoohranitelni-organi.html", "text": "От 15.00 часа в зала 2 на 4 етаж на Съдебната палата представители на Специализираната прокуратура ще дадат брифинг във връзка със съвместна операция с британските правоохранителни органи. Това съобщиха от пресцентъра на  Прокуратура на Република България .", "date": "2019.09.18", "title": "В Съдебната палата ще се проведе брифинг по повод съвместна операция между Специализираната прокуратура и британските правоохранителни органи"}
{"url": "http://www.focus-news.net/news/2019/09/18/2699981/obshtinata-shte-otbelezhi-25-septemvri-denyat-na-dobrich-i-79-godini-ot-vazvrashtaneto-na-yuzhna-dobrudzha-kam-balgariya-s-bogata-programa.html", "text": "Общината ще отбележи 25 септември – Денят на Добрич и 79 години от възвръщането на Южна Добруджа към България с богата програма, предаде кореспондентът на  Радио „Фокус” – Варна . Събитията за отбелязване на Деня на Добрич започват още на 21 септември. Тогава на площад „Свобода“ от 10,00 до 17,00 часа ще се състои фестивал „Хлябът, който ни свързва“. Организатори са Общината и Регионалният исторически музей, с подкрепата на Художествената галерия. На 21 и на 23 септември в Художествената галерия в часовете от 10,00 до 17,00 са обявени дни на отворените врати по повод Европейските дни на наследството „Изкуства и развлечения“. Това е една инициатива на Съвета на Европа и Европейската комисия. Дни на отворените врати са обявени в Регионалния исторически музей на 21, 22 и 23 септември в часовете от 9,00 до 18,00 часа. На 22 септември проявата е посветена на Деня на независимостта на България. На 23 септември от 18,00 часа Държавният куклен театър „Дора Габе“ ще представи премиерно спектакъла „Вълкът и седемте козлета“. Драматизацията е на Теодора Попова – Лазарова, режисьор е Даниела Христова. Участват актьорите Теодора Желева, Росен Радев и Валентин Иванов. На 24 септември в 13,00 часа в Огледална зала „Нели Божкова“ ще се състои премиерата на книгата „100 години футбол в Добрич“. Нейни автори са Илия Кишишев и Петър Петров. Книгата ще бъде представена от директора на Регионална библиотека „Дора Габе“ Невяна Христова. На 24 септември на площад „Свобода“ в 18, 30 часа ще започне Зумба маратон с участието на Клуб „Алегрия“ с ръководител Стоян Стоянов. В същия ден и в същия час в Огледална зала „Нели Божкова“ Български камерен оркестър -Добрич с диригент Алексей Измирлиев ще представи първия концерт от новия творчески сезон.На 24 септември в 19,00 часа на сцената на Драматичен театър „Йордан Йовков“ е премиерата на спектакъла „Боряна“ от Йордан Йовков. Режисьор е Стефан Спасов, участват актьорите Велизара Петкова, Владимир Трендафилов, Красимир Демиров, Филип Янев, Валери Марков, Валентин Андреев, Димитър Петров, Любов Николова, Татяна Христова. 24 септември е обявена и за Ден на безплатния абонамент в Регионална библиотека „Дора Габе“. Културният афиш за Деня на Добрич - 25 септември, е изключително богат. Включва панихида в памет на загиналите за свободата на Южна Добруджа на Военно гробище – музей, тържествено заседание на Общинския съвет на град Добрич и множество празнични концерти. Пред Пощенска банка от 10,00 до 18,00 часа ще се проведе празничен Фермерски пазар. Културният афиш за Деня на Добрич включва и две изложби. Едната е озаглавена „Старите къщи на Добрич“ от фонда на Младежкия център, другата изложба представя текстил –„Вдъхновения и традиции“ с автори възпитаниците на ателие „Палитра“ при Младежкия център с ръководител Галина Върбанова. \r\nЖулиета НИКОЛОВА", "date": "2019.09.18", "title": "Общината ще отбележи 25 септември – Денят на Добрич и 79 години от възвръщането на Южна Добруджа към България с богата програма"}
{"url": "http://www.focus-news.net/news/2019/09/18/2699982/17-politicheski-partii-chetiri-partiyni-koalitsii-tri-mestni-koalitsii-i-edin-initsiativen-komitet-sa-se-registrirali-za-mestnite-izbori-prez-oktomvri-v-sliven.html", "text": "17 политически партии , четири партийни коалиции, три местни коалиции и един инициативен комитет са се регистрирали за местните избори през октомври. Това съобщи пред  Радио „Фокус“ – Сливен  говорителят на ОИК – Сливен Стелли Стефанова. \r\nСвои кандидати за кмет ще имат ГЕРБ, ДПС, БСП, „Атака“, „Нова Алтернатива“, „Възраждане“. На изборите за кмет ще участва и Йордан Лечков. Партия „Воля“ няма собствена кандидатура за кмет, АБВ също, както и ВМРО, НДСВ, ДБГ и СДС. \r\n181 ще са избирателните секции в община Сливен, допълнителни секции преди изборите могат да бъдат разкрити в областната болница и старческия дом. \r\nЛюдмила ЙОРГОВА", "date": "2019.09.18", "title": "17 политически партии, четири партийни коалиции, три местни коалиции и един инициативен комитет са се регистрирали за местните избори през октомври в Сливен"}
{"url": "http://www.focus-news.net/news/2019/09/18/2699967/podpisan-e-dogovorat-za-dostavka-na-neobhodimite-materiali-za-turski-potok.html", "text": "Подписан беше договорът за доставка на необходимите материали за „Турски поток“, предаде репортер на  Агенция „Фокус“ . Това се случи в Министерски съвет в присъствието на премиера Бойко Борисов, енергийния министър Теменужка Петкова, министъра на промишлеността и търговията на Руската федерация Денис Мантуров и посланика на Кралство Саудитска Арабия Масфер Бил Абдулрах. Договорът е между „Булгартрансгаз“ и обединение Консорциум „Аркад“ за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българко-сръбската граница. Това е важна стъпка за взаимоотношенията на България и Саудитска Арабия.  \r\nСтойността на договора е 1.102 млрд. евро. Срокът, за който трябва да бъде реализиран и въведен в експлоатация газопроводът, е 615 дни, като в рамките на първите 250 дни трябва да бъде изградена линейна инфраструктура с дължина около 300 км. \r\nТеодора ПАВЛОВА", "date": "2019.09.18", "title": "Подписан е договорът за доставка на необходимите материали за „Турски поток“"}
{"url": "http://www.focus-news.net/news/2019/09/18/2699984/22-sluchaya-na-zarazni-zabolyavaniya-sa-registrirani-v-ramkite-na-edna-sedmitsa-v-oblast-kyustendil.html", "text": "22 случая на заразни заболявания са регистрирани в рамките на една седмица в областта. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. Най-много са случаите на ентероколит – 15. По двама души са заболели от варицела и аскаридоза. По един регистриран случай има на болни от дизентерия и трихоцефалоза. Седмичната заболяемост от остри респираторни заболявания е 17.40 на десет хиляди души, спрямо 32.31 през предходната седмица. \r\nВенцеслав ИЛЧЕВ", "date": "2019.09.18", "title": "22 случая на заразни заболявания са регистрирани в рамките на една седмица в област Кюстендил"}
{"url": "http://www.focus-news.net/news/2019/09/18/2699985/korneliya-ninova-bsp-shte-vnesem-iskaniyata-na-meditsinskite-spetsialisti-kato-predlozheniya-v-byudzheta.html", "text": "Ще внесем исканията на медицинските специалисти като предложения в бюджета. Това каза лидерът на БСП Корнелия Нинова пред журналисти в Народното събрание, предаде репортер на  Агенция \"Фокус\" . \"Имахме среща с медицинските сестри, обсъдихме техните искания, нашите позиции и какво ще направим оттук нататък. Имаме пълно съвпадение по няколко въпроса, които ние ще придвижим като народни представители. Нашето отколешно предложение болниците да не са търговски дружества среща пълното тяхно разбиране. Миналата година го обсъждахме. Сега по време на бюджетната процедура и бюджета на НЗОК и държавния бюджет, ще го внесем отново. Предложението е следното. Нека да има държавни, общински и частни болници. В съвременния свят е така, но тези частни, които искат да останат търговски дружества, да се намери начин за финансиране. Държавните и общински болници да не бъдат търговски дружества и да се финансират от Здравната каса. Нашият приоритет е държавното и общинско здравеопазване\", допълни Нинова.  \r\nтя посочи, че са обсъдили и възнагражденията. \"Ние пак в бюджетите ще внесем конкретните числа за увеличаване на заплатите. Най-тежък въпрос е този с кадрите. Ще чуете и тяхната грижа, че няма кой да ги наследи. Това е един дългосрочен процес. Подготовката на медицинските сестри, за тях е изключително важно и те алармират отсега да започнем дебат, макари  закъснял. Заминават колеги, ние остаряваме, напускаме\", допълни Нинова.  \r\nДеница КИТАНОВА", "date": "2019.09.18", "title": "Корнелия Нинова, БСП: Ще внесем исканията на медицинските специалисти като предложения в бюджета"}
{"url": "http://www.focus-news.net/news/2019/09/18/2699986/knigata-na-doncho-papazov-nevazmozhniyat-pat-shte-bade-predstavena-v-literaturno-hudozhestven-muzey-chudomir-v-kazanlak.html", "text": "Книгата на Дончо Папазов \"Невъзможният път\" ще бъде представена от 18 часа в една от залите на Литературно-художествен музей „Чудомир”, каза за  Радио „Фокус”  директорът на музея Добрина Матова. Тя поясни, че книгата е написана по време на плаването по Невъзможния път и дава автентична и уникална гледна точка върху преживяното от Дончо Папазов. Невъзможният път е маршрутът, преминаващ на юг от нос Добра надежда, нос Луин и нос Хорн през Атлантическия, Индийски и Тихия океан, който преплава през 1988 г. Дончо Папазов с дървената яхта „Тивия“.  \r\nНовото издание на книгата излиза от печат по случай 30-годишнината от завършването на експедицията по Невъзможния път през 2018 г. и 80-годишния юбилей на Дончо Папазов през 2019 г. \r\n \r\nСлавяна ГАЙДАРОВА", "date": "2019.09.18", "title": "Книгата на Дончо Папазов \"Невъзможният път\" ще бъде представена в Литературно-художествен музей „Чудомир” в Казанлък"}
{"url": "http://www.focus-news.net/news/2019/09/18/2699989/sport-svitolina-i-halep-shte-uchastvat-v-turnira-za-kupata-za-kremal.html", "text": "Елина Свитолина и Симона Халеп ще участват в турнира по тенис „Купата на Кремъл“, потвърдиха организаторите на надпреварата.  \r\nТазгодишното издание на турнира е 30-то по ред и ще се проведе в периода от 12 до 20 октомври в руската столица Москва. Освен Свитолина и Халеп, в него ще участват и други тенисистки от „Топ 10“ като Петра Квитова и Кики Бертенс. Водят се преговори за привличането и на Мария Шарапова.", "date": "2019.09.18", "title": "Спорт: Свитолина и Халеп ще участват в турнира за Купата за Кремъл"}
{"url": "http://www.focus-news.net/news/2019/09/18/2699990/vtori-mezhdunaroden-retro-parad-za-klasicheski-avtomobili-i-mototsikleti-shte-se-provede-v-kyustendil.html", "text": "Втори международен ретро парад за класически автомобили и мотоциклети ще се проведе в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Събитието ще се проведе на 21 септември от 11.00 часа на площад „Велбъжд”. То се организира от Община Кюстендил и Ретро клуб „Дентелетика”. В парада ще се включат около 150 участници от страната и чужбина. Предвидени са награди за победителите в конкурсната програма. Ретро клубът е създаден в началото на 2018 година, а предстоящата проява ще се организира за втори път. \r\nВенцеслав ИЛЧЕВ", "date": "2019.09.18", "title": "Втори международен ретро парад за класически автомобили и мотоциклети ще се проведе в Кюстендил"}
{"url": "http://www.focus-news.net/news/2019/09/18/2699973/premierat-boyko-borisov-yuzhen-potok-beshe-spryan-zaradi-koruptsiya-i-obshtestveni-porachki-provedeni-po-neprozrachniya-nachin.html", "text": "„Южен поток“ беше спрян заради корупция и обществени поръчки, проведени по непрозрачния начин. Това заяви премиерът Бойко Борисов на брифинг във връзка със стартиралото изграждане на „Балкански поток“, предаде репортер на  Агенция „Фокус . „При една много прозрачна и честна процедура Държавната компания на Саудитска Арабия се класира първа и от утре започваме изпълнение. Това е огромна инвестиция. За половин милиард в момента изграждаме интерконектора с Гърция. Докато другите говореха, ние октомври ще пуснем към нашите компресорни станции. Докато някои обясняваха и питаха какви са ни отношенията със съседите, Русия, Саудитска Арабия, днес беше подписан договорът за изпълнение. Тръбите в 90% вече са в България и от утре започват да ги разпръсват по трасето и да строим. Финансирането е осигурено. Понеже всеки ден съм обещал депа, заводи, пречиствателни станции, училища. Личните ни отношения с престолонаследника и Кралство Саудитска Арабия направиха проекта възможен, помните, когато стартираха моите „честни“ опоненти“, добави още Борисов.  \r\nТеодора ПАВЛОВА", "date": "2019.09.18", "title": "Премиерът Бойко Борисов: „Южен поток“ беше спрян заради корупция и обществени поръчки, проведени по непрозрачния начин"}
{"url": "http://www.focus-news.net/news/2019/09/18/2699966/ria-novosti-riyad-shte-predstavi-dokazatelstva-za-uchastieto-na-iran-v-atakata-sreshtu-rafineriite-v-stranata.html", "text": "Министерство на отбраната на Саудитска Арабия обяви, че ще представи доказателства за участието на Иран в нападението срещу петролни съоръжения в източната част на арабското кралство, предава  РИА Новости . \r\n„Ще бъдат представени и иранските оръжия, които са били използвани за нанасяне на удари\", увериха от Рияд. Очаква се в рамките на деня МО на близкоизточното кралство да даде специална пресконференция. \r\nСлед атаката президентът на Русия Владимир Путин предложи на Саудитска Арабия да закупи системите С-300 или С-400. Експертът Геворг Мирзаян от радио „Спутник“ нарече тази атака „единадесети септември“ за петролния свят. \r\nАтаките срещу обектите на саудитската държавна петролна и газова компания Saudi Aramco бяха извършени в събота. Те станаха причина кралството да загуби повече от 50% от производството на петрол, намалявайки довиба с 5,7 милиона барела на ден от обичайната марка от приблизително 9,8 милиона. \r\nЙеменските бунтовници, срещу които се бори регионалната коалиция, ръководена от Саудитска Арабия, заявиха, че са извършили нападението с помощта на дронове. \r\nАмериканският държавен секретар Майк Помпео отбеляза, че няма доказателства, че нападението е извършено от територията на Йемен, и обвини Иран за атаката. Техеран отрече твърденията. Рияд заяви, че ще покани международни експерти да участват в разследването. \r\n \r\n Тереза Герова", "date": "2019.09.18", "title": "РИА Новости: Рияд ще представи доказателства за участието на Иран в атаката срещу рафинериите в страната"}
{"url": "http://www.focus-news.net/news/2019/09/18/2699988/desetki-deputati-ot-vsichki-parlamentarni-grupi-se-vklyuchiha-v-kravodaritelskata-aktsiya-v-narodnoto-sabranie.html", "text": "Десетки депутати от всички парламентарни групи се включиха в кръводарителската акция в Народното събрание, предаде репортер на  Агенция \"Фокус\" . Кръводаряването се провежда в зала \"Запад\" на парламента и е организирано от Комисията по взаимодействието с НПО и жалбите на гражданите, съвместно с Комисията по здравеопазване, БЧК и Националния център по транфузионна хематология. Акцията започна в 9.30 ч. и ще продължи до 13.30. Още от самото й начало в нея се включиха редица депутати. Сред тях бяха заместник-председателят на Народното събрание и депутат от ГЕРБ Емил Христов, народният представител от ГЕРБ Атанас Ташков. В акцията се включи лидерът на БСП Корнелия Нинова,народният представител от БСП Манол Генов и много други.  \r\nДеница КИТАНОВА", "date": "2019.09.18", "title": "Десетки депутати от всички парламентарни групи се включиха в кръводарителската акция в Народното събрание"}
{"url": "http://www.focus-news.net/news/2019/09/18/2699991/vremenno-dvizhenieto-pri-km-402-na-am-hemus-v-posoka-sofiya-se-osashtestvyava-v-edna-lenta-poradi-izteglyane-na-tezhkotovaren-avtomobil.html", "text": "Временно движението при км 402 на АМ „Хемус“ в посока София се осъществява в една лента поради изтегляне на тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция“.", "date": "2019.09.18", "title": "Временно движението при км 402 на АМ „Хемус“ в посока София се осъществява в една лента поради изтегляне на тежкотоварен автомобил"}
{"url": "http://www.focus-news.net/news/2019/09/18/2699992/pregled-na-mezhdunarodnite-novini-do-1300-chasa-agentsiya-fokus.html", "text": "Рискът на Великобритания да напусне структурите на Европейския съюз без споразумение „остава много реален\". Това предупреди председателят на Европейската комисия Жан-Клод Юнкер, предава  AFP . \r\n„Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си сбританския премиер Борис Джонсън в Люксембург. \r\n*** \r\n \r\n  Главният преговарящ за Брекзит от страна на Европейския съюз Мишел Барние предупреди, че Брюксел не е в настроение да се „преструва на преговори“, изтъквайки по този начин липсата на конкретни предложения за сделка от Лондон, предава  AFP . \r\n„Това със сигурност не е въпрос на преструване на преговори\", подчерта Барние в Европейския парламент в Страсбург. \r\n„В този изключителен и сложен процес… наша отговорност е да го продължим решително, с искреност\", подчерта Барния пред депутатите. \r\n*** \r\n \r\n  Иран изпрати на САЩ дипломатическа нота, в която отрича каквато и да е роля в нападенията срещу петролните съоръжения на Саудитска Арабия и предупреди, че ще отговори на каквито и да е действия, предава  AFP . \r\nОфициалният документ, изпратен в понеделник чрез швейцарското посолство, което представлява интересите на САЩ в Техеран, „подчертава, че Иран не е изиграл никаква роля в това нападение и отрича и осъжда\" твърденията на САЩ за обратното, съобщава официалната информационна агенция на близкоизточната република IRNA. \r\n*** \r\n \r\n  САЩ предложиха на Европейския съюз съвместен проект за Украйна, отбелязва руският вестник  „Взгляд“ . \r\nПредложението е дошло от отдела за Европа и Евразия към Държавния департамент на САЩ. Външнополитическото ведомство във Вашингтон е публикувал грант за финансиране на проекти, насочени към интеграцията на Украйна в ЕС. Предполага се, че Emerging Donors Challenge Program (EDCP) трябва да бъде реализирана съвместно с европейските страни. По-специално сред „новите страни-донори“ са посочени България, Хърватия, Чехия, Естония, Унгари ТРЯБВя, Латвия, Литва, Полша, Румъния, Словакия и Словения. \r\n„Като част от инициативата за EDCP, САЩ ще установяват партньорства с горепосочените нови страни-донори, като съфинансират общи проекти в сферата за помощ на чуждестранни държави, насочени към прехвърляне на Украйна на опита на тези правителства за преодоляване на преходния период и преминаване през процеса на интеграция в ЕС“, се казва в текста на гранта. \r\nЦелта на програмата е интеграция към западните пазари, укрепване на демокрацията в Украйна и гарантиране на енергийната и киберсигурността. САЩ поемат не повече от 50% от стойността на инициативата, останалата част ще падне на плещите на партньор от Европа. Периодът за изпълнение на съвместната програма в Украйна не трябва да надвишава 1,5 години. \r\nСпоред Юри Пост, професор в Катедрата за сравнителни политически науки на университета РУДН, по този начин САЩ се стремят да запазят своето влияние в Европа. \r\n*** \r\n \r\n  Берлин не възнамерява да изпрати специален представител за диалога за нормализирането на двустранните отношения между Косово и Сърбия, съобщава прищинският вестник  Koha Ditore . \r\nГерманското посолство в Прищина подчерта, че процесът на преговори се осъществява с посредничеството на Европейския съюз. „Германия подкрепя и следи отблизо диалога за нормализиране на отношенията между Косово и Сърбия под егидата на Европейския съюз. Германия ще продължи да прави това и с новата Комисия“, се казва в отговор на посолството  до редакцията.„Нямаме намерение да назначаваме национален пратеник за диалога, защото този процес се ръководи от ЕС“, обясниха дипломатите на ФРГ. „Германия напълно подкрепя целта за постигане на правно обвързващо и всеобхватно споразумение“, става ясно още от изпратения текст. \r\nПо-рано прищински медии съобщиха, че Германия и Франция са започнали преговори за възобновяване на диалога Белград-Прищина и се очаква да последват примера на САЩ и да назначат специален представител за преговорите между Сърбия и Косово. Германският депутат Петер Байер подкрепи идеята ЕС да назначи специален пратеник за преговорите между Косово и Сърбия. „Този човек със специален екип би улеснил конструктивния и искрен аспект за продължаване на процеса на разговори“, припомня изданието думите на Байер. \r\n*** \r\n \r\n  Управляващата в Атина „Нова демокрация“ запазва убедителна преднина пред основната опозиционна партия СИРИЗА. Това показват резултатите от първата анкета, проведена след националните избори по-рано тази година, съобщава електронното издание на гръцкия вестник  Kathimerini . \r\nНа въпрос за кого биха гласували, ако се проведат нови избори, 36,4% от анкетираните са отговорили, че ще подкрепят партията на Кириакос Мицотакис. Водената от бившия премиер Алексис Ципрас партия може да разчита на подкрепата на 21,9% от избирателите в страната. \r\nЛевоцентристкото „Движение за промяна“ (КИНАЛ) събира 6,4%, Комунистическата партия на Гърция - 4,8%, „Гръцко решение“ – 3,1%.  \r\nВъв въпроса кой би бил по-добър премиер 46,5% избират действащия министър-председател на страната Кириакос Мицотакис, докато лидерът на СИРИЗА Алексис Ципрас получава подкрепата на 25,9% от респондентите. \r\nАнкетата беше представена по време на основната емисия на частна телевизия Star във вторник вечерта. \r\n*** \r\n \r\n  За участие в мащабните руски военни учения „Центр-2019“, които ще се проведат в периода от 16 до 21 септември в западната част на Русия и Киргизстан (Централна Азия), армията на Китай (НОАК) изпрати повече от 1600 военнослужещи, самолети, танкове и друга военна техника, отбелязва американското издание  The Diplomat . \r\nСпоред съобщенията на китайските медии, щабът на западното командване на НАОК е изпратил за ученията основно танкове 96А, стратегически бомбардировачи H-6K, изтребители JH-7A, изтребители J-11 и транспортни самолети „Ил-76“ и Y-9, както и хеликоптери Z-10. Броят на оръжията и оборудването не е посочен. \r\nОсвен Китай и Русия, в ученията ще участват военни служители от държавите-членки на Шанхайската организация за сътрудничество (ШОС), както и войски на страните-членки на Организацията на Договора за колективна сигурност (ОДКС) - Индия, Пакистан, Киргизстан, Казахстан, Таджикистан и Узбекистан. \r\nВоенните учения ще се провеждат главно на територията на Централния военен окръг на Русия, а основните маневри ще се състоят на учебни площадки в района на Оренбург. Ученията ще се провеждат и във водите на Каспийско море и в Киргизстан. Основната им цел е да се разработят действия в случай на заплаха за сигурността в Централна Азия, включително справяне с терористични заплахи, както и отблъскване на военно нападение от условно терористична държава, разположена в югозападната част на Руската федерация. \r\nУченията ще се провеждат на тренировъчни площадки в областите Оренбург, Дагестан, Астрахан, Челябинска област, Алтайски край и Кемерово. „Епизодите на борбата срещу незаконните въоръжени групировки ще бъдат разработени на полигоните за обучение според отделни планове\", се казва в съобщение на руското министерство на отбраната. \r\nОсновните цели на ученията на стратегическите командни пунктове са да се провери нивото на бойна готовност на руските въоръжени сили и техните международни партньори, се казва в съобщението от МО в Москва. Официално ученията са насочени към развитие на „борбата срещу тероризма“, но според руския министър на отбраната Сергей Шойгу, те ще отразява и въздушните удари на врага и съвместните настъпващи въздушни и сухопътни операции. Или казано с други думи, ученията „Центр-2019“ включват междудържавен военен компонент. \r\n***", "date": "2019.09.18", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/18/2699994/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.18", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/18/2699996/pozhar-e-goryal-na-borda-na-korab-vav-voenniya-zavod-flotski-arsenal-vav-varna.html", "text": "Пожар е горял на борда на кораб по време на ремонт във военния завод „Флотски арсенал“ във Варна тази сутрин. Това потвърди за  Радио „Фокус“ – Варна  началникът на Регионалната дирекция по пожарна безопасност и защита на населението комисар Тихомир Тотев. По думите му след подаване на сигнала са изпратени на място два противопожарни екипа. На място се е оказало, че пожарът е ликвидиран от работници във фирмата. Леко пострадал е един работник. Той е бил обгазен. Не е имало опасност от разпространение на пламъците на борда. Пожарът е възникнал по време на работа. Причините за инцидента се разследват. \r\nДиана СТОЕВА", "date": "2019.09.18", "title": "Пожар е горял на борда на кораб във военния завод „Флотски арсенал“ във Варна"}
{"url": "http://www.focus-news.net/news/2019/09/18/2699997/sport-tomova-otpadna-ot-turnira-v-yaponiya-sled-zaguba-ot-osaka.html", "text": "Виктория Томова отпадна във втория кръг на турнира по тенис на твърди кортове в японския град Осака. Първата ракета на България при дамите допусна загуба от световната номер четири Наоми Осака с 2:0 сета, в отделните части 5:7, 3:6. \r\nТомова заслужи място в основната схема на турнира, след като преодоля квалификациите. В първия кръг българката постигна една от най-големите победи в кариерата си, надделявайки в три сета над Ализе Корне. \r\nТомова си тръгва със 73 точки за световната ранглиста, където в момента заема 181-во място.", "date": "2019.09.18", "title": "Спорт: Томова отпадна от турнира в Япония след загуба от Осака"}
{"url": "http://www.focus-news.net/news/2019/09/18/2699999/v-stolichna-obshtina-shte-se-provede-nagrazhdavane-na-pobeditelite-ot-konkursa-zeleni-resheniya-za-sofiya.html", "text": "От 19.00 часа в Столична община на „Московска“ 33 ще се проведе церемония по награждаване на победителите в категориите „Най-добре оцветена/зацветена тераса на жилищна сграда“ и „Най-добре озеленено междублоково пространство‘‘ на конкурса „Зелени решения за София“, организиран от Дирекция „Зелена система“. Това съобщиха от пресцентъра на  Столична община . Победителите ще бъдат поздравени от зам.-кмета Йоана Христова.", "date": "2019.09.18", "title": "В Столична община ще се проведе награждаване на победителите от конкурса „Зелени решения за София“"}
{"url": "http://www.focus-news.net/news/2019/09/18/2699998/kmetat-na-blagoevgrad-d-r-atanas-kambitov-napravi-parva-kopka-za-izgrazhdaneto-na-sportno-saorazhenie-v-dvora-na-8-su.html", "text": "Кметът д-р Атанас Камбитов направи първа копка за изграждането на спортно съоръжение в двора на 8 СУ „Арсени Костенцев“, предаде репортер на  Радио „Фокус“ - Пирин . На събитието присъстваха още зам.-кметът Христина Шопова, директорът на учебното заведение Сергей Биров, председателят на Общински съвет - Благоевград Радослав Тасков, учители, ученици и други. На място бе отслужен водосвет от свещеници от храм „Въведени Богородично\" - Благоевград. По време на събитието стана ясно, че това е първото иновативно училище в Благоевград. \r\nЛивия НИНОВА", "date": "2019.09.18", "title": "Кметът на Благоевград д-р Атанас Камбитов направи първа копка за изграждането на спортно съоръжение в двора на 8 СУ"}
{"url": "http://www.focus-news.net/news/2019/09/18/2699993/zhena-e-v-koma-sled-kato-e-padnala-ot-zhilishten-blok-v-shumen.html", "text": "Жена е в кома и с политравма, след като е паднала от жилищен блок в Шумен, предаде репортер на  Радио „Фокус“ - Шумен . За инцидента потвърдиха от Областната дирекция на МВР. Пострадалата е настанена в ОАИЛ  в МБАЛ - Шумен, съобщи изп. директор д-р Димитър Костов. „Жената е в кома, на апаратно дишане, с травми на глава, таз и гръден кош“, каза д-р Костов. Инцидентът е станал малко преди 10.00 часа днес. 28-годишната жена е скочила от 6-ти етаж на жилищен блок на ул. „Васил Друмев“ в Шумен. \r\nИвелина ИВАНОВА", "date": "2019.09.18", "title": "Жена е в кома, след като е паднала от жилищен блок в Шумен"}
{"url": "http://www.focus-news.net/news/2019/09/18/2699987/premierat-boyko-borisov-otnosheniyata-mezhdu-balgariya-i-rusiya-ne-sa-vlosheni.html", "text": "Отношенията между България и Русия не са влошени. Това каза премиерът Бойко Борисов на брифинг след срещата си с министъра на промишлеността и търговията на Руската федерация Денис Мантуров, предаде репортер на  Агенция „Фокус“ . Министър-председателят посочи, че отчитайки и историческите, и приятелските отношения: и добри, и лоши, през годините, в момента между България и Русия има прагматични, точни и коректни отношения във взаимна изгода за всяка една от страните. „Никога не е стояло във вниманието да разваляме отношенията си с Русия, нито те с България“, добави Борисов. Той коментира, че стартиращият утре строеж на Балкански поток е много положителен и че по тази тема България и Русия действат заедно. Борисов припомни, че България е заплатила реакторите за АЕЦ „Белене“ и отбеляза, че за страната ни е важно процедурите около проекта да са прозрачни, ясни и точни: „Съревнованието е много голямо между Държавата компания на Китай, на Южна Корея. Така че ще се постараем максимално бързо да проведем всички тези преговори.виждам и огромен шанс, ако параметрите и изпълнението са в рамките на договорените правила, да стане един много добър проект“, добави още Борисов.  \r\nТой коментира шеговито и случая с махнатите микрофони при посещението на председателят на ЕК Урсула фон дер Лайен в България: „Оттогава ходя с микрофон в джоба, за да може, който иска, да заповяда“.  \r\nТеодора ПАВЛОВА", "date": "2019.09.18", "title": "Премиерът Бойко Борисов: Отношенията между България и Русия не са влошени"}
{"url": "http://www.focus-news.net/news/2019/09/18/2699978/denis-manturov-ministar-na-promishlenostta-na-rusiya-podali-sme-zayavka-za-stroezha-na-aets-belene.html", "text": "Разчитаме да участваме и сме подали съответната заявка за строежа на атомната централа „Белене“. Това каза министърът на промишлеността и търговията на Руската федерация Денис Мантуров след срещата си с българския премиер Бойко Борисов, предаде репортер на  Агенция „Фокус“ . „Обсъдихме енергийната тематика като голям блок за взаимодействието. Освен енергийната тема, говорихме за взаимно доставка на машини и техника. Имаме интерес да купуваме фармацевтична продукция. Имаме интерес да разширяваме това сътрудничество и искаме да доставяме на българския пазар нашата продукция. Говорихме и за хуманитарно сътрудничество. Признателни сме, че в българските училища се изучава руски език. Български деца всяка година се учат в нашите университети, интересът на младите към образование в Русия се увеличава“, добави още той.  \r\nТеодора ПАВЛОВА", "date": "2019.09.18", "title": "Денис Мантуров, министър на промишлеността на Русия: Подали сме заявка за строежа на АЕЦ „Белене“"}
{"url": "http://www.focus-news.net/news/2019/09/18/2700000/smolyan-normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13.00 часа. Това съобщиха за  Радио „Фокус“ – Смолян  от ГД „Гранична полиция“. Без проблеми се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.09.18", "title": "Смолян: Нормално се осъществява преминаването през ГКПП „Златоград“"}
{"url": "http://www.focus-news.net/news/2019/09/18/2699995/obshtina-dupnitsa-organizira-konkurs-za-risunka-na-tema-moyat-svyat-v-moya-grad-po-povod-praznika-na-grada.html", "text": "Община Дупница организира конкурс за рисунка на тема „Моят свят в моя град“ по повод празника на града – 19 октомври. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица. Право на участие имат ученици от 1 до 12 клас, разделени в три възрастови категории: 1 – 4 клас, 5 – 7 клас и 8 – 12 клас, а форматът на рисунката – четвърт кадастрон. Готовите рисунки трябва да бъдат предадени в Община Дупница или на обществените възпитатели в училищата до 16 октомври. Ще бъдат присъдени по три призови и три поощрителни награди във всяка от категориите. След оценяване от комисия, с председател Анита Богословова – арттерапевт в ЦОП - Дупница, най-добрите рисунки ще бъдат изложени в партера на Община Дупница. Откриването на изложбата ще бъде на 18 октомври от 15.00 часа. \r\nВенцеслав ИЛЧЕВ", "date": "2019.09.18", "title": "Община Дупница организира конкурс за рисунка на тема „Моят свят в моя град“ по повод празника на града"}
{"url": "http://www.focus-news.net/news/2019/09/18/2700002/hindustan-times-indiyskite-vlasti-vavedoha-zabrana-za-elektronnite-tsigari.html", "text": "Властите в Индия въведоха забрана за използване на електронните цигари на територията на страната, съобщава изданието  Hindunstan Times . \r\nМярката бе обявена от министъра на финансите и въпросите, свързани с корпорациите Нирмала Ситараман. „Забранено е производството, износа, транспортирането, както и рекламите, свързани с електронните цигари“, цитира изданието думите на министъра. Не се пояснява какви са причините за налагането на забраната. \r\n \r\n Тереза Герова", "date": "2019.09.18", "title": "Hindustan Times: Индийските власти въведоха забрана за електронните цигари"}
{"url": "http://www.focus-news.net/news/2019/09/18/2700003/okrazhen-sad-pazardzhik-shte-gleda-delo-sreshtu-direktora-na-profesionalna-gimnaziya-po-selsko-stopanstvo-v-grad-septemvri-obvinen-za-bezstopanstvenost.html", "text": "Окръжен съд - Пазарджик ще гледа дело за безстопанственост, съобщиха от администрацията на съда. Делото е образувано по обвинителен акт на Окръжна прокуратура – Пазарджик. Срещу Иван Шушнев е повдигнато обвинение за това, че за периода 06 декември 2012 – 01 февруари 2013 година като директор на Професионална гимназия по селско стопанство в град Септември, не е положил достатъчно грижи за ръководенето и управлението на училището. Началото на съдебното заседание е в 14.00 часа, а докладчик по делото е съдия Ивета Парпулова.", "date": "2019.09.18", "title": "Окръжен съд - Пазарджик ще гледа дело срещу директора на Професионална гимназия по селско стопанство в град Септември, обвинен за безстопанственост"}
{"url": "http://www.focus-news.net/news/2019/09/18/2700005/pri-bezotgovorno-palene-na-suhi-trevi-i-otpadatsi-v-oblast-pazardzhik-sa-izgoreli-nad-150-dekara-ploshti.html", "text": "Въпреки многократните ни призиви продължава нехайното и безотговорно отношение на собствениците на имоти по отношение на нерегламентираното запалване на сухи треви и отпадъци. Това каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че освен случаите през изминалото денонощие само пожарите от този вид са наложили намесата на огнеборците в още 9 случая, като са изгорели над 150 декара площи. „При установяване на нарушители ще се налагат административни санкции, а при нанесени щети в горския, полския фонд или в частна собственост ще се образуват досъдебни производства, които незабавно ще бъдат докладвани на дежурен прокурор“, коментира Стоянов. Той каза също, че един от показателните случаи от вчера е свързан с небрежност от страна на 67-годишен жител на село Мененкьово. Той започнал да вари буркани, а от там огънят се разпрострял в сухи треви и в съседния имот. \r\nВаня НИКОЛОВА", "date": "2019.09.18", "title": "При безотговорно палене на сухи треви и отпадъци в област Пазарджик са изгорели над 150 декара площи"}
{"url": "http://www.focus-news.net/news/2019/09/18/2699983/afp-iran-otreche-rolya-v-atakite-sreshtu-sauditskite-rafinerii-v-diplomaticheska-nota-do-sasht.html", "text": "Иран изпрати на САЩ дипломатическа нота, в която отрича каквато и да е роля в нападенията срещу петролните съоръжения на Саудитска Арабия и предупреди, че ще отговори на каквито и да е действия, предава  AFP . \r\nОфициалният документ, изпратен в понеделник чрез швейцарското посолство, което представлява интересите на САЩ в Техеран, „подчертава, че Иран не е изиграл никаква роля в това нападение и отрича и осъжда\" твърденията на САЩ за обратното, съобщава официалната информационна агенция на близкоизточната република IRNA. \r\n \r\n Тереза Герова", "date": "2019.09.18", "title": "AFP: Иран отрече роля в атаките срещу саудитските рафинерии в дипломатическа нота до САЩ"}
{"url": "http://www.focus-news.net/news/2019/09/18/2700008/dimitar-mitev-obshtinski-savet-sliven-obshtinskiyat-savet-e-vinagi-gotov-da-podkrepya-talantite-na-sliven.html", "text": "На официална церемония бяха наградени медалистите от финала на Международното математическо състезание „Математика без граници“ 2019 г., състоял се в град Несебър. Турнирът е за ученици от 1-ви до 12-и клас и се провежда в 4 кръга – есенен, зимен, пролетен и финално състезание Математически звезди. Това съобщиха от пресцентъра на  Община Сливен . Пред събралите се в сградата на Общината учители и родители председателят на Общински съвет - Сливен Димитър Митев изказа своето задоволство от забележителните резултати на учениците и поздрави учителите им за активната дейност в обучението им. \r\n,,Искам да благодаря и на директора на ЦПЛР - Детски комплекс, Сливен и общински съветник Георги Иванов, който е един от инициаторите за това местният парламент да подкрепя и поощрява тези талантливи деца. Няма нищо по-ценно от това да желаят да се развиват и да популяризират нашия град”, заяви още Митев. \r\nОт своя страна учениците благодариха за подкрепата и подготовката, която получават в лицето на старши учител по математика в ЦПЛР - Детски комплекс, Сливен Венета Кирова. Те допълниха, че достойното им представяне е благодарение на нейните усилия и отдаденост. \r\nОсвен забележителните резултати от математическото състезание, сливенските математици са постигнали и високи постижения от национални и международни състезания и конкурси. От НУ „Васил Левски“ са Петър Халачев – 3 клас, бронзов медал и сертификат от финала на „ Математика без граници” и сребърен медал и сертификат от Хонконгската международна олимпиада – ХИКМО и Васил Калоянов Петров – 4 клас, бронзов медал и сертификат от финала на „ Математика без граници”, Константин Радев – 3 клас в ОУ „Др. Иван Селимински“, златен медал и сертификат от финала на „Математика без граници”, Раян Камаринчев – 4 клас в ППМГ „Добри Чинтулов”, златен медал и сертификат от финала на„Математика без граници” и сребърен медал и сертификат от ХИКМО, Ния Динкова Парушева – 2 клас в СУ „П. К. Яворов“, сребърен медал и сертификат от ХИКМО, Марияна Софиева Димитрова – 4 клас в ППМГ „Добри Чинтулов“, бронзов медал и сертификат от финала на „Математика без граници” и сребърен медал и сертификат от ХИКМО \r\nСред учениците от ППМГ „Добри Чинтулов“ са още Денис Сираков – 6 клас, златен медал и сертификат от финала на „Математика без граници”,  златен медал и сертификат от ХИКМО и златен медал от Азиатската  международна олимпиада – АЙМО, Преслава Добрева – 6 клас, сребърен медал и сертификат от финала на „Математика без граници”,  сребърен  медал и сертификат от ХИКМО, сребърен  медал от АЙМО и сребърен  медал от САСМО, сингапурско математическо състезание, което цели масовост и има претенции да събере деца от всички краища на Азия и Мария Къчева – 8 клас , сребърен медал и сертификат от финала на „Математика без граници”.", "date": "2019.09.18", "title": "Димитър Митев, Общински съвет - Сливен: Общинският съвет е винаги готов да подкрепя талантите на Сливен"}
{"url": "http://www.focus-news.net/news/2019/09/18/2700010/zadarzhan-e-45-godishen-mazh-zanimaval-se-s-razprostranenie-na-narkotitsi-vav-varna.html", "text": "Задържан е 45-годишен мъж, занимавал се с разпространение на наркотици във Варна. Това съобщиха от  ОДМВР . Вчера на територията на град Варна е проведена полицейска операция по линия противодействие на наркоразпространението под ръководството на Окръжната прокуратура в града.  \r\nВ резултат от полицейските действия на криминалисти от ОД МВР – Варна е задържан 45-годишният Ю.Т. от Варна, добре познат на органите на реда и многократно осъждан. В тайници са намерени и иззети 93.65 гр. хероин и 4.49 гр. производно на амфетамин, а в дома му – парични средства. \r\nПри полицейските действия е задържан също Ф.М. (на 55 г.), известен на МВР, който също се е занимавал с разпространение на наркотични вещества. В него са намерени и иззети 1,57 гр. хероин и 1,93 гр. производно на амфетамин, както и множество златни накити. \r\nИззети са 4 бр. луксозни автомобили. \r\nПо случая е образувано досъдебно производство. Работата по документиране и доказване на извършените престъпления продължава под надзора на прокурор от Окръжната прокуратура във Варна.", "date": "2019.09.18", "title": "Задържан е 45-годишен мъж, занимавал се с разпространение на наркотици във Варна"}
{"url": "http://www.focus-news.net/news/2019/09/18/2700009/vremenno-dvizhenieto-pri-km-402-na-am-hemus-v-posoka-sofiya-e-ogranicheno-poradi-izteglyane-na-tezhkotovaren-avtomobil.html", "text": "Временно движението при км 402 на АМ „Хемус“ в посока София е ограничено поради изтегляне на тежкотоварен автомобил. Това съобщиха от  Агенция „Пътна инфраструктура“ . Обходният маршрут е по път I-2 от пътен възел „Суворово“ до пътен възел „Неофит рилски“. Движението се регулира от \"Пътна полиция\".", "date": "2019.09.18", "title": "Временно движението при км 402 на АМ „Хемус“ в посока София е ограничено поради изтегляне на тежкотоварен автомобил"}
{"url": "http://www.focus-news.net/news/2019/09/18/2700004/tanya-georgieva-bchk-plovdiv-temata-za-dobrovolnoto-kravodaryavane-e-mnogo-chuvstvitelna-za-nasheto-obshtestvo.html", "text": "Намалява броят на доброволните кръводарители у нас. Това съобщи в интервю за  Радио „Фокус“ - Пловдив  председателят на Областния съвет на БЧК Таня Георгиева. „Темата за доброволното кръводаряване е много чувствителна за нашето общество“, каза Георгиева. „Поради чести тежки инциденти и редица заболявания редовно има нужда от голямо количество кръв. БЧК апелира и спомага да се набират доброволци и да убеждаваме хората, но от нашите наблюдения много от нашите доброволни кръводарители по обективни здравословни причини не могат да дарят кръв и затова техният брой намалява“, добави Таня Георгиева. Освен това българите сме застаряваща нация, което също е пречка за доброволното кръводаряване. Според Георгиева малко хора имат добро здраве, за да дарят кръв, а и законодателството не поощрява достатъчно хората, които го правят. Затова проблемът трябва да се реши и на законодателно ниво. Георгиева посочи още, че БЧК в Пловдив прави достатъчно акции с доброволци, но въпреки това не може да се похвали с големи успехи. Тя поясни, че се опитват да промотират даването на кръв сред студенти и големи фирми, но въпреки всичко малко хора го правят. \r\nЦветана ТОНЧЕВА", "date": "2019.09.18", "title": "Таня Георгиева, БЧК - Пловдив: Темата за доброволното кръводаряване е много чувствителна за нашето общество"}
{"url": "http://www.focus-news.net/news/2019/09/18/2700007/d-r-atanas-kambitov-kmet-na-blagoevgrad-finansiraneto-za-izgrazhdaneto-na-sportnata-ploshtadka-v-8-su-arseni-kostentsev-e-savmestno-mezhdu-obshtinata-i-mon.html", "text": "Финансирането за изграждането на спортната площадка в 8 СУ „Арсени Костенцев“ е съвместно между Общината и Министерството на образованието и науката (МОН). Това каза кметът на Община Благоевград д-р Атанас Камбитов по време на официалната церемония „Първа копка“, предаде репортер на  Радио „Фокус“ – Пирин . „Искам да благодаря на министър Красимир Вълчев, защото миналата и тази година бяха отпуснати достатъчно средства, така че да може да ремонтираме всички училища в Благоевград. В някои ремонтните дейности бяха по-малки, в други по-големи, но навсякъде имаше такива. Смея да твърдя, че условията в учебните заведения в Благоевград са повече от отлични“, каза още д-р Атанас Камбитов. Той добави, че спортното съоръжение в 8-мо СУ ще отговаря на всички изисквания за безопасност на децата. „Изпълнителя ще се справи в срок, а ние ще контролираме целият процес“, заяви д-р Камбитов. Той обърна внимание на това, че в учебното заведение вече се оформя спортен комплекс. „Басейн, тенис кортове, спортна площадка и въобще всичко, което е необходимо, за да може децата да спортуват“, подчерта д-р Камбитов. Той пожела на всички ученици и учители успешна учебна година. \r\nЛивия НИНОВА", "date": "2019.09.18", "title": "Д-р Атанас Камбитов, кмет на Благоевград: Финансирането за изграждането на спортната площадка в 8 СУ „Арсени Костенцев“ е съвместно между Общината и МОН"}
{"url": "http://www.focus-news.net/news/2019/09/18/2700001/tanya-georgieva-bchk-plovdiv-nad-3000-dobrovoltsi-sa-uchastvali-v-aktsii-za-promotirane-na-kravodaryavane-ot-nachaloto-na-godinata.html", "text": "Над 3000 доброволци на БЧК в Пловдив са участвали в акции за промотиране на кръводаряването от началото на годината. Това съобщи в интервю за  Радио „Фокус“ - Пловдив  председателят на Областния съвет на БЧК Таня Георгиева. По думите ѝ доброволното даряване на кръв е най-благородният и хуманен жест, който човек може да направи през живота си. Въпреки това обаче, не е тайна, че доброволните кръводарители в Пловдив, както навсякъде в страната ни, намаляват. „Задачата на БЧК е да убеждава хората да го правят, когато са в добро здраве“, каза Георгиева. Информация за това как да се дари кръв има навсякъде. Медицински лица правят изследвания на място в Център по кръводаряване към всяка болница. Освен това в Пловдив мобилни екипи на центъра активно се разполагат в различни точки на града по време на различни кампании, така че всеки, който има желание, може да го направи. В социалните мрежи също са се оформили различни групи за доброволни кръводарители. Кръвта на кръводарителите се насочва по специален механизъм от самия център по кръводаряване към нуждаещите се. Кръводарителят може и сам да посочи на кого дарява. \r\nНа въпрос увеличават ли се хората, които търгуват с кръвта си Таня Георгиева посочи, че не би искала да коментира това. Но въпреки всичко, когато си преживяващ от първо лице, си склонен да купиш кръв и никой не може да те осъжда за това. „Не подкрепям, но и не осъждам хората, които прибягват до тези търговци“, каза Таня Георгиева. \r\nПо време на информационните кампании на БЧК за доброволно кръводаряване се говори много и за това, че кръвта се взима от медицински лица, осигурява се стерилност и не би трябвало човек да се страхува от заразяване. \r\nЦветана ТОНЧЕВА", "date": "2019.09.18", "title": "Таня Георгиева, БЧК - Пловдив: Над 3000 доброволци са участвали в акции за промотиране на кръводаряване от началото на годината"}
{"url": "http://www.focus-news.net/news/2019/09/18/2700012/okrazhnata-prokuratura-vav-varna-shte-vnese-iskane-za-postoyanen-arest-na-zadarzhanite-za-razprostranenie-na-narkotitsi.html", "text": "Окръжната прокуратура във Варна ще внесе искане за постоянен арест на задържаните за разпространение на наркотици, съобщиха от пресцентъра на  прокуратурата . Наркоразпространителят Юлиян Т. и основният му дилър на хероин и амфетамини Филип М. са задържани за срок до 72 часа от Окръжната прокуратура във Варна, след като са били привлечени като обвиняеми за държане с цел разпространение и разпространение на високорисковите наркотични вещества без надлежно разрешение – престъпление по член 354а, ал. 1 от Наказателния кодекс. \r\nЗадържането на двамата наркоразпространители е станало вчера, 17 септември, след реализация на съвместна разработка на Второ РУ на МВР и сектор „Наркотици“ в ОД на МВР, под ръководството на прокурор в Окръжната прокуратура във Варна. Извършени са били 13 претърсвания на автомобили и адреси, като са иззети много пари и няколко луксозни автомобила. \r\nПри претърсванията на адреси във Варна и село Партизани, обитавани от 45-годишния Юлиян, известен в тези среди като Еди Арменеца, и от семейството му са намерени 93,65 г хероин и 4,49 г амфетамин. На 28 август той успял да разпространи на свидетелка близо 5 г хероин. Част от количествата наркотици са намерени заровени между двора на къщата на родителите му и съседски имот.  \r\nВ основния му дилър Фери, както е познат сред наркозависимите 55-годишният Филип, при реализацията са намерени и иззети около 2 г амфетаминопроизводни и над 1,5 г хероин. В досъдебното производство се съдържат доказателства, които уличават обвиняемия в разпространение на хероин на двама наркозависими.  \r\nИ Юлиян, и Филип са осъждани. Последната присъда на Юлиян е за причинена телесна повреда и грабеж през 2013 г. Излязъл е от затвора предсрочно. Преди това е бил съден за кражби, включително и при условията на опасен рецидив, както и за противозаконно отнемане на автомобил.  \r\nФери е осъждан като участник в организирана престъпна група.  \r\nОкръжната прокуратура във Варна ще внесе искане във Варненския окръжен съд за вземане мярка за неотклонение „Задържане под стража“ на двамата обвиняеми. \r\nДействията по разследването продължават.", "date": "2019.09.18", "title": "Окръжната прокуратура във Варна ще внесе искане за постоянен арест на задържаните за разпространение на наркотици"}
{"url": "http://www.focus-news.net/news/2019/09/18/2700013/institutat-po-agrarna-ikonomika-i-branshat-provedoha-sreshti-otnosno-izgotvyaneto-na-analiza-na-sastoyanieto-na-selskoto-stopanstvo.html", "text": "Институтът по аграрна икономика и браншът проведоха срещи относно изготвянето на Анализа на състоянието на селското стопанство. Това е първият от трите SWOT-анализа, на база на които ще се изготви стратегическият план, съгласно изискванията на новата законодателна рамка за Общата селскостопанска политика (ОСП) 2021-2027 г., съобщиха от пресцентъра на  Министерството на земеделието, храните и горите . В дискусиите участие взеха представители на Национална асоциация на зърнопроизводителите, Асоциация на земеделските производители в България, Национална овцевъдна и козевъдна асоциация и Институт за агростратегии и иновации. По време на срещите бяха обсъдени проблемите в отделните сектори и бяха дадени конкретни бележки по структурата и съдържанието на анализа. Браншът направи предложения по анализите на отделните специфични цели на новата ОСП относно стимулирането и споделянето на знания, иновации и цифровизация. Акцент беше анализът на земеделските доходи, пазарната ориентация и конкурентоспособността, както и научните изследвания. В детайли бяха разгледани и секторните анализи, темите за заетостта и привличане на млади земеделски стопани, както и връзката между научните институти и земеделските производители.  \r\nДоц. д-р Божидар Иванов, ръководител на екипа в Института по аграрна икономика, който е ангажиран с изготвянето на анализа, пое ангажимент да отрази направените бележки и коментари. Веднага след това ще се премине към втори етап на идентифициране на потребностите по анализа на конкретните специфични цели, заложени от Европейската комисия за новата ОСП.  \r\nКрайният срок за изпращане на становища по проекта на анализа беше 23 август 2019 г.", "date": "2019.09.18", "title": "Институтът по аграрна икономика и браншът проведоха срещи относно изготвянето на Анализа на състоянието на селското стопанство"}
{"url": "http://www.focus-news.net/news/2019/09/18/2700011/sergey-birov-8-su-arseni-kostentsev-blagoevgrad-izgrazhdaneto-na-futbolno-igrishte-s-izkustvena-treva-v-dvora-na-uchebnoto-zavedenie-e-osobeno-vazhno.html", "text": "Изграждането на футболно игрище с изкуствена трева в двора на учебното заведение е особено важно за учениците и учителите. Това каза директорът на 8 СУ „Арсени Костенцев“ – Благоевград Сергей Биров по време на церемонията „Първа копка“, предаде репортер на  Радио „Фокус“ – Пирин . Биров изказа специални благодарности към кмета на Община Благоевград д-р Атанас Камбитов и цялото общинско ръководство. „Благодарение на помощта на Общината беше изградена една добра материална база, беше завършена оградата на училището, която 30 години не беше завършена, беше завършена залата за хранене и още много други неща“, каза още Биров. Той изрази надежда, че до няколко седмици самото спортно съоръжение, което ще бъде в двора на училището ще бъде готово. \r\nЛивия НИНОВА", "date": "2019.09.18", "title": "Сергей Биров, 8 СУ „Арсени Костенцев“ – Благоевград: Изграждането на футболно игрище с изкуствена трева в двора на учебното заведение е особено важно"}
{"url": "http://www.focus-news.net/news/2019/09/18/2700014/ivaylo-kalfin-abv-osnovnite-aktsenti-na-partiyata-shte-badat-dva-nachinat-na-zhivot-i-administrativni-uslugi-v-stolitsata.html", "text": "Основните акценти на партията ще бъдат два – начинът на живот в София и административни услуги в столицата. Това каза водачът на листата за общински съветници на АБВ Ивайло Калфин, предаде репортер на  Агенция „Фокус“ . Ивайло Калфин припомни, че АБВ реши да се яви в София с листа за общински съветници и да подкрепи кандидатурата на Мая Манолова. Калфин допълни, че подкрепят Мая Манолова, за да се промени системата на управление на София. Той подчерта, че \"нещото, с което също ще се занимаваме през цялото време в СОС, ще бъде да излагат на показ недоразумения в управлението\". \r\n \r\nТеодора ПАТРОНОВА", "date": "2019.09.18", "title": "Ивайло Калфин, АБВ: Основните акценти на партията ще бъдат два – начинът на живот и административни услуги в столицата"}
{"url": "http://www.focus-news.net/news/2019/09/18/2700017/81-godishna-zhena-e-blasnata-ot-tovaren-avtomobil-na-ul-zaharidovo-v-plovdiv.html", "text": "81-годишна жена е блъсната от товарен автомобил на ул. „Захаридово“ в Пловдив. Това съобщиха за  Радио „Фокус“ – Пловдив  от Областната дирекция на МВР. Около 18.30 часа снощи жената е била блъсната от движещ се на заден ход товарен автомобил „КИА“ с 34-годишен водач. След преглед в болница жената е освободена за домашно лечение. Отрицателна е алкохолната проба на мъжа. По случая е взето административно отношение.", "date": "2019.09.18", "title": "81-годишна жена е блъсната от товарен автомобил на ул. „Захаридово“ в Пловдив"}
{"url": "http://www.focus-news.net/news/2019/09/18/2700015/ministar-ekaterina-zaharieva-shte-otkrie-izlozhbata-diplomatsiya-i-izkustvo-v-galeriya-akademiya.html", "text": "Вицепремиерът и министър на външните работи Екатерина Захариева ще открие на 19 септември 2019 г. в Националната художествена академия изложба, посветена на 140-годишнината на МВнР. Това съобщиха от пресцентъра на  Министерството на външните работи . В експозицията под наслов „Дипломация и изкуство“ са включени 22 картини от колекцията на министерството.   \r\nСред произведенията са творби на Петър Морозов, Бенчо Обрешков, Златю Бояджиев, Пенчо Балкански, Дечко Узунов, Димитър Казаков, Димитър Киров, Светлин Русев, „пътували“ из дипломатическите ни представителства в Европа. В сбирката може да бъде видяна и картината на Иван Кирков „Париж“, която украсява кабинета на министъра на външните работи.   \r\n140-годишната историята на дипломатическата институция е разказана и чрез архивни фотографии на сградите, в които през годините се е помещавало Министерството на външните работи. Представени са здания на български задгранични мисии, както и художниците, работили за тяхното оформление.  \r\nАкцент в изложбата е историята на първите ордени след 1878 г. – сред експонатите са укази на Княз Александър Първи за награждаване с орден „Св Александър“, най-високия орден на Третото българско царство – „Св. Равноапостоли Кирил и Методий“, с който е удостоен и Иван Вазов. Изложени са и две съвременни български отличия за награждаване на чуждестранни дипломати и държавници за развитието на двустранните връзки – „Мадарски конник“ и „Орденът на Розата“.  \r\nВ експозицията могат да се видят още проектите на български художници за дизайна на българските банкноти и монети, поръчвани от Българска народна банка през годините.  \r\nХудожествената колекция на Министерството на външните работи наброява над 3000 произведения и е една от най-оригиналните художествени сбирки, собственост на българските държавни институции. Художествените творби са отделяни от фондовете на българските художествени галерии, избирани са от общи изложби или са дарявани от авторите.", "date": "2019.09.18", "title": "Министър Екатерина Захариева ще открие изложбата „Дипломация и изкуство“ в галерия „Академия“"}
{"url": "http://www.focus-news.net/news/2019/09/18/2700019/ogranichava-se-dvizhenieto-po-pat-i-7-v-uchastaka-s-kalipetrovo-s-babuk-poradi-vazniknal-pozhar-v-oblast-silistra.html", "text": "Ограничава се движението по път I-7 в участъка с. Калипетрово - с. Бабук поради възникнал пожар. Това съобщиха от пресцентъра на  Агенция „Пътна инфраструктура“ . Шофьорите могат да използват обходен маршрут от Силистра към Дулово и обратно по път III-218 през с. Иширково. Пътуващите към Силистра преминават по път IV-21034 през с. Българка и с. Срацимир, и по път II-71 Силистра - Добрич.", "date": "2019.09.18", "title": "Ограничава се движението по път I-7 в участъка с. Калипетрово - с. Бабук поради възникнал пожар в област Силистра"}
{"url": "http://www.focus-news.net/news/2019/09/18/2700020/kmetat-na-burgas-dimitar-nikolov-shte-poseti-noviya-korpus-na-profesionalnata-gimnaziya-po-elektrotehnika-i-elektronika-konstantin-fotinov.html", "text": "На 19 септември от 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов“ и ще се срещне с учителя по физика Теодосий Теодосиев – Тео, който ще проведе обучителен семинар пред бургаските преподаватели по физика в новата лаборатория на училището. Това съобщиха от пресцентъра на  Община Бургас .", "date": "2019.09.18", "title": "Кметът на Бургас Димитър Николов ще посети новия корпус на Професионалната гимназия по електротехника и електроника „Константин Фотинов“"}
{"url": "http://www.focus-news.net/news/2019/09/18/2700018/valeri-kinov-aladzha-manastir-tryabva-da-se-napravi-konservatsiya-na-manastira-zashtoto-pametnikat-zapochna-da-se-rushi.html", "text": "Трябва да се направи консервация на Аладжа манастир, защото паметникът започна да се руши и трябва да спрем тези процеси на разрушаване. Това каза за  Радио „Фокус“ – Варна  Валери Кинов, уредник на Аладжа манастир. Той посочи, че се правят ремонти, но обектът има нужда от по-сериозно укрепване и консервация. Кинов заяви, че сезонът в Аладжа манастир е преминал под знака на проект по „Региони в развитие“. Става въпрос за развитие на туристическите атракции, като целта е да бъдат развити туристическите атракции във Варна и региона. В рамките на проекта ще се проведат дейности по реставрация, реконструкция, консервация и подобряване на инфраструктурата на водещи по посещаемост туристически обекти, какъвто е и Аладжа манастир. Кинов посочи, че инвестицията е от ЕС и местния бизнес, а бенефициент е общината. Конкретно за Аладжа манастир се обмисля подготвянето на нов спектакъл и технически подобрения, които да направят обекта по-привлекателен за туристите. Сумата по проекта е 9 млн. лв. \r\nВалери Кинов допълни, че е важно да се повиши посещаемостта в Аладжа манастир, така че той да е конкурентноспособен на останалите културни обекти. Сред идеите на уредника е да стартира още един спектакъл, който да включва по-модерни технологии. „Сегашния спектакъл ще продължи да съществува, но имаме намерение да допълним програмата с още интересни събития“, поясни Валери Кинов. \r\nДесислава ВАСИЛЕВА", "date": "2019.09.18", "title": "Валери Кинов, Аладжа манастир: Трябва да се направи консервация на манастира, защото паметникът започна да се руши"}
{"url": "http://www.focus-news.net/news/2019/09/18/2700021/otets-andon-shavulev-izgrazhdaneto-na-sportno-saorazhenie-v-8-su-arseni-kostentsev-e-porednoto-dobro-delo-realizirano-ot-obshtina-blagoevgrad.html", "text": "Изграждането на спортно съоръжение в 8 СУ „Арсени Костенцев“ е поредното добро дело, реализирано от Община Благоевград. Това каза отец Андон Шавулев по време на церемонията „Първа копка“ в 8 СУ „Арсени Костенцев“, предаде репортер на  Радио „Фокус“ – Пирин . „Дълг на свещенството е да поощрява всяко добро начинание, всяко добро намерение и всяко завършено добро дело. Ние, които сме непосредствени свидетели и ако позволите – участници в многобройните добри начинания на Община Благоевград, сега благославяме това поредно добро начинание. Сигурни сме, че с Божията помощ то ще се превърне в едно добро, завършено дело“, каза още отец Андон Шавулев. Той добави, че привличането на инвестиции в Благоевград се дължи на работата на д-р Атанас Камбитов и неговият екип. Отец Шавулев подчерта, че благодарение на всичко това в областния център се реализират десетки проекти, които са в полза на гражданството на Благоевград. \r\nЛивия НИНОВА", "date": "2019.09.18", "title": "Отец Андон Шавулев: Изграждането на спортно съоръжение в 8 СУ „Арсени Костенцев“ е поредното добро дело, реализирано от Община Благоевград"}
{"url": "http://www.focus-news.net/news/2019/09/18/2700022/alfa-risarch-41-ot-imashtite-pravo-na-glas-v-stranata-predpochitat-v-obshtinata-im-da-prodalzhi-da-upravlyava-nastoyashtiya-kmet-a-47-sa-za-izbor-na-nov.html", "text": "Социологическа агенция „Алфа Рисърч“ проведе в началото на септември регулярното тримесечно проучване на обществените нагласи преди местните избори. Изследването е част от тримесечния мониторинг на обществено-политическите нагласи на българските граждани на агенция „Алфа Рисърч“. Представените данни са от проведеното в периода 10 - 16 септември 2019 г. национално-представително проучване сред извадка от 1023 пълнолетни граждани. Използвана е двустепенна стратифицирана по регион и тип населено място извадка, с подбор на респондентите по квота въз основа на признаците пол, възраст и образование. Метод на интервюиране -  пряко стандартизирано интервю по домовете с таблети. \r\n  \r\nСпоред проведеното изследване, 41% от имащите право на глас в страната предпочитат в общината им да продължи да управлява настоящия кмет, а 47% са за избор на нов.  \r\nНарастват критичните оценки и гласове към качеството и стила на управление на страната. Както показват и последните политически скандали обаче, те биват разчетени от общественото мнение като излизащи от различни по ориентацията си политически сили, което не позволява консолидиране на единна опозиция. В резултат, правителството и премиерът успяват да запазят нивата си от месец юни, регистрирани непосредствено след европейския вот. С 27.5% одобрение за Борисов и 15% за неговия кабинет, управляващите влизат в есенния политически сезон. \r\nПрезидентът Румен Радев продължава да се ползва с най-висок персонален рейтинг от политиците в страната – 54.8%, с лек ръст на неодобрението (от 14% на 17%). \r\nПри другите институции плавен позитивен тренд се наблюдава при полицията, която в рамките на година постига около 10% ръст (от 19% на 28%). Законодателната, съдебната власт, обаче, както и главният прокурор, събират силни негативи и остават закотвени към много ниски нива на обществено доверие. \r\nПрез септември, както и през целия период на действие на настоящия кабинет, като най-успешен министър се оценява Томислав Дончев (който добавя 5% ръст в персоналния си индекс), следван от министъра на спорта Красен Кралев. На трето място в началото на учебната година излиза образователният Красимир Вълчев. Тримата са и с най-ясно изразен позитивен баланс между позитивни и негативни оценки. От останалите с подобрени позиции са Росен Желязков и Младен Маринов. По-поляризирани са мненията за Екатерина Захариева, Красимир Каракачанов и Боил Банов. Най-проблемни за общественото мнение са ресорите правосъдие, здравеопазване, земеделие. \r\nНационалното проучване не е представително за изхода от местния вот, тъй като битките ще се решават във всяка една община поотделно. То показва обаче някои по-характерни нагласи на избирателите, които могат да се окажат съществени за изхода от кметските надпревари. \r\nОколо 47% са твърдо решилите да гласуват на предстоящите избори. Като правило местните избори са по-мобилизиращи за избирателите от наскоро отминалите европейски, но към момента декларираната готовност за участие в тях е относително ниска. Това може да се дължи както на все още нестартиралата реална предизборна кампания, така и на липсата на ярки опоненти по места, което дистанцира гражданите от активно участие. Тази ситуация вероятно ще търпи промяна с регистрацията на всички кандидати и навлизането в същинската кампания. \r\nСилно поляризирани са нагласите по оста „запазване на статуквото или промяна в местната власт“. 41% от имащите право на глас в страната биха предпочели в тяхната община да продължи да управлява настоящия кмет, 47% са за избор на нов градоначалник. На база на тези настроения не могат да се правят прогнози по общини, но трябва да се отбележи, че сумарно рязко по-критични са нагласите в големите градове (32%:68%), по-умерени – в средните общини (44%:56%) и най-благоприятни за настоящите кметове – в малките населени места (51%:49%). Така, като най-оспорвана и с най-голяма интрига се очертава надпреварата за кметското място в големите общини. \r\nИзострянето на критичните настроения е ней-големият резервоар за гласове срещу действащи кметове при втория тур на изборите, тъй като те катализират най-големия потенциал за протестен вот. Интересното, което показва настоящото проучване обаче е, че при местни избори няма същата логика и размах на протестния вот, както при националните. 37% от анкетираните са готови да се обединят зад която и да е кандидатура, „срещу“ действащия кмет в името на промяната. 62% обаче са на мнение, че биха гласували в зависимост от личните качества на кандидатите и политическите си предпочитания, а не на принципа „против“. Тази нагласа внася допълнителен съспенс в политическата битка, защото показва, че обединението на недоволните не е автоматичен процес, особено когато става въпрос за решаването на местни проблеми, които непосредствено засягат всеки гражданин. Сериозен фактор в развитието на интригата ще бъдат и множеството алтернативни местни играчи, които често получават значителна подкрепа. Около 10 на сто от избирателите са готови да гласуват за такива листи или кандидат-кметове, като на места делът им достига до 15%. \r\nВ средата на третия управленски мандат на ГЕРБ нараства усещането за изхабяване на властта. 48% от избирателите са на мнение, че е време друг да поеме управлението, срещу 33%, които продължават да са убедени, че няма по-подготвена партия от ГЕРБ. Към момента обаче липсва консолидираща избирателите алтернатива. Отговорът на въпроса „коя е алтернативата на ГЕРБ“ показва силно фрагментирани предпочитания – към БСП - 17%, към партия на Слави Трифонов - 12%, Демократична България - 4.9%, Обединени патриоти - 3.8%, към друга политическа сила - 8.9%. Както тази дисперсия, така, в още по-голяма степен - и взаимната противоречивост между опозиционните формации, показва защо, макар и със силно стеснена подкрепа, ГЕРБ продължава да удържа позиции. \r\nВ началото на септември ГЕРБ (21.5%) запазва електоралното си предимство в национален план пред БСП (18.7%). В настоящото проучване Алфа Рисърч измерва и потенциала на вече заявената от Сл. Трифонов партия – „Няма такава държава“. Тя стартира с подкрепа от 8.3%, отнемайки симпатизанти от БСП, националистическите формации и Воля, без съществена ерозия за ГЕРБ. Поради липсата на масови обществени очаквания за демонтиране на цялата политическа система и преориентация на страната, новата формация, позиционираща се като алтернатива на статуквото, започва с умерени нива на подкрепа. \r\nПодкрепата за ДПС е в рамките на традиционните 8.6%. С разпада на Обединените патриоти, преобладаваща част от националистическия вот остава зад ВМРО-НФСБ (4.8%), а доскорошният им партньор Атака влиза в политическия сезон с подкрепа от 1.9%. \r\nСлед пробива на европейските избори и излъчването на евродепутат, Демократична България стабилизира общите си позиции (4.1%), но все още е изправена пред предизвикателството да разшири кръга от свои симпатизанти в страната. \r\nРегистрираната в настоящото проучване подкрепа за управляващи, лява, дясна опозиция и нови формации показва настроенията в обществото на национално равнище. Местните избори обаче са доста различни по характер, а това прави изходът от тях силно зависим от спецификата в отделните общини, от състоянието на политическите сили в тях и гражданската ангажираност.", "date": "2019.09.18", "title": "„Алфа Рисърч“: 41% от имащите право на глас в страната предпочитат в общината им да продължи да управлява настоящия кмет, а 47% са за избор на нов"}
{"url": "http://www.focus-news.net/news/2019/09/18/2700023/sport-grigor-dimitrov-mozhe-da-igrae-na-turnira-v-shanhay-samo-s-uayld-kard.html", "text": "Единствената възможност Григор Димитров да участва в турнира от сериите „Мастърс“ в Шанхай, който ще се проведе в периода 6-13 октомври, е да получи „уайлд кард“ от организаторите.  \r\nВъпреки че вече българинът е 25-и в световната ранглиста, той не попада сред гарантираните 44 места за основната схема на надпреварата. Това е така, защото списъкът се изготвя 42 дни преди началото на турнира, когато Григор Димитров все още беше извън  „Топ 70“.  \r\nБългаринът не се е записал и за квалификациите на „Мастърс“-а, а за основната схема е извън първите 10 резерви.", "date": "2019.09.18", "title": "Спорт: Григор Димитров може да играе на турнира в Шанхай само с „уайлд кард“"}
{"url": "http://www.focus-news.net/news/2019/09/18/2700024/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места. Основен акцент в предаването днес ще бъде темата, свързана с образованието, а поводът е, че в началото на тази седмица официално бе открита учебната 2019/2020 година. В първите минути от изданието ще Ви разкажем как преминаха тържествата и колко на брой са учениците на територията на община Симитли. Ще обърнем внимание и на темата, свързани с ремонтите в образователните институции. Преди това очаквайте подробности във връзка с посещението на премиера Бойко Борисов в Благоевград на 17 септември, по време на което стана ясно, че следващият мащабен общ проект за Симитли и Благоевград ще бъде изграждането на Индустриална зона. Във втората част от изданието ще си говорим за предстоящото 10-то юбилейно издание на Празника на брежанския кестен. \r\nВ края на изданието няма да пропуснем и традиционния обзор на всичко по-важно, което се случи в Община Симитли през изминалите дни. \r\nТелефоните в студиото са 0885 303 373 и 073/ 88-55-81, имейлът ни е pirin@focus-news.net. Слушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.09.18", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/09/18/2700025/ministar-mladen-marinov-i-glavniyat-sekretar-na-mvr-shte-nablyudavat-uchenie-za-tarsene-i-spasyavane-pri-aviatsionni-proizshestviya.html", "text": "Министър Младен Маринов и главният секретар на МВР ще наблюдават учение за търсене и спасяване при авиационни произшествия на 19 септември, съобщиха от пресцентъра на  МВР . Ежегодно съвместно учебно занятие ще проведат служители на ГД „Пожарна безопасност и защита на населението“-МВР и на ГД „Гражданска въздухоплавателна администрация“ - МТИТС. Основната цел на учението е подобряване на координацията и повишаване на подготовката за реакция на структурите, имащи отговорности за реагиране при авиационни произшествия.  Участие в занятието ще вземат и съставни части от Единната спасителна система – МВР, МТИТС, МО, МЗ, Община Варна, БЧК и др. По предварителен сценарий екипите ще разиграват издирване, спасяване и евакуация на хора и изграждане на полеви център за оказване на първа медицинска помощ и психологична подкрепа на пострадалите; гасене на пожар в гориста местност; издирване и спасяване в и под вода; ограничаване и събиране на разлято гориво и хидравлично масло в морето.  \r\nДемонстрациите започват в 10.00 часа на 19 септември. Те ще се провеждат на територията на плажна ивица на кв. „Аспарухово” южно от центъра на град Варна. Очаква се около 12.00 часа министър Маринов да даде кратко изявление за медиите.  \r\nВеднага след това ви каним пред сградата на Втора РСПБЗН в кв. „Аспарухово“. На церемонията ще присъства ръководството на МВР, ще имате възможност да се запознаете на място с новите условия, в които ще работят пожарникарите.", "date": "2019.09.18", "title": "Министър Младен Маринов и главният секретар на МВР ще наблюдават учение за търсене и спасяване при авиационни произшествия"}
{"url": "http://www.focus-news.net/news/2019/09/18/2700026/api-vazstanoveno-e-dvizhenieto-pri-km-402-na-am-hemus-v-posoka-sofiya.html", "text": "Възстановено е движението при км 402 на АМ „Хемус“ в посока София. Това съобщиха от пресцентъра на  Агенция „Пътна инфраструктура“ .", "date": "2019.09.18", "title": "АПИ: Възстановено е движението при км 402 на АМ „Хемус“ в посока София"}
{"url": "http://www.focus-news.net/news/2019/09/18/2700028/spetsializiraniyat-sad-vnese-iskane-za-postoyanen-arest-na-chetirima-dushi-obvineni-za-prestapna-grupa-za-trafik-na-hora.html", "text": "В Специализирания наказателен съд беше внесено искане от страна на Специализираната прокуратура за вземане на мярка за неотклонение „Задържане под стража“ спрямо Васви Тефик, Анка Илиева, Юсеин Ибрям и Стефан Яшков Стефанов, с повдигнати обвинения за ръководене и участие в организирана престъпна група, създадена с цел трафик на хора, съобщиха от пресцентъра на  съда .  \r\nДелото ще се разгледа в 15:30 часа от I-ви състав на Специализирания наказателен съд.", "date": "2019.09.18", "title": "Специализираният съд внесе искане за постоянен арест на четирима души, обвинени за престъпна група за трафик на хора"}
{"url": "http://www.focus-news.net/news/2019/09/18/2700006/mishel-barnie-kam-privarzhenitsite-na-brekzit-v-ep-shte-badete-darzhani-otgovorni-ako-velikobritaniya-napusne-bez-sdelka.html", "text": "Главният преговарящ за Брекзит на Европейския съюз Мишел Барние се обърна с гневни думи към членовете на ЕП, които подкрепят излизането на Обединеното кралство от Общността, като ги предупреди, че ще бъдат отговорни за негативните проблеми, ако „разводът“ между Брюксел и Лондон стане факт без споразумение, предава  AFP . \r\n„Британските граждани, както и другите европейски граждани, имат право на истината относно последствията от Брекзит\", подчерта Барние пред депутатите по време на дебат за Брекзит в Европейския парламент. \r\n„Тези последствия са много по-сериозни, много по-многобройни, отколкото искате да кажете. След Брекзит вие ще бъдете отговорни пред гражданите\", каза той в коментар, насочен към депутатите от британската партия „Брекзит“, включително към нейния лидер Найджъл Фарадж. \r\n \r\n Тереза Герова", "date": "2019.09.18", "title": "Мишел Барние към привържениците на Брекзит в ЕП: Ще бъдете държани отговорни, ако Великобритания напусне без сделка"}
{"url": "http://www.focus-news.net/news/2019/09/18/2700027/ep-podkrepi-dopalnitelni-100-miliona-evro-za-nauchni-izsledvaniya-v-es-i-programata-erazam.html", "text": "В сряда евродепутатите одобриха 100 милиона евро допълнителни средства за научноизследователските програми на ЕС (80 милиона евро за Хоризонт 2020) и за младежката мобилност (20 милиона евро за Еразъм+), съобщават от  пресслужбата на ЕП. \r\nЕвродепутатите приеха с 614 гласа „за“, 69 гласа „против“ и 10 гласа „въздържал се“, допълнителни 100 милиона евро за водещите програми на ЕС Хоризонт 2020 (80 милиона евро за финансиране на научни изследвания) и за Еразъм+ (20 милиона евро за младежка мобилност), както беше решено през декември 2018 г. от Европейския парламент и Съвета на ЕС в споразумението им относно общия бюджет на ЕС за 2019 г..  \r\nВ друго гласуване, те решиха с 601 гласа „за“, 40 гласа „против“ и 12 гласа „въздържал се“ да върнат обратно 1.8 милиарда евро от бюджета от 2018 г. на държавите членки, чрез намаляване на контрибуциите на страните към бюджета на ЕС. Това е част от годишното изпълнение, като фондовете идват обикновено от лихви за забавяне и глоби, получени от Комисията, както и от непълно усвояване на бюджета от програмите на ЕС.", "date": "2019.09.18", "title": "ЕП подкрепи допълнителни 100 милиона евро за научни изследвания в ЕС и програмата Еразъм"}
{"url": "http://www.focus-news.net/news/2019/09/18/2700030/dostaveni-sa-zayavenite-darva-za-ogrev-na-horata-ot-oblast-dobrich.html", "text": "Доставени са заявените дърва за огрев на хората от област Добрич. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) – Шумен, предаде кореспондентът на  Радио „Фокус” – Варна . Към днешна дата 20 970 пространствени кубически метра са получили заявителите от населените места в областта. На първо място по реализирани дърва за населението се нарежда Държавно горско стопанство (ДГС) -Добрич със 7 615 кубика, следвано от Държавно ловно стопанство (ДЛС) - Балчик със 7 582 кубика. Продължава снабдяването с дърва за огрев на хората от Североизтока. Всеки работен ден се приемат заявления на граждани. Ръководството на СИДП напомня, че дървата трябва да са изсъхнали добре преди началото на отоплителния сезон, за да отделят по-малко вредни вещества и да не се стига до високи нива на замърсяване на въздуха през зимата, особено над големите градове.  \r\nЖулиета НИКОЛОВА", "date": "2019.09.18", "title": "Доставени са заявените дърва за огрев на хората от област Добрич"}
{"url": "http://www.focus-news.net/news/2019/09/18/2700031/hristina-shopova-zam-kmet-na-obshtina-blagoevgrad-osiguryavaneto-na-dobra-materialna-baza-e-osobeno-vazhno-za-da-otgovorim-na-nuzhdite-na-uchitelite-i-uchenitsite.html", "text": "Осигуряването на добра материална база е особено важно, за да отговорим на нуждите на учителите и учениците. Това коментира пред  Радио „Фокус“ – Пирин  заместник-кметът на Община Благоевград Христина Шопова след церемонията „Първа копка“ за изграждането на ново спортно съоръжение в 8 СУ „Арсени Костенцев“. По думите ѝ това стои в основата и на стратегията на Община Благоевград за развитието на децата и тяхното поощряване за развиването на талантите и уменията, които притежават. Шопова отбеляза, че от Община Благоевград имат една идея, която обмислят от доста време, свързана с това да възстановят започването на учебните часове с танци или спорт. „Това е нещо, което помним всички от по-възрастното поколение и знаем с какво настроение сме влизали в училище. Така, че мислим в тази посока, но се надяваме, че ще получим и обратната връзка от страна на учителите по физическо, за да може да предложим на децата някакво забавно влизане в училище, с което да ги предразположим“, каза още Шопова. Тя добави, че са нужни само 20 минути, в които да се раздвижим, за да може денят ни да премине по-спокойно и щастливо. \r\nЛивия НИНОВА", "date": "2019.09.18", "title": "Христина Шопова, зам.-кмет на Община Благоевград: Осигуряването на добра материална база е особено важно, за да отговорим на нуждите на учителите и учениците"}
{"url": "http://www.focus-news.net/news/2019/09/18/2700034/zapochva-tsyalosten-remont-na-ulitsa-aleksandar-batenberg-v-dupnitsa.html", "text": "Започва цялостен ремонт на улица „Александър Батенберг” в Дупница. Това съобщи за  Радио „Фокус” – Кюстендил  управителят на общинското дружество „Водоснабдяване и канализация” Илия Илиев. По думите му ще се започне с подмяна на подземната инфраструктура. „Има много автомобили, които се паркират на самата улица и по тротоарите и с този проблем са свързани опасенията ми, но се надявам собствениците им да влязат в положение. След подмяната на водопровода, започват и дейностите по надземната инфраструктура”, каза Илия Илиев. За цялостно преасфалтиране и изграждане на тротоари са предвидени 1350 м, както и подмяна на водопровода, който е изграждан през 1965 година. Стойността на ремонта е 816 000 лева. Сумата е отпусната безвъзмездно с постановление на Министерски съвет, след като кметът на Общината инж. Методи Чимев е отправил молба за финансиране от държавния бюджет. \r\nВенцеслав ИЛЧЕВ", "date": "2019.09.18", "title": "Започва цялостен ремонт на улица „Александър Батенберг” в Дупница"}
{"url": "http://www.focus-news.net/news/2019/09/18/2700032/d-r-vasil-frenkev-mbal-smolyan-nyama-nedostig-na-krav-i-kravni-produkti-v-oblastta.html", "text": "Няма недостиг на кръв и кръвни продукти в област Смолян. Това каза за  Радио „Фокус“ – Смолян  д-р Васил Френкев, началник на отделението по трансфузионна хематология в Смолянската болница. Той поясни, че в отделението има кръводарители, а кръв даряват и хора от всички болнични заведения в страната, тъй като по разпореждане на Министерството кръвните продукти се пренасочват там, където има нужда от кръвопреливане. \r\n„Чрез кръводаряването, кръвта се обновява. В дарената кръв има всякакъв вид кръвни клетки – млади, стари и умиращи. Те живеят средно по 4 месеца. За един месец организма си възстановява това количество клетки за сметка на младите клетки, които превалират. Чрез кръводаряването кръвта се обновява и се подобряват и много други жизнени показатели. Основната функция на кръвта е да транспортира всичко, което попада в организма е с по-добри възможности. Има и ред други ползи. По-ниското съдържание на желязо в кръвта и ниския хемоглобин, които се забелязват при редовните дарители са благоприятни за организма, за съдовете, за забавяне на склеротичните процеси. Като цяло кръводаряването е полезно, а не вредно за организма“, обясни д-р Френкев. \r\nТой уточни, че има доста хора, които даряват кръв в Смолян най-малко по два пъти в годината. В големите градове хората не се познават и разчитат на тези, които продават кръвта си. В Родопите хората се познават и са обвързани родом или колегиално и както във всичко друго, така си помагат и при нужда от кръводаряване, каза още д-р Френкев. \r\nНели ГЕРГЬОВСКА", "date": "2019.09.18", "title": "Д-р Васил Френкев, МБАЛ – Смолян: Няма недостиг на кръв и кръвни продукти в областта"}
{"url": "http://www.focus-news.net/news/2019/09/18/2700037/fondatsiya-za-nashite-detsa-organizira-vecher-na-dobrodetelite-v-podkrepa-na-palnotsennoto-razvitie-v-semeystvo-na-nay-malkite-detsa.html", "text": "На 7 октомври фондация „За Нашите Деца“ организира най-голямото си благотворително събитие за годината – „Вечер на добродетелите 2019“ и ще отбележи 10-ата годишнина от първото му издание. Това съобщиха от пресцентъра на  организаторите . То ще се проведе в Sofia Event Center, Paradise Center, а началният час е 19.30 часа. Вече 10 години Вечер на добродетелите събира над 400 социално отговорни лидери в нашето общество -  представители на държавната и местни власти, на социално – отговорния бизнес, на неправителствения сектор и на културните среди, които знаят, че инвестирането в развитието на децата още от раждането е основа за постигането на развито и цивилизовано общество в България.   \r\nПатрон на десетото издание на Вечерта да бъде вицепрезидентът на Република България Илияна Йотова.  \r\nФондация „За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може  да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства.   \r\nКаузата на Вечер на добродетелите 2019 е шанс за пълноценно развитие и щастливо детство за деца от 0 до 7 години.  Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. Фондацията вярва, че освен сигурността на семейството, интензивната стимулация, благодарение на която най-малките учат активно за света около тях и разкриват своя заключен потенциал е ключова инвестиция за успеха им в нашето общество, в образованието и трудовата реализация в последствие.   \r\nС набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.   \r\nПрограмата на Вечер на добродетелите 2019 ще даде възможност на гостите да се докоснат по един неповторим начин до реалните съдби на деца и семейства, променени с подкрепата на фондацията. По традиция, тя включва арт програма, в която ще вземат участие популярни български артисти, които застават за каузата на фондацията, както и благотворителен търг, който ще даде възможност на гостите да наддават за ценни и атрактивни предмети и преживявания с висока емоционална стойност.", "date": "2019.09.18", "title": "Фондация „За Нашите Деца” организира Вечер на добродетелите в подкрепа на пълноценното развитие в семейство на най-малките деца"}
{"url": "http://www.focus-news.net/news/2019/09/18/2700033/nyama-postradali-hora-pri-intsidenta-s-tezhkotovaren-avtomobil-pri-km-402-na-am-hemus-v-posoka-sofiya.html", "text": "Няма пострадали хора при инцидента с тежкотоварен автомобил при  км 402 на АМ „Хемус“ в посока София. Това съобщиха за  Агенция Фокус  от ОДМР - Варна. Инцидентът се е  случил около 9:00 часа. Причина за инцидентът е товарният автомобил, който се е обърнал  странично от пътя.", "date": "2019.09.18", "title": "Няма пострадали хора при инцидента с тежкотоварен автомобил при  км 402 на АМ „Хемус“ в посока София"}
{"url": "http://www.focus-news.net/news/2019/09/18/2700036/okolo-2000-kravodariteli-ima-v-oblast-kardzhali.html", "text": "Около 2000 кръводарители има в област Кърджали. Това каза за  Радио \"Фокус\"  д-р Диана Георгиева, завеждащ Отделение по трансфузиционна хематология към МБАЛ \"Д-р Атанас Дафовски\"-Кърджали. Болницата в областния град снабдява целия регион с кръв, която се събира при кръводарителски кампании за пациентите не само в Кърджали, но и за многопрофилните болници в Ардино, в Момчилград, Крумовград. Д-р Георгиева посочи, че тези малки местни болници нямат кръвна банка. „Само кръвният център в Кърджали има мобилен център в линейка, който е оборудван за кръвовземане със специални хладилници и апаратури и набира кръв от кръводарители в Ардино, Джебел, Крумовград, Момчилград, когато сме имали такива кампании. Даден ни е от Областна администрация по спечелен българо-гръцки проект и с този мобилен център ходим на площадите, като преди това е обявено, че ще има такава кръводарителска кампания“. Не са много кръводарителите, но все пак се отзовават граждани, които даряват кръв. Много младежки структури, като младежкия ГЕРБ, Ротаракт, също правят през май месец кръводарителски къмпани, около Цветница и някъде около Коледа, край църкви и храмове“.  \r\nКойто желае също доброволно и безвъзмездно идва в болницата да дава кръв, каза д-р Георгиева и допълни, че има и такива граждани, родственици на болни, които търсят кръв за преливане от някой близък или приятел. Има и такива, които намират някой да им даде кръв срещу заплащане. „Това са си техни взаимоотношения и ние не знаем, сигурно има и такива. Чувала съм, че е в големите градове, в София, има такова нещо, но при нас няма“.  \r\nНе се набира в дарителските кампании много кръв, според д-р Георгиева „Най-много от 10 до 15 банки кръв да съберем. Предишни години, когато ходехме по казарми и по предприятия беше друго, сега вече няма такова нещо“, допълни д-р Диана Георгиева. Обикновен стандартен сак поема 550 мл кръв, 10 сака са около 5 литра кръв. Този сак се центрофугира, отделя се прясно замразена плазма, еритроцитен концентрат, тромбоцитен концентрат. Има граждани, които по различни причини, даряват кръв всяка години редовно, но не са много - само 5 до 10  души. „Разрешаваме на 6 месеца да идват тези, които редовно дават. Мъжете могат да дават на всеки два месеца, жените - на три. Ние си имаме картотеки за тях, водим ги на електронни носители на хартиени носители, виждаме кога са давали кръв, какви са им изследванията. Правим изследвания за хепатит Б, хепатит С, сифилис и СПИН“. \r\n  \r\nДарина ДЕЕНИЧИНА", "date": "2019.09.18", "title": "Около 2000 кръводарители има в област Кърджали"}
{"url": "http://www.focus-news.net/news/2019/09/18/2700035/ek-planat-yunker-dostigna-433-miliarda-evro-privlecheni-investitsii-v-es.html", "text": "Създаденият по плана „Юнкер“ Европейски фонд за стратегически инвестиции се очаква да мобилизира 433,2 млрд. евро инвестиции, стана ясно след последното заседание на Съвета на директорите на Европейската инвестиционна банка (ЕИБ), се казва в съобщение от  пресслужбата на ЕК. \r\nКъм септември 2019 г. са одобрени сделки за финансиране на стойност 79,7 млрд. евро по плана „Юнкер“ в 28-те държави членки на Европейския съюз. Общо 972 000 стартиращи фирми и малки и средни предприятия ще имат улеснен достъп до финансиране.  \r\nБългария запазва позицията си сред първите пет държави в ЕС по размер на привлечени инвестиции спрямо БВП. Общото финансиране по линия на Европейския фонд за стратегически инвестиции (ЕФСИ) в България възлиза на 472 млн. евро, като се очаква то да генерира допълнителни инвестиции в размер на 2,4 млрд. евро.", "date": "2019.09.18", "title": "ЕК: Планът „Юнкер“ достигна 433 милиарда евро привлечени инвестиции в ЕС"}
{"url": "http://www.focus-news.net/news/2019/09/18/2700039/d-r-atanas-kambitov-kmet-na-blagoevgrad-nad-5-mln-lv-sa-investirani-za-podobryavane-na-uchebnite-zavedeniya-v-obshtinata.html", "text": "Над 5 млн. лв. са инвестирани за подобряване на учебните заведения в общината. Това каза пред  Радио „Фокус“ – Пирин  д-р Атанас Камбитов, кмет на Благоевград. Той отбеляза, че средствата са били осигурени както от общинския бюджет, така също от Министерството на образованието и науката (МОН), но и от различните оперативни програми. По отношение изграждането на ново спортно игрище в 8 СУ „Арсени Костенцев“ д-р Камбитов заяви, че ремонтните дейности не би следвало да затруднят учебния процес. „Това е ангажимент и на училищното ръководство, но тъй като всичко е коментирано с тях, то може да кажа, че няма да има никакъв проблем“, каза още д-р Камбитов. Той отбеляза, че в момента в Община Благоевград се изграждат още няколко спортни площадки, една от които е 5 СУ „Георги Измирлиев“. „Освен това изграждаме и монтираме над 17 детски площадки. В село Покровник изграждаме спортна площадка. Искам да отбележа, че част от тези съоръжения бяха поискани от жителите на Община Благоевград чрез инициативата „Ти предложи. Кмете направи“, подчерта д-р Камбитов. Той заяви, че и за в бъдеще Община Благоевград ще продължава да развива инфраструктурата, така че да отговаря на нуждите на населението. \r\nЛивия НИНОВА", "date": "2019.09.18", "title": "Д-р Атанас Камбитов, кмет на Благоевград: Над 5 млн. лв. са инвестирани за подобряване на учебните заведения в общината"}
{"url": "http://www.focus-news.net/news/2019/09/18/2700044/tass-kremal-ne-ochakva-tristrannite-gazovi-konsultatsii-da-dadat-rezultati.html", "text": "Прессекретарят на Кремъл Дмитрий Песков заяви пред репортери, че не трябва да се очакват конкретни споразумения от тристранните газови консултации във формат Русия-ЕС-Украйна. За това, съгласно думите му предстои още много работа, предава  TACC . \r\n„Ще бъде ли постигнато съгласие или не? Мисля, че не трябва да очаквате конкретни споразумения от тази среща. Разбира се, все още предстои усилена работа\", цитира думите му агенцията. \r\nКато цяло Песков пренасочи въпроса за предстоящите консултации към Министерството на енергетиката на РФ на 19 септември в Брюксел. „Това е въпрос на икономическа целесъобразност, следователно съответните министерства ще се договарят\", подчерта говорителят на Кремъл. \r\n \r\n Тереза Герова", "date": "2019.09.18", "title": "ТАСС: Кремъл не очаква тристранните газови консултации да дадат резултати"}
{"url": "http://www.focus-news.net/news/2019/09/18/2700016/tass-evropeyskiyat-parlament-podkrepi-novo-otlagane-na-brekzit.html", "text": "Обединеното кралство може отново да отложи излизането си от Европейския съюз, ако има основателни причини, но трябва да запази свободното движение по ирландската граница и дори при липса на сделка с Брюксел да изпълни финансовите си задължения към Общността. Това се посочва в резолюцията, одобрена на пленарната сесия на Европейския парламент, предава  TACC . \r\nДокументът има за цел да подчертае позицията на ЕС по ключови въпроси, свързани с излизането на Великобритания от Европейския съюз съгласно чл.50 от Договора от Лисабон. 544 депутати се изказаха за приемането му, 126 - против, а 38 се въздържаха. \r\n„Европейският парламент ще подкрепи удължаването на сроковете, посочени в член 50 от Лисабонския договор, ако има причини и цел за това, по-специално [желание] да се избегне Брекзит без сделка, да се проведат парламентарни избори или референдум, да се откаже да приложи член 50 или да сключи споразумение за условията за изтегляне“, се казва в текста на документа. Авторите му обаче подчертават, че това не трябва да се отразява на функционирането на институциите на ЕС. Припомня се също така, че на 9 септември 2019 г. парламентът на Обединеното кралство прие закон, който задължава правителството да поиска от ЕС друго отлагане на Брекзит, ако сделката с Брюксел не бъде постигната до 19 октомври, въпреки факта, че официалната дата за излизането е 31 октомври. \r\n„[Европейският парламент] счита, че е в интерес на Обединеното кралство и ЕС да се осъществи Брекзит по организиран начин“, се казва в документа. „Стойността на споразумението за оттегляне от ЕС се крие в правната сигурност за всички засегнати от тази процедура, както и да се гарантира максимално възможното ...> „обратно спиране“ на границата със Северна Ирландия, което при липса на съгласувани решения или работеща алтернатива ще защити Споразумението от Разпети петък и мирния процес [в този регион]“. \r\nАвторите на резолюцията подчертават, че предпазният механизъм за ирландската граница е само временна мярка и трябва да се търси алтернатива под формата на нови споразумения и използването на съвременни технологии, които ще помогнат да се избегне появата на физическа граница с Ирландия и допълнителни проверки по нея. Те също така настояват Обединеното кралство да предостави подходящи алтернативи в писмена форма и изразяват съжаление от факта, че това все още не е направено. Що се отнася до политическата декларация, която очертава бъдещите отношения между Лондон и Брюксел, европейските депутати „демонстрират желание да го трансформират в документ с по-формален и правен характер\". \r\n„[Новата декларация] трябва да има за цел да одобри споразумение за такава тясна връзка между Обединеното кралство и ЕС, че дори и при липса на алтернативни договорености, няма да е необходим предпазния механизъм\", заявиха депутатите. Те добавиха, че при благоприятен резултат, преходният период в икономическите отношения трябва да продължи до 31 декември 2020 г. \r\nДепутатите отбелязват, че окончателното споразумение трябва да предполага единственото възможно решение на финансовите и правни задължения на Лондон към Брюксел. Въпреки това, „в случай на излизане без сделка, финансовите задължения на Великобритания ще останат в сила\", гласи резолюцията. \r\nВ текста също така се отбелязва, че няма да има преходен период в икономическите отношения с ЕС при липса на пълно споразумение. „По-нататъшни преговори за нова търговска сделка, след като Великобритания се оттегли от Европейския съюз без такава, ще бъде възможна, само ако Лондон спазва задълженията и обещанията си относно правата на гражданите, финансовото споразумение и Споразумението от Разпети петък\", се посочва в документа. Освен това Европейският парламент като свой основен приоритет запазването на работните места и социалните придобивки на гражданите на други страни от ЕС във Великобритания и, обратно, призовава Брюксел и Лондон да гарантират сигурност по отношение на правните въпроси. \r\nОтговорността за „твърд“ Брекзит в съответствие с приетата позиция на депутатите, изцяло ще падне върху плещите на британското правителство. В резолюцията се подчертава, че пророгацията на парламента с решение на премиера на страната Борис Джонсън до 14 октомври само увеличава вероятността от съответния резултат. \r\n \r\n Тереза Герова", "date": "2019.09.18", "title": "ТАСС: Европейският парламент подкрепи ново отлагане на Брекзит"}
{"url": "http://www.focus-news.net/news/2019/09/18/2700045/pravitelstvoto-sazdava-mehanizam-za-natsionalen-monitoring-v-oblastta-na-koruptsiyata-organiziranata-prestapnost-i-pravosadnata-reforma.html", "text": "Министерският съвет прие Постановление за създаване на национален механизъм за мониторинг в областта на борбата с корупцията и организираната престъпност, съдебната реформа и върховенство на закона. Това съобщиха от  правителствената информационна служба . \r\nПриемането на тази мярка следва и дадените от страната на Европейската комисия препоръки по Механизма за сътрудничество и проверка за създаване на механизъм при поемането на извършването на мониторинга на национално равнище.  \r\nНационалният мониторингов механизъм е предвидено да се осъществява чрез Съвет за координация и сътрудничество. Институции от различните власти, които изпълняват дейности или мерки в посочените области, ще представят информация за напредъка в посочените области. \r\nСъветът ще осъществява дейността си при спазване на принципите за разделение на властите и независимост на съдебната власт, както и на другите конституционно и законово установени принципи и правила. Съветът не осъществява контрол върху дейността на държавните органи и членовете си и под никаква форма не може да осъществява намеса в независимостта на съдебната власт. \r\nУчастието в Съвета на органите, които са извън изпълнителната власт, е на доброволен принцип и е израз на сътрудничество и диалог между властите. Съветът ще има координационни и съвещателни функции и в него ще участват представители на най-високо ниво - заместник министър-председателят с ресор „правосъдие“, представляващият ВСС, председателят на ВКС, председателят на ВАС, главният прокурор, главният инспектор от Инспектората към ВСС, председателят на КПКОНПИ, министърът на вътрешните работи, министърът на правосъдието, министърът на финансите. Предвижда се за всяко заседание да бъде отправяна покана за участие до председателя на правната комисия в Народното събрание, както и до председателите на парламентарните групи. \r\nСъветът ще се ръководи от двама съпредседатели - заместник министър-председателя с ресор „правосъдие“ и представляващия ВСС, което ще гарантира равнопоставеността и независимостта на съдебната власт. Заседанията ще се провеждат на три месеца в първия понеделник на съответния месец. Съветът може да провежда и извънредни заседания по инициатива на съпредседателите или по искане на 1/3 от неговия състав, като задължително се посочват въпросите, които ще се обсъждат и членовете на Съвета, които ще докладват по тях. \r\nКъм Съвета ще се създаде и Граждански съвет с 8 членове - представители на професионални организации на магистратите, неправителствени организации и на организации на работодателите. Членовете на Гражданския съвет ще осъществяват наблюдение върху постигнатия напредък и изпълнението на мерките и дейностите по посочените показатели - борбата с корупцията и организираната престъпност, съдебната реформа, върховенството на закона, като могат да дават становища и да правят предложения пред Съвета за повишаване на ефективността. Участието в Гражданския съвет е на ротационен принцип. Ротацията на членовете на Гражданския съвет, с изключение на членовете, които са представители на професионалните организации на съдиите, прокурорите и следователите, се извършва на една година, като при нея се заместват представителят на организацията с опит в областта на превенцията и противодействието на корупцията, на организацията с опит в съдебната реформа и на организацията на работодателите, признати на национално равнище, освен когато няма подадени нови заявления за участие.", "date": "2019.09.18", "title": "Правителството създава механизъм за национален мониторинг в областта на корупцията, организираната престъпност и правосъдната реформа"}
{"url": "http://www.focus-news.net/news/2019/09/18/2700042/obshtina-kyustendil-organizira-praznichna-programa-po-povod-111-godini-ot-nezavisimostta-na-balgariya.html", "text": "Общината организира празнична програма по повод 111 години от Независимостта на България. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отбелязването на годишнината ще се състои на 22 септември от 11.00 часа на Арката на площад „Велбъжд”. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на празничен концерт с участието на Вокална формация „Неразделни” и квартет „Хармониум”. \r\nВенцеслав ИЛЧЕВ", "date": "2019.09.18", "title": "Община Кюстендил организира празнична програма по повод 111 години от Независимостта на България"}
{"url": "http://www.focus-news.net/news/2019/09/18/2700043/zapochna-obnovyavane-na-golyamata-zala-za-brakosachetaniya-v-op-obreden-dom-v-dobrich.html", "text": "Ремонтът се извършва със средства от общинският бюджет и ще допринесе за още по-приятна атмосфера при провеждане на сватбените ритуали, съобщиха от пресцентъра на  общината . Фирмата, извършваща ремонта е избрана след проведена процедура по ЗОП. Ще се боядисат стените, тавана, изцяло ще се подменят осветителните тела. Предвиден е основен ремонт на санитарните помещения и подновяване на вътрешния интериор. Ремонтните дейности няма да попречат на провеждането на предвидените ритуали. Освежаване на залата не е извършвано от години. ОП “Обреден дом” си поставя за цел обновяването да продължи  и занапред.  \r\nДо август 2019 г. в Обредния дом на Добрич си си казали „Да“ 305 двойки, от които 217 ритуала „Разписване“, 31 изнесени ритуала в Градски парк „Свети Георги“, по красивото северно Черноморие и градините на ресторантите в града. През тази година има и нови предпочитани места за бракосъчетания, като интересни местности до селата Долище, Гурково, Божурово. Проведен е сватбен ритуал и на стадион „Дружба“ в Добрич. 22-ма чужди граждани са сключили граждански брак в Обредния дом, сред които двойки от Русия, Украйна, Турция, Бразилия и др. За 2020 година има заявени 25 сватбени ритуала. Най-предпочитана дата е 20.06.2020 г., като изнесеният екип на Обредния дом е ангажиран за 4 сватби.", "date": "2019.09.18", "title": "Започна обновяване на Голямата зала за бракосъчетания в ОП “Обреден дом” в Добрич"}
{"url": "http://www.focus-news.net/news/2019/09/18/2700041/80-dekara-gorski-fond-sa-zasegnati-ot-pozhara-kray-kotel.html", "text": "80 декара горски фонд са засегнати от пожара край Котел, съобщиха от  ОДМВР – Сливен . На 17 септември в 15.02 часа е получен сигнал за пожар, възникнал в сухи треви в местността Сухи дял край Котел. Произшествието е локализирано в 21.00 часа. Пострадали няма. Огънят е обхванал и нанесъл частични щети на около 80 декара горски фонд и 20 декара лесонепригодни площи. В гасенето са участвали екипи на РСПБЗН - Котел, Сливен, Твърдица и Омуртаг, служители и техника на ДГС - Кипилово и Тича. Екипите остават на място до пълното ликвидиране на пожара.", "date": "2019.09.18", "title": "80 декара горски фонд са засегнати от пожара край Котел"}
{"url": "http://www.focus-news.net/news/2019/09/18/2700047/pravitelstvoto-prie-nova-metodika-za-opredelyane-na-liniyata-na-bednost-za-stranata.html", "text": "Правителството прие нова Методика за определяне на линията на бедност за страната. Това съобщиха от  правителствената информационна служба . \r\nС документа се предлагат промени, произтичащи от реформата в политиките за правата на хората с увреждания. Те се налагат с оглед на необходимостта от създаване на по-прецизна и детайлна нормативна уредба и осигуряване на финансова устойчивост при предоставяне на социалните помощи за хората с увреждания. \r\nСъгласно новата методика линията на бедност се определя от изследването „Статистика на доходите и условията на живот“ SILC за предишната година и се индексира с индекса на цените за малката по състав кошница на годишна база. С приемането на новия нормативен документ се създава устойчивост на политиката за финансова подкрепа за хората с увреждания, като се изключва възможността за понижаване размера на линията на бедност на страната. Това е в съответствие с провежданата политика на правителството за увеличаване на степента на защита на уязвимите групи от българските граждани. \r\nЛинията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Размерът на линията на бедност се определя ежегодно до 31 август с решение на Министерския съвет по предложение на министъра на труда и социалната политика.", "date": "2019.09.18", "title": "Правителството прие нова Методика за определяне на линията на бедност за страната"}
{"url": "http://www.focus-news.net/news/2019/09/18/2700046/s-tarzhestven-obshtogradski-ritual-v-stara-zagora-shte-badat-otbelyazani-111-godini-ot-obyavyavane-nezavisimostta-na-balgariya.html", "text": "С тържествен общоградски ритуал в Стара Загора ще бъдат отбелязани 111 години от обявяване Независимостта на България. Това съобщиха от пресцентъра на  Общината . \r\nНa 22 ceптeмври 1908 г. във Вeликo Търнoвo княз Фeрдинaнд c мaнифecт oбявявa Нeзaвиcимocттa нa Бългaрия. C тoзи aкт ce oтхвърлят пocлeднитe вacaлни връзки c Ocмaнcкaтa импeрия. Княжecтвo Бългaрия cтaвa нeзaвиcимa държaвa нaчeлo c кoрoнoвaния цaр Фeрдинaнд. Цяла България ликува на този ден. Три дни по-късно цар Фердинанд е посрещнат тържествено в Стара Загора. \r\nДeнят нa нeзaвиcимocттa e oбявeн зa oфициaлeн прaзник c рeшeниe нa Нaрoднoтo cъбрaниe oт 10 ceптeмври 1998 г.  \r\nВ Стара Загора ще отбележат 111 години от обявяване Независимостта на България с тържествен общоградски ритуал. Той ще започне в 10.30 часа пред „Паметника на загиналите във войните старозагорци“ в парк „Александър Стамболийски“ (Алана). \r\nВ ритуала ще участват и почетен караул, знаменна група и Военен духов оркестър на Старозагорския военен гарнизон. \r\nВеднага след честването от 11.00 часа ще започне Празничен концерт на Духов оркестър при Община Стара Загора. \r\nОт 11.00 часа в парк „Пети октомври“ ще има и Празничен фолклорен концерт.", "date": "2019.09.18", "title": "С тържествен общоградски ритуал в Стара Загора ще бъдат отбелязани 111 години от обявяване Независимостта на България"}
{"url": "http://www.focus-news.net/news/2019/09/18/2700049/pravitelstvoto-prie-sektorna-strategiya-za-razvitie-na-elektronnoto-upravlenie-v-noi-i-patna-karta-za-neynoto-izpalnenie.html", "text": "Правителството прие Секторна стратегия за развитие на електронното управление в Националния осигурителен институт (НОИ) - „е-осигуряване“ 2018-2023 г. и Пътна карта за изпълнението й. Това съобщиха от  правителствената информационна служба . \r\nДокументът отразява цялостната стратегия за развитие на информационните технологии на НОИ. Тя очертава технологичните приоритети на осигурителния институт и определя подхода и отговорностите за реализирането му като функционираща е-осигурителна институция към 2023 г. \r\nОсновните цели на секторната политика за е-осигуряване произтичат от стратегическите цели на НОИ за периода 2018-2021 г. за предоставяне на висококачествени административни услуги и нарастване на потребителската удовлетвореност, както и за повишаване на организационната ефективност и информационната сигурност. Предвидени са и мерки за подобряване на контрола при управлението на финансовия ресурс на държавното обществено осигуряване и изпълнение на дейностите в НОИ. \r\nЗа постигане на целите на секторната стратегия е разработена Пътна карта с конкретни дейности, която дефинира обхвата, етапите, сроковете, очакваните резултати и необходимия бюджет за изпълнение на проектите за реализацията на заложените в нея приоритети.", "date": "2019.09.18", "title": "Правителството прие Секторна стратегия за развитие на електронното управление в НОИ и Пътна карта за нейното изпълнение"}
{"url": "http://www.focus-news.net/news/2019/09/18/2700048/mobilnata-izlozhba-prevaplatitelkata-adriana-budevska-na-literaturniya-muzey-v-dobrich-gostuva-v-narodniya-teatar-ivan-vazov.html", "text": "Мобилната изложба „Превъплътителката Адриана Будевска“ на Дом-паметник „Йордан Йовков“ в Добрич гостува в Народния театър „Иван Вазов“, предаде кореспондентът на  Радио „Фокус” – Варна . Изложбата беше представена в пълния й вид първо в добруджанския град. След това в периода април – юни беше уредена в Къщата на София. Изложбата е дело на екипа на Литературния музей в Добрич и представя седем от емблематичните роли на актрисата. Гостуването сега на българската Сара Бернар в Храма на изкуството не е случайно. „На 29 ноември 2019-та се изпълват 120 години от първото излизане на Адриана Будевска на българска сцена и 115 години от дебюта ѝ в Народния театър – две годишнини, които провокират към размисъл както за личността на твореца, така и за живота на сцена, съхранен в черно-белите фотоси и избледнелите впечатления на тогавашната театрална публика за артиста, който – подобно на всички творци на изкуството, създава дивни образи на Красотата, твори ги с цялото си същество, но те траят само миг и за тях времето не е съдник“, това заяви д-р Кремена Митева, главен уредник в Дом-паметник „Йордан Йовков“. По думите на специалиста за по-малко от 25 години Будевска пресъздава с голямо художествено майсторство и дълбоко психологическо проникновение незабравими образи от световната и българската драматургия, подготвя повече от сто роли, които влизат в златния фонд на българския театър. Списъкът с пресъздадените образи е дълъг: Луиза от „Коварство и любов“ на Шилер, Елисавета от „Мария Стюарт“ на Шилер, Вишневска от „Доходно място“ на Островски, Нора от едноименната пиеса на Х. Ибсен, Настя Филиповна от „Идиот“ на Достоевски, баба Матеевица от „Искам да живея“ на Н. Данчов, Берта от „Две съдби“ на Шпажински, и др. Подбраните фотоси в изложбата разкриват възлови моменти от творческото израстване на актрисата, нейното отношение към малките (не)значими детайли – мимика, жест, поза, автентичност, които, по думите на великия Александър Ленски, крият тайната на пленителното театрално изкуство. Сценичното присъствие на Адриана Будевска се усеща и в многобройните спомени от детството и студентските ѝ години. Фрагменти от анализите на нейния репертоар, афоризми, извадки от критически статии по въпросите на театъра не само свидетелстват за богатата култура на първата ни драматична артистка, но те възкресяват слабо познатата дарба на Будевска – писателската. Не случайно Хр. Бръзицов ѝ предрича поетска съдба, разпознавайки в чувствената душевност на големия талант драматичната поезия в душата на Будевска, страдалка и едновременно щастливка в своята най-голяма любов – театъра. Изложбата е представена в южното фоайе на Първи балкон в Народен театър „Иван Вазов“ и може да бъде разгледана до 10 октомври. След тази дата  \r\nмобилната изложба ще гостува в град Бургас, където драматичният театър носи името на бележитата българска актриса.   \r\nЖулиета НИКОЛОВА", "date": "2019.09.18", "title": "Мобилната изложба „Превъплътителката Адриана Будевска“ на Литературния музей в Добрич гостува в Народния театър „Иван Вазов“"}
{"url": "http://www.focus-news.net/news/2019/09/18/2700029/brekzit-noviyat-evropeyski-parlament-potvarzhdava-bezrezervnata-si-podkrepa-za-pozitsiyata-na-es.html", "text": "Споразумението за оттегляне е справедливо, балансирано и предоставя правна сигурност, отбелязват евродепутатите в резолюция, която потвърждава отново подкрепата на Парламента за „организиран Брекзит“, съобщават от  пресслужбата на ЕП. \r\nЕвропейският парламент продължава да подкрепя „организирано оттегляне на Обединеното кралство“ въз основа на вече постигнатото Споразумение за оттегляне, потвърдиха евродепутатите в резолюция приета днес с 544 гласа „за“, 126 гласа „против“ и 38 „въздържал се“.  \r\nДокументът също подчертава, че съществуващото Споразумение за оттегляне зачита „червените линии“ на Обединеното кралство и принципите на ЕС, предоставяйки справедливо и балансирано решение.  \r\nПравна сигурност  \r\nПарламентът подчертава, че Споразумението защитава правата и житейските избори на гражданите на ЕС и на британските граждани, предоставя механизъм за финансово уреждане на задълженията на Обединеното кралство, и отговаря на искането на Обединеното кралство за преходен период. Споразумението за оттегляне допълнително предоставя необходимия предпазен механизъм, който запазва настоящата ситуация в Ирландия чрез защита на Споразумението от Разпети петък и гарантиране на сътрудничеството между Севера и Юга.  \r\nВ резолюцията членовете на ЕП изразяват готовността си за връщане към първоначалното предложение на ЕС за предпазен механизъм, предназначен само за Северна Ирландия. Те също така приветстват разглеждането на „алтернативни възможности“, ако са правно и оперативно надеждни и отговарят на ръководните принципи на ЕС. Те обаче подчертават, че няма да позволят одобрение за Споразумение за оттегляне без предпазен механизъм.  \r\nОбединеното кралство: изцяло отговорно при оттегляне „без Споразумение“  \r\nВъв връзка с последните развития в Обединеното кралство, евродепутатите подчертават, че Обединеното кралство би поело цялата отговорност за оттегляне „без Споразумение“ и сериозните последствия от това.  \r\nПарламентът също подчертава, че сценарий без Споразумение не би премахнал ангажиментите и финансовите задължения, защитата на правата на гражданите, както и спазването на Споразумението от Разпети петък, които са необходими предварителни условия за подкрепата на Парламента за всякакви бъдещи отношения между ЕС и Обединеното кралство.  \r\nВъв връзка с това, евродепутатите приветстват подготвеността и мерките за планиране в извънредни ситуации при „сценарий без сделка“ от институциите на ЕС и държавите членки.  \r\nГражданите остават основен приоритет на ЕП  \r\nГарантирането на правата и житейските избори на гражданите на ЕС в Обединеното кралство и на британските граждани в ЕС остава основен приоритет на Парламента, като евродепутатите изразяват тяхната загриженост във връзка с прилагането на схемата на Обединеното кралство за уседналост. Те насърчават останалите 27 държави членки да приемат щедър и последователен подход в това отношение, и да гарантират правната сигурност на британските граждани пребиваващи в ЕС.", "date": "2019.09.18", "title": "Брекзит: Новият Европейски парламент потвърждава безрезервната си подкрепа за позицията на ЕС"}
{"url": "http://www.focus-news.net/news/2019/09/18/2700051/pravitelstvoto-prie-otchet-za-izpalnenieto-na-plana-za-deystvie-predpriemachestvo-2020-balgariya-za-2018-g.html", "text": "Министерският съвет прие Отчет за изпълнението на Плана за действие „Предприемачество 2020 – България“ за 2018 г. Това съобщиха от  правителствената информационна служба . През изминалата година компетентните органи, отговорни за мерките в плана, са отчели пред министъра на икономиката изпълнение на 20 мерки в отговор на 12 препоръки на ЕК.  \r\nС най-много мерки през 2018 г. е отчетено изпълнението на мерките в област „Образование и обучение в предприемачество в подкрепа на растежа и създаването на нови предприятия“. От 2016 г. в образователната система започна поетапното въвеждане на общообразователен учебен предмет технологии и предприемачество в задължителната общообразователна подготовка. В системата на висшето образование се наблюдава увеличаване на броя на висшите училища, които са разкрили центрове по предприемачество или планират да разкрият такива или имат звена, които изпълняват подобни функции. Към момента към висшите училища в България има функциониращи 16 центъра по предприемачество. \r\nОтчетените мерки в област „Създаване на благоприятна среда за растеж и развитие на предприятията“ отразяват напредък през 2018 г., главно чрез финансова подкрепа от Оперативните програми и Програмата за развитие на селските райони. Отчетени са както грантови схеми, така и мерки, подкрепени от финансовите инструменти чрез Фонд мениджър за финансови инструменти ЕАД.", "date": "2019.09.18", "title": "Правителството прие Отчет за изпълнението на Плана за действие „Предприемачество 2020 – България“ за 2018 г."}
{"url": "http://www.focus-news.net/news/2019/09/18/2700050/kmetat-na-sliven-stefan-radev-kam-uchenitsi-ot-gimnaziya-arh-georgi-kozarov-vashite-spetsialnosti-sa-perspektivni-za-badeshtata-vi-realizatsiya.html", "text": "„В цялата страна има голямо търсене на пътни и строителни инженери. Много перспективни професии, които са и много добре платени. Пожелавам ви да се реализирате във вашите специалности“. С тези думи кметът Стефан Радев се обърна към учениците от 12 клас на Професионалната гимназия по строителство и геодезия „Арх. Георги Козаров“ в Сливен. Това съобщиха от пресцентъра на  Община Сливен . Днес той посети новооткрития компютърен кабинет в училището. \r\nСтаята е оборудвана с 19 нови компютъра, като всяка компютърна конфигурация е с 2 монитора. Инсталиран е най-съвременният софтуер за архитектурно и геодезическо чертане. \r\n„Тази е най-модерната компютърна зала не само в училището, но и в целия град“, коментира директорът на гимназията Красимир Георгиев. \r\n„Който избере това направление, няма да сгреши, защото в него има много перспективи. Това са много конвертируеми специалности“, каза Радев и пожела успешна година на учениците и техните преподаватели. \r\nКабинетът е изграден по инициатива на училищното ръководство с дарения от чуждестранна софтуерна компания със седалище София и с подкрепата на кмета Стефан Радев.", "date": "2019.09.18", "title": "Кметът на Сливен Стефан Радев към ученици от гимназия „Арх. Георги Козаров“: Вашите специалности са перспективни за бъдещата ви реализация"}
{"url": "http://www.focus-news.net/news/2019/09/18/2700054/orkestarat-na-natsionalnata-gvardiya-na-alzhir-pristiga-vav-veliko-tarnovo-za-xiii-mezhdunaroden-festival-na-voennite-orkestri.html", "text": "Музиканти от три страни ще се включат в XIII Международен фестивал на военните оркестри в старата столица. Участниците са над 200, а събитието е част от празничните прояви за Независимостта на България – 22 септември. Това обобщи в ефира на  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“ в Общината. Официалното откриване на проявата ще е от 17.00 часа в събота пред МДТ „Константин Кисимов“, където ще има кратка шоу-програма. Преди това изпълнителите ще дефилират по главната улица „Васил Левски“, от 16.30 часа. „Сред участниците са Оркестърът на Националната гвардия на Република Алжир; Оркестърът на Академия на военно-въздушните сили на Република Румъния, град Брашов; Представителният гвардейски духов оркестър – град София; Представителният оркестър на сухопътни войски с мажоретен състав от град Троян и Фестивалният военен оркестър, който е  символичен домакин. В него се включват оркестрите на НВУ „Васил Левски“ и Втора механизирана бригада – Стара Загора, и Представителен курсантски блок на НВУ. Общият брой на участниците е над 200 човека“, допълни Нелина Църова.  \r\nЗа всички гости и жители на Велико Търново Общината е подготвила и излъчването на 3D Mapping спектакъла „Царевград Търнов“, което ще е от 21.00 часа, на 21 септември, на фасадата на ХГ „Борис Денев“.  \r\nМеждународният фестивал ще продължи и в следващите два дни – на 22 и 23 септември с дефилета и концерти. Пълната програма с изпълненията по часове е поместена на интернет сайта на Общината.  \r\nЛуиза ТРАНЧЕВА", "date": "2019.09.18", "title": "Оркестърът на Националната гвардия на Алжир пристига във Велико Търново за XIII Международен фестивал на военните оркестри"}
{"url": "http://www.focus-news.net/news/2019/09/18/2700052/rayonniyat-sad-vav-varna-osadi-48-godishna-zhena-za-targoviya-s-ochila-i-chasovnitsi-ot-zashtiteni-marki.html", "text": "Районният съд във Варна осъди 48-годишна жена за търговия с очила и часовници от защитени марки. Това съобщават от пресслужбата на  Съда . Деянието е престъпление против интелектуалната собственост, наказуемо по Наказателния кодекс. На 48-годишната жена беше наложено наказание „пробация“. За срок от 6 месеца подсъдимата следва да изпълнява пробационни мерки – задължителна регистрация по настоящ адрес с периодичност два пъти седмично и задължителни периодични срещи с пробационни служители.  \r\nНа 13 юли миналата година, при извършена проверка в обект на търговската алея в курорт „Златни пясъци“, се установява предлагане за продажба на множество стоки – предимно очила и часовници, носещи знаци на 17 различни запазени търговски марки, без съгласието на притежателите на изключителните права. На близо 200 000 лева възлиза общата стойност на инкриминираните стоки, представляващи регистрирани търговски марки в Патентното ни ведомство и по реда на Мадридската спогодба за международна регистрация на марките.  \r\nСпоред назначената експертиза знаците, поставени върху намерените в обекта на подсъдимата стоки, са сходни със защитените регистрирани търговски марки, което може да предизвика объркване у потребителите и предпоставки за несправедливо облагодетелстване на търговеца от известността на оригиналните марки.  \r\n48-годишната подсъдима е неосъждана. Разноските по делото са в нейна тежест, а веществените доказателства – стоките, предмет на престъплението, се отнемат в полза на държавата и след влизане на съдебния акт в сила следва да бъдат унищожени. Присъдата на Варненския районен съд подлежи на обжалване в 15-дневен срок пред горната съдебна инстанция.", "date": "2019.09.18", "title": "Районният съд във Варна осъди 48-годишна жена за търговия с очила и часовници от защитени марки"}
{"url": "http://www.focus-news.net/news/2019/09/18/2700055/institutite-na-ban-sashto-shte-komandirovat-prepodavateli-po-balgarski-ezik-i-literatura-v-chuzhdestranni-visshi-uchilishta.html", "text": "Научните институти на Българската академия на науките, които имат акредитация по „Филология“, ще имат вече право наравно с висшите училища да командироват преподаватели по български език и литература в чуждестранни висши училища. Това предвижда изменение на ПМС № 44 от 14 март 2019 година. Това съобщиха от  правителствената информационна служба . Прецизира се и изискването към кандидатите - те трябва да са със завършена най-малко магистърската степен в професионално направление „Филология“. \r\nНа дългосрочно командированите преподаватели ще се предоставят средства освен за изплащане на командировъчни и основни трудови възнаграждения и средства за пътни разходи до мястото на командироване, медицинско застраховане, за служебно пътуване до Република България. Средства ще се отпускат от Министерството на образованието и науката по бюджетите на държавните висши училища и БАН, които имат сключено споразумение с Министерството. Предвиждат се и средства за осигуряване на учебна литература, помагала и материали, а също и разходи за транспорт за съответната академична година за един командирован преподавател в чуждестранно висше училище. \r\nОчаква се направените промени да допринесат за повишаване качеството на преподаването и интереса на чуждестранните студенти към българския език, литература и култура.", "date": "2019.09.18", "title": "Институтите на БАН също ще командироват преподаватели по български език и литература в чуждестранни висши училища"}
{"url": "http://www.focus-news.net/news/2019/09/18/2700053/ministerskiyat-savet-odobri-iskane-za-poluchavane-na-podkrepa-po-programata-na-evropeyskiya-sayuz-za-podkrepa-na-strukturni-reformi.html", "text": "Правителството одобри искане за получаване на подкрепа по Програмата на Европейския съюз за подкрепа на структурни реформи (ППСР). Това съобщиха от  правителствената информационна служба . \r\nСлужбата за подкрепа на структурни реформи (СПСР) към Генералния секретариат на Европейската комисия осигурява техническа помощ на държавите членки за институционални, административни и структурни реформи. СПСР предоставя съдействие на националните органи за мерки, насочени към реформиране на институциите, управлението, администрацията, икономическите и социалните сектори, в отговор на икономическите и социалните предизвикателства, с цел увеличаване на конкурентоспособността, растежа, заетостта и инвестициите. Предоставяната от Службата техническа подкрепа се финансира от създадената за целта Програма за подкрепа на структурни реформи. \r\nПрез 2018 г. България направи доброволен принос към финансовия пакет на Програмата в размер на 1,5 млн. евро. Финансирането е за сметка на техническата помощ по Оперативна програма „Добро управление“ (ОПДУ) в съответствие с чл. 11, ал. 2 от Регламент (ЕС) 2017/825 на Европейския парламент и на Съвета от 17 май 2017 г. Със средствата са финансирани три проекта по ОДПУ. \r\nСлед решението на правителството министърът на финансите ще внесе в СПСР искането за подкрепа, с което се предвижда оставащият ресурс по вноската да бъде използван за финансиране на втората фаза от проекта „Укрепване на административния капацитет на Национална агенция за приходите при мониторинга и контрола на електронната търговия (етап 2)“. С искането за подкрепа се адресира и специфична за страната ни препоръка на Съвета на ЕС. \r\nСъгласно процедурата, след одобряване на искането за подкрепа от страна на СПСР, Службата, съвместно с националните власти, ще изберат изпълнител на дейностите.", "date": "2019.09.18", "title": "Министерският съвет одобри искане за получаване на подкрепа по Програмата на Европейския съюз за подкрепа на структурни реформи"}
{"url": "http://www.focus-news.net/news/2019/09/18/2700038/kremal-sauditskiyat-prestolonaslednik-e-pozvanil-na-putin-sled-atakite-sreshtu-rafineriite.html", "text": "Държавният глава на Руската федерация Владимир Путин и престолонаследникът, както и министър на отбраната на Саудитска Арабия Мохамед Бин Салман са провели телефонен разговор, в който са обсъдили атаките срещу петролните рафинерии на арабското кралство. Това съобщиха от пресслужбата на Кремъл, предава  РИА Новости . \r\nРуският президент е подчертал необходимостта от задълбочено и обективно разследване на случилото се. Освен това двамата са обсъдили ситуацията на петролния пазар, напредъка в прилагането на сделката OPEC+ и подготовката за планираното посещение на Путин в кралството. Отбелязва се, че разговорът се е състоял по инициатива на саудитската страна. \r\nВ понеделник, след атаката срещу саудитските петролни съоръжения, Путин предложи на Рияд да закупи руски системи за ПРО С-300 или С-400. Припомня се, че при нападението Саудитска Арабия загубил повече от 50% от производството на петрол, намалявайки добива с 5,7 милиона барела на ден от обичайната марка от приблизително 9,8 милиона. \r\n \r\n Тереза Герова", "date": "2019.09.18", "title": "Кремъл: Саудитският престолонаследник е позвънил на Путин след атаките срещу рафинериите"}
{"url": "http://www.focus-news.net/news/2019/09/18/2700057/ministerskiyat-savet-odobri-pozitsiyata-na-stranata-ni-po-delo-s-42719-na-sada-na-evropeyskiya-sayuz.html", "text": "Министерският съвет одобри позицията на страната ни по Дело С-427/19 на Съда на Европейския съюз, образувано по преюдициално запитване на Софийски районен съд по дело № 45834/2018. Това съобщиха от  правителствената информационна служба . Страни по него са Застрахователно акционерно дружество (ЗАД) „Булстрад Виена Иншурънс Груп“ АД и Застрахователна компания (ЗК) „Олимпик“, дружество, регистрирано по законите на Република Кипър чрез ЗК „Олимпик - клон България“ КЧТ. \r\nУчастието на Република България в съдебното производство цели да установи дали правните субекти в страната ще са задължени да се съобразят с правните последици, предвидени за производството по ликвидация, съгласно правото на Република Кипър, считано от момента, в който е назначен временен ликвидатор на ЗК „Олимпик“, въпреки че производството по неговата ликвидацията все още не е открито с акт на компетентния национален съд на Република Кипър. Ще бъде проучено и дали по силата на чл. 274 от Директива 2009/138/Е0 е допустимо спиране на съдебните производства, заведени пред националните съдилища в Република България срещу клона на застрахователя с отнет лиценз, в случай че това спиране е предвидено в националното право на Република Кипър като правна последица на решението за назначаване на временен ликвидатор на застрахователя с отнет лиценз. \r\nПреюдициалното запитване на Софийския районен съд е отправено по време, когато по отношение на „ЗК Олимпик“ все още не е открито производство по ликвидация. Съгласно официална информация, предоставена от Надзорния орган по застраховането в Република Кипър, на 23.08.2019 г. в Официалния вестник на Република Кипър е публикувано решението на съда в Никозия от 30.07.2019 г., с което се открива производството по ликвидация на ЗК „Олимпик“ и са назначени двама ликвидатори на застрахователното дружество - г-н Павлос Накузи и официалният синдик и ликвидатор на Република Кипър. \r\nУчастието на Република България в съдебното производство по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз.", "date": "2019.09.18", "title": "Министерският съвет одобри позицията на страната ни по Дело С-427/19 на Съда на Европейския съюз"}
{"url": "http://www.focus-news.net/news/2019/09/18/2700056/gorski-inspektori-i-granichni-politsai-ot-kyustendil-sa-zadarzhali-tovaren-avtomobil-s-nemarkirana-darvesina.html", "text": "Горски инспектори и гранични полицаи са задържали товарен автомобил с немаркирана дървесина. Това съобщиха за  Радио „Фокус” – Кюстендил  от Регионална дирекция по горите – Кюстендил. Става въпрос за 3.75 куб. метра твърди широколистни дърва за огрев. Нарушението е констатирано в района на село Ломница, при съвместна проверка със служители на Гранично полицейско управление „Олтоманци“ на товарен автомобил. Проверяващите са установили, че транспортираната дървесината е немаркирана с контролна горска марка и без превозен билет. Товарният автомобил, с който са превозвани дървата е бил без регистрационни номера и е бил спрян от движение още от миналата година. По случая са съставени два акта за установени административни нарушения по Закона за горите и един акт по Закона за движение по пътищата. Товарният автомобил заедно с дървесината са задържани. За случая е уведомен е дежурен прокурор. \r\nВенцеслав ИЛЧЕВ", "date": "2019.09.18", "title": "Горски инспектори и гранични полицаи от Кюстендил са задържали товарен автомобил с немаркирана дървесина"}
{"url": "http://www.focus-news.net/news/2019/09/18/2700059/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще продължим темата за състоянието на училищата и детските градини в община Белово. По темата ще разговаряме с Ирина Искрова, главен специалист „Управление на собствеността и хуманитарна политика“ в Община Белово. В предаването ще коментираме също какво е състоянието на обществените сгради в село Момина Клисура. Наш събеседник ще бъде кметът на селото Георги Котев. Във втората част на предаването ще разговаряме със Севдалина Попова, директор на Историческия музей в Белово за един от археологическите обекти на територията на общината – крепостта „Раковица“.  \r\nПредаването „Белово – градът на трите планини” се излъчва всяка сряда по Радио „Фокус“ – Пазарджик от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.09.18", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/09/18/2700062/pravitelstvoto-odobri-dopalnitelni-razhodi-po-byudzheta-na-ministerstvoto-na-ikonomikata.html", "text": "Правителството одобри допълнителни разходи по бюджета на Министерството на икономиката за 2019 г. за финансиране дейността на Държавна агенция за метрологичен и технически надзор за контрол (ДАМТН) в областта на качеството на твърдите горива (въглища и брикети), предназначени за битово отопление. Това съобщиха от  правителствената информационна служба . \r\nСъс Закона за изменение и допълнение на Закона за чистотата на атмосферния въздух на метрологичната агенция бяха вменени изцяло нови функции - контрол върху изискванията за качество на твърдите горива, използвани за битово отопление. С допълнително предоставените средства по бюджета на ДАМТН ще се осигури необходимия квалифициран персонал, както и съответната материална база, технически средства и обзавеждане и необходимото оборудване за осъществяване на контролната дейност.", "date": "2019.09.18", "title": "Правителството одобри допълнителни разходи по бюджета на Министерството на икономиката"}
{"url": "http://www.focus-news.net/news/2019/09/18/2700060/pravitelstvoto-zakriva-pochetnoto-konsulstvo-v-monako.html", "text": "България закрива почетното си консулство в Княжество Монако, реши Министерският съвет. Това съобщиха от  правителствената информационна служба . Почетният ни консул Жан-Пол Картерон ще бъде освободен от своите функции на 1 октомври 2019 г. Той е изпратил писмо до МВнР, в което е уведомил за намерението си да напусне поста.", "date": "2019.09.18", "title": "Правителството закрива почетното консулство в Монако"}
{"url": "http://www.focus-news.net/news/2019/09/18/2700061/orkestarat-na-natsionalnata-gvardiya-na-alzhir-shte-poseti-veliko-tarnovo-za-13-iya-mezhdunaroden-festival-na-voennite-orkestri.html", "text": "Музиканти от три страни ще се включат в 13-ия Международен фестивал на военните оркестри. Участниците са над 200, а събитието е част от празничните прояви за Независимостта на България – 22 септември. Това каза в ефира на  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Общината. Официалното откриване на проявата ще е от 17.00 часа в събота пред МДТ „Константин Кисимов“, където ще има кратка шоу програма. Преди това изпълнителите ще дефилират по главната улица „Васил Левски“ от 16.30 часа. „Сред участниците са Оркестърът на Националната гвардия на Република Алжир; Оркестърът на Академия на военно-въздушните сили на Република Румъния, град Брашов; Представителният гвардейски духов оркестър – град София; Представителният оркестър на сухопътни войски с мажоретен състав от град Троян и Фестивалният военен оркестър, който е символичен домакин. В него се включват оркестрите на НВУ „Васил Левски“ и Втора механизирана бригада – Стара Загора, и Представителен курсантски блок на НВУ. Общият брой на участниците е над 200 човека“, допълни Нелина Църова. \r\nЗа всички гости и жители на Велико Търново Общината е подготвила и излъчването на 3D Mapping спектакъла „Царевград Търнов“, което ще е от 21.00 часа на 21 септември на фасадата на ХГ „Борис Денев“. \r\nМеждународният фестивал ще продължи и в следващите два дни – на 22 и 23 септември с дефилета и концерти. Пълната програма с изпълненията по часове е поместена на интернет сайта на Общината. \r\nЛуиза ТРАНЧЕВА", "date": "2019.09.18", "title": "Оркестърът на Националната гвардия на Алжир ще посети Велико Търново за 13-ия Международен фестивал на военните оркестри"}
{"url": "http://www.focus-news.net/news/2019/09/18/2700064/dvama-maskirani-napadateli-sa-izvarshili-grabezh-v-kuhnyata-na-detsko-zavedenie-v-s-karnalovo.html", "text": "Криминалисти на Районно управление на МВР-Петрич работят по установяването на неизвестни извършители на грабеж. Това съобщиха от пресцентъра на  МВР . Вчера към 5.30 часа е получен сигнал, че двама маскирани са проникнали в кухнята на детско заведение в с. Кърналово и заплашвайки с остър предмет 60-годишна жена от персонала, са й отнели портмоне със сумата от около 150 лева. На място веднага е пристигнал дежурен екип, който е извършил оглед. По случая е образувано досъдебно производство, предприети са оперативни действия за установяването и задържането на извършителите на престъплението.", "date": "2019.09.18", "title": "Двама маскирани нападатели са извършили грабеж в кухнята на детско заведение в с. Кърналово"}
{"url": "http://www.focus-news.net/news/2019/09/18/2700065/rumanski-izsledovatelski-korab-shte-provede-nauchna-ekspeditsiya-v-balgarski-teritorialni-vodi-v-cherno-more.html", "text": "Министерският съвет разреши на румънския научно-изследователския кораб „Маре Нигрум“ да проведе океанографска експедиция в българските териториални води и в изключителната икономическа зона на България в Черно море между 27 септември и 6 октомври 2019 г. Това съобщиха от  правителствената информационна служба . \r\nЕкспедицията е част от международния проект „АНЕМОНЕ“ за оценка на уязвимостта на черноморската екосистема от човешки действия. Проектът има за цел да подобри координацията при опазване на околната среда и намаляване на отпадъците в Черно море. В него участват България, Румъния, Украйна и Турция. Целта на експедицията е да се приложат методики, разработени по проекта, които ще позволят събиране на нови данни за околната среда в Черно море.", "date": "2019.09.18", "title": "Румънски изследователски кораб ще проведе научна експедиция в български териториални води в Черно море"}
{"url": "http://www.focus-news.net/news/2019/09/18/2700063/tasko-ermenkov-bsp-promenite-v-nakazatelniya-kodeks-ne-biva-da-badat-politizirani.html", "text": "За консенсус между управляващи и опозиция по отношение на промените в Наказателния кодекс се обяви депутатът от БСП Таско Ерменков, след като се срещна с протестиращите, близки на жертви на тежки криминални престъпления. Темата не трябва да бъде политизирана, коментира за предаването „Добър ден“ на  Радио „Фокус“  народният представител. Разликата в предложението за промени в Наказателния кодекс на БСП от това на ГЕРБ е, че левицата настоява за премахване на съкратеното производство, когато става въпрос за тежки телесни повреди и умишлени убийства, без това да става по преценка на съдията обясни той. „Ние правим промени, които са свързани с наказателно процесуалния кодекс, което ще позволи всички дела, които не са влезли в процес  да могат да бъдат гледани по новите правила. Това включва и ужасното престъпление, което бе извършено в с. Сотиря. Ако побързаме да приемам тези промени, престъпникът ще бъде съден по новите правила“, обясни депутатът. Ерменков изрази надежда на заседанието на Комисията по правни въпроси да се постигне компромисен вариант по отношение на промените. „Колкото по-малко субективизъм има в съдебната система, толкова по-справедлива ще е тя, допълни той. \r\nЕвелина БРАНИМИРОВА", "date": "2019.09.18", "title": "Таско Ерменков, БСП: Промените в Наказателния кодекс не бива  да бъдат политизирани"}
{"url": "http://www.focus-news.net/news/2019/09/18/2700066/lokaliziran-e-pozharat-v-rayona-na-patya-s-kalipetrovo-s-babuk.html", "text": "Локализиран е пожарът в района на пътя с. Калипетрово – с. Бабук. Това съобщиха за  Агенция Фокус  от  ОДМВР - Силистра . Сигналът за пожара е бил получен около 11.00 часа. Съобщено е за пожар в Царевично стърнище в района на пътя село Калипетрово – село Бабук. Към момента пътят Силистра - Алфатар е затворен. Движението се регулира от полицейски служители и автомобилите се отклоняват по Околовръстния път. Пожарът е локализиран, но все още гасенето продължава.", "date": "2019.09.18", "title": "Локализиран е пожарът в района на пътя с. Калипетрово – с. Бабук"}
{"url": "http://www.focus-news.net/news/2019/09/18/2700070/balgariya-i-ungariya-shte-zadalbochat-satrudnichestvoto-si-v-oblastta-na-obrazovanieto-i-naukata.html", "text": "Правителството одобри проект на Програма за сътрудничество в областта на образованието и науката между Министерството на образованието и науката на България и Министерството на човешките ресурси и Министерството на иновациите и технологиите на Унгария за периода 2019-2021 г. Това съобщиха от  правителствената информационна служба . \r\nПрограмата предвижда сътрудничество в областта на общообразователната система и висшето образование, и по-конкретно насърчаване на прякото сътрудничество между средните и висшите училища. Ще се подкрепят двустранните контакти, обменът на лектори и гост-преподаватели във висшите училища, занимаващи се с обучение по езика и културата на другата страна. \r\nВ новия проект на програмата двете страни предвиждат да си разменят всяка година на реципрочна основа: \r\n-\tДо 5-ма студенти, изучаващи български респективно унгарски език за частичен срок на обучение с продължителност от един семестър (5 месеца), \r\n-\tДокторанти, изследователи и преподаватели общо за 10 месеца, за не по-малко от един и не повече от 3 месеца, владеещи езика на страната-домакин или друг език по взаимна договореност и след покана от приемащото висше училище. \r\n-\tДо 6 души в летни езикови семинари. \r\nБългарската страна ще приема унгарски гост-преподавател в Софийския университет „Свети Климент Охридски“ и унгарски лектор в Шуменския университет „Епископ Константин Преславски“. Унгарската страна ще приема български лектор в Университет „Лоранд Йотвьош“, Будапеща и Сегедския университет. \r\nБългарската страна подкрепя участието на Българското републиканско самоуправление, както и действащите с неговата поддръжка Българско училище за роден език и Българската двуезична малцинствена детска градина в национални програми за подпомагане на българските общности зад граница за изучаване на български език. \r\nПрограмата предвижда още и сътрудничество в областта на науката. По- конкретно това ще е финансиране според възможностите на двете страни на съвместни научноизследователски проекти, обмен на учени и експерти, които да бъдат включени в изпълнението на такива проекти; обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като например програма EUREKA.", "date": "2019.09.18", "title": "България и Унгария ще задълбочат сътрудничеството си в областта на образованието и науката"}
{"url": "http://www.focus-news.net/news/2019/09/18/2700069/pravitelstvoto-odobri-sklyuchvaneto-na-sporazumenie-za-izvarshvane-na-pregled-na-investitsionnata-politika.html", "text": "Правителството одобри сключването на Споразумение за извършване на Преглед на инвестиционната политика между България и Организацията за икономическо сътрудничество и развитие (ОИСР). Това съобщиха от  правителствената информационна служба . \r\nОсъществяването на Прегледа е задължителна стъпка по пътя на членството на България към ОИСР. Неговата цел е да мобилизира повече частни инвестиции, които да подпомогнат икономическия растеж и устойчивото развитие на страната ни. В допълнение, този акт би дал възможност на българската държава да почерпи опит от най-добрите икономики в света, което от своя страна ще съдейства на реформите във всички сектори на социално-икономическия живот на България и ще изпрати позитивно послание към инвеститорите за една стабилна и сигурна финансовата система. В резултат се очаква ускорено развитие на бизнес климата и подобряване на инвестиционната политика.", "date": "2019.09.18", "title": "Правителството одобри сключването на Споразумение за извършване на Преглед на инвестиционната политика"}
{"url": "http://www.focus-news.net/news/2019/09/18/2700072/mvr-dvama-mazhe-uchastvali-v-intsident-v-stolichno-zavedenie-se-predadoha-v-politsiyata.html", "text": "Двама мъже, участвали в инцидент в столично заведение, се предадоха вчера в полицията. Това съобщиха от пресцентъра на  МВР . От Софийска районна прокуратура им е наложена мярка за неотклонение \"парична гаранция\" от по 2000 лв. Те се издирваха за съпричастност към престъпление в софийско заведение, когато на 12 август вечерта група мъже нахлуха в обекта и нанесоха материални щети на част от мебелите и оборудването. В хода на процесуално-следствените действия са изготвени множество експертизи, има направени разпознавания и събрани свидетелски показания. Издирват се още двама от участниците в инцидента. Работата по случая продължава.", "date": "2019.09.18", "title": "МВР: Двама мъже, участвали в инцидент в столично заведение, се предадоха  в полицията"}
{"url": "http://www.focus-news.net/news/2019/09/18/2700058/gazeta-express-kosovo-amerikanski-senator-smyata-che-vuchich-shte-priznae-suvereniteta-na-kosovo.html", "text": "Американският сенатор Крис Мърфи смята, че президентът на Сърбия Александър Вучич ще признае независимостта на Косово, макар той още да смята за неприемливи сто процентовите мита, наложени от Прищина за сръбския внос, пише вестник  Gazeta Express . \r\nСенаторът написа в своя личен блог след визитата си Белград със своя колега от Конгреса на САЩ Рон Джонсън, че „вярва, че той (Вучич) има готовност да сключи сделка с Косово и да признае тяхната независимост, но точно сега е ядосан от митата“.  \r\n„Той казва, че веднага след като митата бъдат премахнати ще готов отново да обсъди въпроса“, пише сенаторът. Той добави, че според посолството на САЩ в Прищина, митата са нанесли сериозни щети и на косовската икономика. Мърфи също така заяви, че макар срещата му в Белград да е била дълга едва няколко часа, тя е била важна, „защото администрацията на президента на САЩ Доналд Тръмп неглижира все още активните конфликти на Балканите“. \r\n \r\n  Теодор Пенев", "date": "2019.09.18", "title": "Gazeta Express (Косово): Американски сенатор смята, че Вучич ще признае суверенитета на Косово"}
{"url": "http://www.focus-news.net/news/2019/09/18/2700067/dva-tsentara-za-grizha-za-hora-s-umstvena-izostanalost-zamenyat-uslugata-predostavyana-v-doma-v-shumenskoto-selo-lozevo.html", "text": "Два центъра за грижа за хора с умствена изостаналост заменят услугата, предоставяна в Дома в село Лозево, предаде репортер на  Радио „Фокус“ - Шумен . Проектът „Центрове за грижа за лица с умствена изостаналост“ беше представен на пресконференция с участието на д-р Светлана Маркова, заместник-кмет по социална политика и здравеопазване на Община Шумен и Радостина Хаджииванова, ръководител на проекта. Той е на стойност около 1 100 000 лв., като финансирането е със средства от ЕС по ОП „Региони в растеж“ и от държавния бюджет. Договорът е подписан на 7 януари тази година, а двата центъра трябва да бъдат готови до януари 2021 година.  \r\nРадостина Хаджииванова обясни, че идеята и основната цел на проекта е да се подобри качеството на живот на хората с умствени увреждания, които са в Дома в Лозево и извеждането им в среда, близка до семейната. На мястото на сегашния дом ще бъдат изградени два центъра, всеки с капацитет по 15 души. „Стартирали са всички процедури по обществени поръчки, предстои избор на изпълнител. Надяваме се да няма обжалване, за да можем да спазим срока по програмата и това да бъде един от успешните проекти на Община Шумен“, каза Радостина Хаджииванова.  \r\nСпоред д-р Светлана Маркова проектът е едновременно навременен  и закъснял. „Домът в село Лозево е за хора с умствени и психични увреждания, като капацитетът му е 90 души. Тези хора обитават сгради, строени 1938 година. Грижата за тях е съпътствана с много трудности. С изграждането на Центровете те ще имат друг комфорт и грижа на съвсем друго ниво. Проект е във връзка с политиката за деинституционализация на социалните услуги за възрастни и хора с увреждания“, каза д-р Маркова. Тя уточни, че освен двата центъра в Шумен, на територията на област Шумен ще има още два подобни - в село Имренчево, община Велики Преслав и в община Нови пазар. „Тези четири Центъра ще бъдат за грижа само за хора с умствена изостаналост, лицата с психични проблеми ще бъдат пренасочвани към други центрове в страната“, обясни д-р Маркова.  \r\nДомуващите от сегашния Дом в село Лозево ще бъдат извеждани поетапно. \r\nИвелина ИВАНОВА", "date": "2019.09.18", "title": "Два центъра за грижа за хора с умствена изостаналост заменят услугата, предоставяна в Дома в шуменското село Лозево"}
{"url": "http://www.focus-news.net/news/2019/09/18/2700076/ministerskiyat-savet-odobri-rezultatite-ot-sedmata-sesiya-na-mezhdupravitelstvenata-balgaro-mongolska-smesena-komisiya.html", "text": "Министерският съвет одобри резултатите от Седмата сесия на Междуправителствената българо-монголска смесена комисия за икономическо, търговско и научно-техническо сътрудничество, която се проведе на 24 и 25 юни в гр. Улан Батор, Монголия. Това съобщиха от  правителствената информационна служба . \r\nПо време на сесията бяха обсъдени въпроси свързани с търговско- икономическо сътрудничество, иновации, наука и образование, селско стопанство, култура, малки и средни предприятия, инвестиционно сътрудничество и други области от взаимен интерес. \r\nВ рамките на сесията България беше представена като надежден търговско- икономически партньор на Монголия, в качеството си на страна-членка на ЕС, предлагаща отлични условия за бизнес и инвестиции. Потвърдена бе важната роля на Междуправителствената комисия, като механизъм за развитие на сътрудничеството между България и Монголия.", "date": "2019.09.18", "title": "Министерският съвет одобри резултатите от Седмата сесия на Междуправителствената българо-монголска смесена комисия"}
{"url": "http://www.focus-news.net/news/2019/09/18/2700075/nelina-tsarova-obshtina-veliko-tarnovo-interesnite-meropriyatiya-v-grada-ne-priklyuchvat-na-22-septemvri-a-prodalzhavat-do-kraya-na-mesetsa.html", "text": "Театрална премиера, международен музикален конкурс и още интересни инициативи предстоят в града до края на септември. Това съобщи в ефира на  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Общината. На 25 септември предстои втората премиера „Взех тъ, Радке, взех тъ“ на Музикално-драматичен театър „Константин Кисимов“. „От 26 до 29 септември ще се проведе XVII Международен конкурс  за млади изпълнители на популярна песен „Сребърна Янтра“, концертите са в МДТ. На 26 септември от 17.30 часа ще бъде открита една юбилейна изложба – ревизия, посветена на 75-годишнината от рождението на проф. Стефан Груев, виден художник”, допълни Църова. В края на месеца предстои и седмото издание на националната екоинициатива „Стара хартия за нова книга“. Тя ще е на 29 септември от 10.00 до 13.00 часа в парк „Марно поле“. \r\nЛуиза ТРАНЧЕВА", "date": "2019.09.18", "title": "Нелина Църова, Община Велико Търново: Интересните мероприятия в града не приключват на 22 септември, а продължават до края на месеца"}
{"url": "http://www.focus-news.net/news/2019/09/18/2700078/nezakonno-pritezhavani-boepripasi-i-pushka-sa-otkriti-v-doma-na-62-godishen-mazh-ot-selo-tiyanovtsi.html", "text": "62-годишен мъж от село Тияновци е задържан в полицейския арест за срок до 24 часа, след като в дома му служителите на реда открили незаконно притежавани боеприпаси и пушка. Това съобщиха от пресцентъра на  МВР . Вчера, при извършено претърсване, полицаите намерили и иззели пушка, два пълнителя и 14 патрона за огнестрелно оръжие различен калибър. По случая в Районно управление на МВР-Видин е образувано бързо производство по чл.339, ал.1 от НК.", "date": "2019.09.18", "title": "Незаконно притежавани боеприпаси и пушка са открити в дома на 62-годишен мъж от село Тияновци"}
{"url": "http://www.focus-news.net/news/2019/09/18/2700073/ministarat-na-finansite-shte-vodi-delegatsiyata-za-uchastie-v-redovnite-godishni-sreshti-na-savetite-na-upravitelite-na-grupata-na-svetovnata-banka-i-na-mezhdunarodniya-valuten-fond.html", "text": "Правителството определи състава на делегацията, с която страната ни ще участва в редовните годишни срещи на Съветите на управителите на Групата на Световната банка и на Международния валутен фонд (МВФ). Заседанията ще се проведат в периода 18-20 октомври 2019 г. във Вашингтон. Това съобщиха от  правителствената информационна служба . \r\nБългарската делегация ще се води от министъра на финансите Владислав Горанов в качеството му на управител за Република България в организациите от Групата на Световната банка. В срещите ще участват и управителят на Българската народна банка (БНБ) и управител за България в МВФ Димитър Радев, подуправителят на БНБ и заместник-управител за страната в Световната банка Радослав Миленков, както и директорът на дирекция „Международни финансови институции“ на Министерството на финансите като временен заместник-управител за България в МВФ. \r\nВ рамките на форума българските делегати ще се срещнат с висшите ръководни екипи на МВФ и на Световната банка, с представители на международни финансови институции, на инвестиционни и централни банки. \r\nУчастието в годишните срещи на Съветите на управителите увеличава възможностите на България за разширяване и стабилизиране на международните контакти във финансовата сфера.", "date": "2019.09.18", "title": "Министърът на финансите ще води делегацията за участие в редовните годишни срещи на Съветите на управителите на Групата на Световната банка и на Международния валутен фонд"}
{"url": "http://www.focus-news.net/news/2019/09/18/2700077/odobren-e-otchetat-za-sastoyanieto-na-informatsionnite-resursi-v-administratsiyata.html", "text": "Електронното управление изисква съгласуваност, оперативна съвместимост и системна интеграция на информационните ресурси на административните органи при устойчив модел за дългосрочно управление. Това се посочва в Отчета за състоянието и Годишен план за развитието и обновяването на информационните ресурси в администрацията и информационните ресурси на Единната електронна съобщителна мрежа на държавната администрация и за нуждите на националната сигурност. Това съобщиха от  правителствената информационна служба . Правителството одобри документа, който очертава актуалното състояние в периода 1 август 2018 г.-31 юли 2019 година, както и основните постижения и насоки в политиката за реализация на електронното управление в България. \r\nВ процес на прилагане е приетата нова Наредба за минималните изисквания за мрежова и информационна сигурност, според изискванията на Закона за киберсигурност. Разширени са функционалностите на хоризонталните системи на е-управлението. Администрацията премина изцяло към електронен обмен на документи, с което времето за регистрацията на един документ и връщането на отговор се съкрати неколкократно. Регистрирани са над 23 000 активни профили на администрациите, на физически и юридически лица в системата за сигурно електронно връчване. Напредък се отбелязва и в развитието на споделените ресурси на е-управлението. \r\nСред тревожните тенденции, изведени в документа, са нарасналите заплахи за мрежовата и информационната сигурност - сигналите за нарушения във и от българското интернет пространство са се увеличили с една трета по статистически данни. Административните органи предприемат решителни действия за повишаване общото ниво на сигурност на техните ресурси поради нарастващия относителен дял на инциденти с увреждащо въздействие върху мрежовата и информационната сигурност. \r\nПрез 2018 и 2019 година са постигнати положителни резултати в развитието на хоризонталните системи и споделените ресурси на е-управлението. Напредък има и по отношение на усъвършенстването на стратегическата и правната рамка. Фокусът през следващите години се поставя върху използването на тези системи и ресурси, мерките за повишаване нивото на мрежовата и информационната сигурност чрез ефективното прилагане на изискванията на законодателството, както и  - върху капацитета на човешките и информационно-комуникационните ресурси в областта на е-управлението.", "date": "2019.09.18", "title": "Одобрен е отчетът за състоянието на информационните ресурси в администрацията"}
{"url": "http://www.focus-news.net/news/2019/09/18/2700079/pravitelstvoto-odobri-sastava-na-balgarskata-delegatsiya-za-uchastie-v-74-ta-sesiya-na-obshtoto-sabranie-na-oon.html", "text": "Министерският съвет одобри днес състава на българската делегация за участие в 74-та редовна сесия на Общото събрание на Организацията на обединените нации в Ню Йорк. Това съобщиха от  правителствената информационна служба . \r\nДелегацията ще бъде водена от Президента на Република България Румен Радев. Заместник министър-председателят по правосъдната реформа и министър на външните работи Екатерина Захариева ще бъде член на делегацията.", "date": "2019.09.18", "title": "Правителството одобри състава на българската делегация за участие в 74-та сесия на Общото събрание на ООН"}
{"url": "http://www.focus-news.net/news/2019/09/18/2700080/pravitelstvoto-prie-dopalnenie-na-pravilnika-za-prilagane-na-zakona-za-tyutyuna-tyutyunevite-i-svarzanite-s-tyah-izdeliya.html", "text": "Министерският съвет прие допълнение на Правилника за прилагане на Закона за тютюна, тютюневите и свързаните с тях изделия. Целта е подзаконовата нормативна уредба да бъде приведена в съответствие със Закона. Това съобщиха от  правителствената информационна служба . \r\nПредвижда се потребителските опаковки на тютюневите изделия, различни от цигарите и тютюна за ръчно свиване на цигари, да бъдат маркирани по подходящ начин, идентифициращ мястото и времето (датата) на производство на съответното изделие. \r\nПроизводителите, вносителите и лицата, които внасят от друга държава - членка на Европейския съюз, или от държава - страна по Споразумението за Европейското икономическо пространство, или от Конфедерация Швейцария тютюневи изделия, различни от цигарите и тютюна за ръчно свиване на цигари, следва да представят в Министерството на икономиката необходимата информация. Тя включва цифрите и/или буквите от кода, идентифициращи датата на производство. Тази информацията следва да бъде представена не по-късно от 14 дни преди пускането на пазара на съответното тютюнево изделие.", "date": "2019.09.18", "title": "Правителството прие допълнение на Правилника за прилагане на Закона за тютюна, тютюневите и свързаните с тях изделия"}
{"url": "http://www.focus-news.net/news/2019/09/18/2700082/prieta-e-naredba-za-elektronnata-platforma-za-prodazhba-na-imoti.html", "text": "Правителството прие Наредба за електронната платформа за продажба на имоти - частна държавна собственост и на имоти - собственост на търговски дружества с повече от 50 на сто държавно участие в капитала или търговски дружества, чиито дялове или акции са собственост на търговско дружество с повече от 50 на сто държавно участие в капитала. Това съобщиха от  правителствената информационна служба . \r\nСъздаването на електронна платформа за продажба на имоти - държавна собственост, ще осигури по-голяма прозрачност на извършваните продажби, а информацията ще достигне до по-широк кръг заинтересовани лица. Това от своя страна ще доведе до постигането на по-високи цели и ще улесни инвеститорите при инвестиционните им намерения. Не на последно място ще бъде постигната основната цел на електронното управление, а именно повишаване на удовлетвореността на гражданите и качеството на услугата, предоставяна от Агенцията за приватизация и следприватизационен контрол (АПСК) при продажна на имоти - държавна собственост чрез съкращаване на сроковете по процедурата и намаляване на административната тежест за гражданите и бизнеса.", "date": "2019.09.18", "title": "Приета е Наредба за електронната платформа за продажба на имоти"}
{"url": "http://www.focus-news.net/news/2019/09/18/2700068/ministerski-savet-uchredi-bezsrochen-servitut-varhu-pozemleni-imoti-v-gorska-teritoriya-publichna-darzhavna-sobstvenost.html", "text": "Министерски съвет учреди безсрочен сервитут върху поземлени имоти в горска територия - публична държавна собственост. Това съобщиха от  правителствената информационна служба . Те се намират в землището на гр. Шумен и са с обща площ 5,713 дка. Имотите се намират в района на дейност Североизточно държавно предприятие. Сервитутът се учредява за изграждане на трасе за външно кабелно електрозахранване на базова станция.  \r\nНа община Септември се прехвърля безвъзмездно правото на собственост върху имот - държавна собственост, който се намира на ул. „Четиридесет и четвърта“ № 33 в гр. Ветрен и представлява „Санаториум“, с площ 13 100 кв. м, ведно с построените върху него сгради. Общината ще използва имота за разкриване на Център за социална рехабилитация и интеграция за деца и пълнолетни лица с увреждания към община Септември. Предоставянето на услугата подкрепа на индивидуалното развитие, поддържане и придобиване на нови способности и самостоятелност на лица с различни по вид и степен на увреждане, както и подкрепа на лица от различни рискови групи, чрез целенасочени дейности, за интеграция и превенция на социалното изключване. \r\nНа Община Самоков се прехвърля собствеността върху самостоятелен \r\nобект - държавна собственост, намиращ се на ул. „Македония“ № 34 в гр. Самоков. Той ще бъде използван от Общината за удовлетворяване на социални нужди, като ще бъде превърнат в Клуб на пенсионера. \r\nС друго свое решение правителството обяви имот - публична държавна собственост за частна държавна собственост. Имотът се намира в град Ямбол, ул. „Мир“ № 32 и е с площ 5 659 кв. м. заедно с построените в него три сгради с обща застроена площ 999 кв. м. Към момента се управлява от областния управител на Ямбол, но тъй като областната администрация разполага със самостоятелна сграда за дейността си няма необходимост от друга такава. Чрез смяната на статута на имота ще се създаде възможност той да бъде продаден по реда на Закона за приватизация и следприватизационен контрол с цел привличане на инвестиции и развитие на бизнеса в района.", "date": "2019.09.18", "title": "Министерски съвет учреди безсрочен сервитут върху поземлени имоти в горска територия - публична държавна собственост"}
{"url": "http://www.focus-news.net/news/2019/09/18/2700083/s-nova-naredba-se-garantira-poveche-publichnost-i-prozrachnost-v-sistemite-za-finansovo-upravlenie-i-kontrol-v-organizatsiite-ot-publichniya-sektor.html", "text": "Правителството прие Наредба за формата, съдържанието, сроковете, реда и начина за представяне на информация по чл. 8, ал. 1 от Закона за финансовото управление и контрол в публичния сектор (ЗФУКПС). Това съобщиха от  правителствената информационна служба . Към съществуващата Наредба, приета с ПМС № 233 от 4.09.2006 г., се добавя политиката за докладване и отчетност на състоянието и изпълнението на управленската отговорност в системите за финансово управление и контрол в организациите от публичния сектор. \r\nВсеки ръководител на организация - първостепенен разпоредител с бюджет, която попада в обхвата на чл. 2 от Закона за финансовото управление и контрол в публичния сектор, с изключение на Висшия съдебен съвет и Сметната палата, е длъжен ежегодно да докладва за състоянието на системите за финансово управление и контрол на министъра на финансите. С цел събирането на необходимата информация и изготвянето на годишен доклад е предвидено министърът на финансите, ежегодно до 1 декември, да утвърждава въпросник за състоянието на системите за финансово управление и контрол. \r\nТъй като с промените в Закона за финансовото управление и контрол в публичния сектор, обнародвани в ДВ, бр. 13 от 12.02.2019 г., беше разширено приложното поле на закона, като към организациите от публичния сектор бяха включени търговските дружества, включително лечебните заведения с над 50 на сто държавно и/или общинско участие в капитала, както и техните дъщерни дружества, в Наредбата е указано изискването те също да докладват за състоянието на системите за финансово управление и контрол. \r\nВ съответствие с държавната политика за въвеждане на електронното управление, в Наредбата има изискване подаването на тази информация да е по електронен път, чрез специализирания модул „Годишно докладване“ на Министерството на финансите. С това ще се намали административната тежест и ще се отговори на новите изисквания на обществото за осигуряване на леснодостъпни услуги. \r\nДругите промени, които се предвиждат в Наредбата, се отнасят до въвеждане на задължението за публикуване на указанията за годишното докладване на интернет страницата на Министерството на финансите, с което се цели осигуряване на публичност.", "date": "2019.09.18", "title": "С нова наредба се гарантира повече публичност и прозрачност в системите за финансово управление и контрол в организациите от публичния сектор"}
{"url": "http://www.focus-news.net/news/2019/09/18/2700084/117-konopeni-rasteniya-sa-otkriti-ot-politsiyata-na-granitsite-na-zemlishtata-na-selata-staroseltsi-i-dolni-lukovit.html", "text": "Конопени насаждения разкриха полицаи при специализирана полицейска операция на сектор „Противодействие на криминалната престъпност“ при ОДМВР - Плевен и на Районно управление на МВР - Долни  Дъбник. Това съобщиха от пресцентъра на  МВР .  В хода на действията, осъществени на 17 септември, полицаите арестували двама души, докато поливали наркотични растения. Те били засадени на площ от 90 кв. м в широколистна гора, на границите на землищата на селата Староселци и Долни Луковит. Установени са 117 вегетационно развити и направили съцветия с различен диаметър растения от рода на конопа, с височина от 1 м до 1.50 м, които са иззети и им е назначена физико-химична експертиза. В непосредствена близост, в лек автомобил „БМВ“, са открити общо 13 туби, с вместимост 20 л и 10 литра, с тор, мобилен телефон и сумата от 800 лева. Двамата жители на село Староселци, на 28 и на 16 години, са задържани с полицейска мярка за срок до 24 часа. За случая е уведомен районен прокурор за престъпление по чл. 354 в от НК. Работата по образуваното досъдебно производство продължава.", "date": "2019.09.18", "title": "117 конопени растения са открити от полицията на границите на землищата на селата Староселци и Долни Луковит"}
{"url": "http://www.focus-news.net/news/2019/09/18/2700085/pravitelstvoto-prie-izmeneniya-i-dopalneniya-v-naredbata-za-sashtestvenite-iziskvaniya-i-otsenyavane-saotvetstvieto-na-igrachkite.html", "text": "Правителството прие изменения и допълнения в Наредбата за съществените изисквания и оценяване съответствието на играчките, която определя правилата за употреба на химични вещества в детските играчки. Това съобщиха от  правителствената информационна служба . \r\nПо искане на ЕК, Научният комитет по рисковете за здравето и околната среда изследва необходимостта от преразглеждане на границите на съдържание на хром (VI) в детски играчки или техни компоненти, по- специално по отношение на неговите потенциални канцерогенни ефекти. С оглед на това препоръча намаляване на настоящата гранична стойност за хром (VI) в остъргана от играчките материя, като например бои върху детските играчки, твърди и меки полимери, дърво, текстил и др. \r\nПроектът предвижда изискванията да започнат да се прилагат от 18 ноември 2019 г.", "date": "2019.09.18", "title": "Правителството прие изменения и допълнения в Наредбата за съществените изисквания и оценяване съответствието на играчките"}
{"url": "http://www.focus-news.net/news/2019/09/18/2700086/misiyata-na-balgariya-v-barselona-shte-bade-s-rang-na-generalno-konsulstvo.html", "text": "Бъдещата мисия на Република България в Барселона, Кралство Испания ще бъде с ранг на Генерално консулство. Това прие днес Министерският съвет заедно с Постановление за одобряване на допълнителни разходи по бюджета на Министерството на външните работи за 2019 г. Това съобщиха от  правителствената информационна служба . \r\nЗа финансовото обезпечаване генералното консулство Министерският съвет одобри допълнителни разходи по бюджета на МВнР за 2019 г. в размер до 178 508 лв.", "date": "2019.09.18", "title": "Мисията на България в Барселона ще бъде с ранг на Генерално консулство"}
{"url": "http://www.focus-news.net/news/2019/09/18/2700087/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили по пунктовете на българо-турската граница, преминаването се осъществява без забавяне. \r\nМария ПОПЧЕВА", "date": "2019.09.18", "title": "Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/09/18/2700090/pravitelstvoto-odobri-dogovori-za-predostavyane-na-bezvazmezdna-finansova-pomosht.html", "text": "Правителството одобри изменение на Решение на Министерския съвет с оглед сключването на Договори за предоставяне на безвъзмездна финансова помощ за частично възстановяване на направените от инвеститора задължителни осигурителни и здравни вноски за работниците и служителите, заели новите работни места. Това съобщиха от  правителствената информационна служба . Договорите са свързани с осъществяването на сертифицирани инвестиционни проекти по Закона за насърчаване на инвестициите (ЗНИ) на десет дружества.  \r\nПредоставената безвъзмездна финансова помощ в размер до 6.1 млн. лв. за периода 2019-2021 г. е за частично възстановяване за период до 12 месеца от разкриването на съответното работно място. \r\nПроектите са за разширяване на дейността на съществуващи и откриване на нови предприятия, локализирани основно в района на столицата, Индустриална зона Божурище, както и в градовете Пловдив и Костинброд. Планира се разкриването на 1398 нови работни места и извършването на инвестиции в размер на 80.9 млн. лв. Проектите се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. \r\nПроектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп“ АД, „Интрама Протек“ ЕООД, „Кока Кола Юрпиън Партнърс Сървисис България” ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер- Хелла Термоконтрол“ ЕООД.", "date": "2019.09.18", "title": "Правителството одобри Договори за предоставяне на безвъзмездна финансова помощ"}
{"url": "http://www.focus-news.net/news/2019/09/18/2700088/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри позицията на България за редовното заседание на Съвета на Европейския съюз „Транспорт, телекомуникации и енергетика“, част „Енергетика“, което ще се проведе на 24 септември в Брюксел. Това съобщиха от  правителствената информационна служба . Предвижда се енергийните министри да обменят мнения относно последващите действия след публикуването на съобщението на ЕК относно националните планове в областта на енергетиката и климата, както и конкретните препоръки към всяка държава членка. Ще бъде обсъдено също по какъв начин държавите членки биха постигнали климатична неутралност в енергийния сектор.  \r\nВъв формат „Транспорт“ Съвет на ЕС по транспорт, телекомуникации и енергетика ще проведе извънредно заседание на 20 септември в Брюксел. Министрите ще обсъдят намаляването на емисиите на парникови газове в транспорта. Друг акцент е преразглеждането на Директивата за евровинетката, която предвижда нова схема за пътно таксуване според принципа „потребителят и замърсителят плащат“.  \r\nСъветът на ЕС по земеделие и рибарство ще проведе неформално заседание в периода 22-24 септември в Хелзинки. Ще бъде проведена дискусия по темата „Промяна на ролята на земеделските производители относно действията, свързани с климата - Насърчаване на устойчиво земеделие чрез поглъщане на въглерод от почвата“.", "date": "2019.09.18", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/09/18/2700091/nyama-sashtestvena-promyana-v-tsenite-na-zelenchutsite-v-targovskata-mrezha-v-smolyan.html", "text": "Няма съществена промяна в цените на зеленчуците в търговската мрежа в Смолян, установи репортерска проверка на  Радио „Фокус“ – Смолян . Цената на червените чушки от седмици е около 1,50 лв. за килограм. Камбите доскоро са били по 1,80 лв., а сега достигат до 2,50 лв. за килограм. Цената на карфиола е 1,40 лв. Лек спад има в цената на доматите, които от 2,00 лв. сега са около 1,70 лв. за килограм. Понижение има и в цената на патладжаните от 1,20 на 1,00 лв./кг. Цената на връзка праз лук е 2,50 лв.  Въпреки постоянните цени, смолянчани правят различни зимнини и купуват от зеленчуците, коментират търговците. Местните най-често затварят буркани с туршии, лютеница и чушки. \r\nНели ГЕРГЬОВСКА", "date": "2019.09.18", "title": "Няма съществена промяна в цените на зеленчуците в търговската мрежа в Смолян"}
{"url": "http://www.focus-news.net/news/2019/09/18/2700089/erdogan-turtsiya-shte-osashtestvi-svoite-individualni-planove-ako-sdelkata-za-zonata-za-sigurnost-propadne.html", "text": "Турция ще осъществи своите собствени планове след две седмици, в случай, че сделката между Вашингтон и Анкара за зоната за сигурност в Северна Сирия не доведе до резултати, заяви президентът на Турция Реджеп Тайип Ердоган, цитиран от  Anadolu Agency . \r\nИзказването му дойде по време на откриването на новата академична година в Анкара. \r\n„Два или три милиона сирийски бежанци в Турция и Европа могат да бъдат преселени обратно в зоната за сигурност на изток от (река) Ефрат в Северна Сирия“, заяви турският президент. \r\nТой подчерта, че Анкара ще очаква „по-конкретна подкрепа“ от Европейските страни в Идлиб и зоната за сигурност, като заяви, че „Турция вече няма нужда от прости думи“. \r\n„Страната ни е приела безпрецедентните 3,6 млн. бежанци. Тогава запада трябва да направи същото“, каза Ердоган и добави, че Анкара не може да поеме отговорност за 4 млн. мигранти без да е осигурен мирът в Идлиб.  \r\nПо-рано Белия дом и Турция се споразумяха за създаването на Зона за сигурност в северната част на Сирия, където да провеждат съвместни патрули, както и да осигурят „мирен коридор“ , чрез който бежанците да се върнат по родните си места. \r\n \r\n  Теодор Пенев", "date": "2019.09.18", "title": "Ердоган: Турция ще осъществи своите индивидуални планове, ако сделката за зоната за сигурност пропадне"}
{"url": "http://www.focus-news.net/news/2019/09/18/2700093/balgariya-i-republika-koreya-shte-zadalbochat-satrudnichestvoto-si-v-sferata-na-malkite-i-sredni-predpriyatiya-i-investitsiite.html", "text": "Правителството прие Решение за одобряване на проект на Меморандум за разбирателство между българската Изпълнителна агенция за насърчаване на малките и средните предприятия (ИАНМСП) към министъра на икономиката и Агенция за насърчаване на търговията и инвестициите на Република Корея (KOTRA). Това съобщиха от  правителствената информационна служба . \r\nМеморандумът ще подпомогне развитието на двустранното икономическо сътрудничество между Република България и Република Корея. Като признават стратегическото значение на развитието на малките и средните предприятия за повишаване на заетостта, икономическата и социалната стабилност, страните се договарят да подпомагат предприятията от съответните държави и да установят и поддържат различни форми на сътрудничество. \r\nВ Меморандума се предвижда ИАНМСП и Агенцията за насърчаване на търговията и инвестициите на Корея да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията между двете държави. България и Корея поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nБългарската и корейската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.  \r\nПартньорство между България и Република Корея в областта на развитието на малките и средните предприятия предвижда и проектът на Меморандум за разбирателство между ИАНМСП и Асоциацията на вносителите на Корея (KOIMA).  \r\nМинистерският съвет одобри също така Проект на Меморандум за разбирателство между Българската агенция за инвестиции (БАИ) Агенцията за насърчаване на търговията и инвестициите на Корея (KOTRA).  \r\nДвете агенции са водени от убеждението, че чуждестранните инвестиции имат съществен принос за икономическото и социално развитие и на двете страни. Те отчитат, че предоставянето и разпространяването на точна и актуална инвестиционна информация има решаващо значение за подпомагане на инвеститорите при взимането на успешни бизнес решения. В тази връзка с предложения Меморандум за разбирателство, се потвърждават съществуващите отношения на сътрудничество и добросъседство. \r\nБАИ и KOTRA взаимно ще си сътрудничат и при осъществяването на дейности за насърчаване на инвестициите, всяка в съответствие с правомощията си, включващи подпомагане при реализацията на инвеститорски посещения, размяна на покани за бизнес форуми, търговски и инвестиционни изложения и други промоционални дейности. \r\nВ Меморандума се предвижда агенциите да бъдат партньори в областта на привличането на инвестиции и реализация на нови проекти, като предоставят реални възможности и информация за разширяване на бизнес контактите между потенциални инвеститори от България и Република Корея.", "date": "2019.09.18", "title": "България и Република Корея ще задълбочат сътрудничеството си в сферата на малките и средни предприятия и инвестициите"}
{"url": "http://www.focus-news.net/news/2019/09/18/2700095/balgariya-i-republika-koreya-shte-si-satrudnichat-v-razvitieto-na-transporta.html", "text": "България и Република Корея ще си сътрудничат в развитието на пътния, железопътния, въздушния и комбинирания транспорт, предвижда проект на меморандум за разбирателство между двете страни. Документът бе одобрен днес от правителството. Това съобщиха от  правителствената информационна служба . \r\nМеморандумът включва обмен на технологии и опит в областта на транспортна инфраструктура и безопасността, както и сътрудничество между транспортните организации с цел засилване на тяхната конкурентоспособност на местните и международни пазари.", "date": "2019.09.18", "title": "България и Република Корея ще си сътрудничат в развитието на транспорта"}
{"url": "http://www.focus-news.net/news/2019/09/18/2700094/protest-s-iskane-za-spravedlivi-prisadi-za-tezhkite-prestapleniya-valnuva-polititsite-obzor.html", "text": "Протест с искане за справедливи присъди за тежките престъпления вълнува политици. Протестът се проведе пред сградата на Народното събрание. Недоволстващите граждани внесоха в деловодството на парламента 15 882 подписа за промени в Наказателния кодекс. С протестиращите се срещнаха представители на \"Обединени патриоти\", а по-късно и лидерът на БСП Корнелия Нинова и народни представители от партията. На съвместен брифинг лидерът на БСП Корнелия Нинова заяви, че оглавяваната от нея партия категорично подкрепя близките на жертви на тежки престъпления. \"С нас са близките на жертви на тежки престъпления, в които случаи е прилагано съкратено производство или предстоят процеси, както е случая с Криси от Сотиря. Те ще представят своите искания и подписка за справедливост и възмездие за тези престъпления. От наше име искам да заявя, че категорично ги подкрепяме без никакви партийно-политически алтернативи или агресия. Заявявам го абсолютно категорично. Дори по покана на бабата на Криси бях в техния дом. Това, което видях, никога не се забравя и е страшно за държавата. Ние внесохме законопроект, в който казваме, че в тези случаи на тежки телесни повреди и убийства няма да се прилага споразумение, няма да се намалява присъдата от доживот на по-малка\", каза Нинова. От своя страна председателят на Правна комисия и депутат от ГЕРБ заяви, че ГЕРБ също има промени в НПК. Те бяха внесени на 5 септември в началото на новия политически сезон. Измененията целят да се запази института на съкратеното съдебно следствие, но и да се отговори на обществените очаквания за наказание при причиняване на смърт и тежка телесна повреда. \"Това е нашето предложение с оглед на това, че въвеждайки отмяна на съкратеното съдебно следствие, общият ред ще продължи много дълго. Това е изключително болезнена хора за пострадалите хора. Много дълъг процес, ако липсват свидетели, експертизи и т.н. С оглед това са нашите мотиви. Предстои да бъде обсъдено в Комисията по правни въпроси, да изслушаме всички експертни мнения, на Министерство на правосъдието, главния прокурор, Върховните касационни съдии, да чуем всички гледни точки\", заяви Анна Александрова. В следобедните часове законопроектите бяха обсъдени на заседание на Правната комисия.  \r\nДеница КИТАНОВА", "date": "2019.09.18", "title": "Протест с искане за справедливи присъди за тежките престъпления вълнува политиците (ОБЗОР)"}
{"url": "http://www.focus-news.net/news/2019/09/18/2700092/usavarshenstvat-se-pravilata-za-konkursi-i-atestatsii-na-magistrati.html", "text": "Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт, приети от правителството. Това съобщиха от  правителствената информационна служба . \r\nЗаконопроектът, предложен от Министерството на правосъдието и изработен от широк кръг експерти, цели преодоляване на формализма при прилагане на редица норми и оптимизиране на процедури. \r\nПо отношение на атестирането се предлага създаване на помощни атестационни комисии при съдилищата, избирани „ad hoc“, редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации. \r\nВнася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява. \r\nОптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователи. \r\nИзмененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации.", "date": "2019.09.18", "title": "Усъвършенстват се правилата за конкурси и атестации на магистрати"}
{"url": "http://www.focus-news.net/news/2019/09/18/2700096/tass-nad-160-grazhdani-na-severna-koreya-byaha-zadarzhani-za-brakonierstvo-v-yaponsko-more.html", "text": "Граничните служители на Руската Федерация са задържали общо над 160 граждани на КНДР и двама севернокорейски учени в Японско море за бракониерство, предава агенция  ТАСС . \r\nСпоред агенцията има  и пострадали сред задържаните гражданите на КНДР. \r\n\"В резултат на координираните действия на бреговата охрана, авиацията и специалните части, граничарите ни задържаха двама учени, 11 моторни лодки и 161 граждани на КНДР. Сред чужденците има пострадали, които са получили необходимата помощ\", заявиха от Центъра за връзки с обществеността на Федералната служба за сигурност на Русия (ФСБ). \r\nГраничните служители са иззели забранени риболовни принадлежности и незаконно получени морски биологични ресурси от задържаните.  \r\n„Нарушителите са предадени на за по-нататъшно разследване и процесуално решение“, добавиха говорителите на ФСБ. \r\nКакто бе уточнено, в акцията са били ранени и четирима руски граничари, които обаче не са получили сериозни наранявания. \r\n\"Състоянието на здравето на четиримата граничари е задоволително. Няма заплаха за живота им\", заявиха руските служби за сигурност. \r\n \r\n  Теодор Пенев", "date": "2019.09.18", "title": "ТАСС: Над 160 граждани на Северна Корея бяха задържани за бракониерство в Японско море"}
{"url": "http://www.focus-news.net/news/2019/09/18/2700081/zapochva-izgrazhdaneto-na-balkanski-potok-obzor.html", "text": "Започва изграждането на Балкански поток. Това стана ясно на брифинг в Министерски съвет, на който присъстваха министър-председателят Бойко Борисов, министърът на промишлеността и търговията на Руската федерация Денис Мантуров, посланикът на Кралство Саудитска Арабия Масфер Бил Абдулрах , ръководителят на „Булгартрансгаз“, както и представител на обединение Консорциум \"Аркад\". Договорът за строежа на Балкански поток е между „Булгартрансгаз“ и обединение Консорциум „Аркад“ за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българко-сръбската граница. Стойността му е 1.102 млрд. евро. Срокът, за който трябва да бъде реализиран и въведен в експлоатация газопроводът, е 615 дни, като в рамките на първите 250 дни трябва да бъде изградена линейна инфраструктура с дължина 308 км. Премиерът посочи, че Държавната компания на Саудитска Арабия се е класирала първа за изпълнението на газопровода при честна и прозрачна процедура. По думите му това е една огромна инвестиция, която ще позволи на България да не губи мястото си на газовата карта. Стана ясно и, че 90 % от тръбите вече са на територията на страната и предстои да се разпръснат по трасето и строежът да започне. Борисов посочи, че  „Южен поток“ е бил спрян по време на мандата на предишното правителство заради корупция и обществени поръчки, проведени по непрозрачния начин. Поддържайки енергийната тематика, министър-председателят обърна внимание и на атомната централа АЕЦ „Белене“. Той припомни, че два от реакторите вече са закупени от българска страна  и отбеляза, че е важно процедурите около проекта да са прозрачни, ясни и точни. Борисов посочи и, че строежа на Балкански поток е много положителен белег за това, че отношенията на България и Русия вървят в добър тон, тъй като по тази тема се действа заедно. От своя страна министърът на промишлеността и търговията на Руската федерация Денис Мантуров заяви, че Русия разчита да участва в строежа на атомната централа и вече е подала съответната заявка за това. На срещата между Борисов и Мантуров са обсъждани и теми за взаимна доставка на машини и техника. Стана ясно и, че Русия има интерес да купува и българска фармацевтична продукция, както и да разширява този тип сътрудничество. На срещата са били обсъдени и хуманитарното сътрудничество между двете страни, както и съвместната работа в областта на образованието. В края на брифинга министър-председателят коментира шеговито и случая с махнатите микрофони при посещението на председателят на ЕК Урсула фон дер Лайен в България с думите, че оттогава ходи с микрофон в джоба, за да може, който иска, да заповяда да задава въпроси.  \r\n \r\nТеодора ПАВЛОВА", "date": "2019.09.18", "title": "Започва изграждането на Балкански поток (ОБЗОР)"}
{"url": "http://www.focus-news.net/news/2019/09/18/2700074/ria-novosti-ruskite-kompanii-predlagat-pomosht-na-sauditska-arabiya-sled-atakite-sreshtu-petrolnite-rafinerii-v-stranata.html", "text": "Редица руски компании предложиха помощ на Саудитска Арабия в опит да помогнат на Рияд да преодолее щетите, причинени от атаките с безпилотни самолети върху съоръженията на „Сауди Арамко“, което доведе до големи загуби в производството на петрол в кралството, заяви ръководителят на Руския фонд за преки инвестиции Кирил Димитриев, цитиран от  РИА Новости . \r\n\"Руското стратегическо партньорство със Саудитска Арабия продължава да играе ключова роля в създаването на ОПЕК и в стабилизирането на петролните пазари. Редица руски компании предложиха своята помощ на саудитските ни партньори за преодоляване на огромните щети от тези атаки\", заяви Дмитриев. \r\n„Бързото възстановяване в Саудитска Арабия подчертава високия професионализъм и устойчивостта на компанията „Арамко“ в условията на сериозна атака срещу петролната индустрия и глобалната икономика\", добави той. \r\nЕдин от най-големите производители и износители на петрол, Саудитска Арабия  намали производството си на преработен петрол наполовина след атаките върху две от най-големите петролни рафинерии в страната.  \r\nЙеменските шиитски бунтовници, срещу които се бори арабската коалиция, водена от Саудитска Арабия по-рано поеха отговорност за нападенията. Американският държавен секретар Майк Помпео заяви, че няма доказателства за нападение от Йемен, и вместо това обвини Иран за атаките, макар Техеран да отхвърли тези твърдения. \r\n \r\n  Теодор Пенев", "date": "2019.09.18", "title": "РИА Новости: Руските компании предлагат помощ на Саудитска Арабия след атаките срещу  петролните рафинерии в страната"}
{"url": "http://www.focus-news.net/news/2019/09/18/2700102/prodalzhava-kulturnata-programa-na-esennite-praznitsi-na-izkustvata-v-asenovgrad.html", "text": "Продължава културната програма на Есенните празници на изкуствата в Асеновград, съобщиха за Радио „Фокус“ – Пловдив от отдел  „Връзки с обществеността“  на Общината. Тази вечер Градската библиотека „Паисий Хилендарски“ ще бъде домакин на документалната изложба „Хайтов в българското кино” от 17.30 часа с архивни кадри, запечатали работни моменти от заснемането на филми по сценарии на Николай Хайтов, както и прожекция на филма „Мъжки времена”. \r\nСледващите дни киното в Асеновград ще заеме основна част от празниците на изкуствата. На 19, 20 и 24 септември от 17.30 ч. в Градската библиотека ще бъда прожектирани филмите „Изпит”, „Гола съвест” и „Козият рог” по сценарии на Николай Хайтов. Заседателната зала в стария съвет на ул. „Цар Иван Асен II” № 38 от 19 септември се превръща за пореден път в дом на „Кино за пътешенственици”. От 18.30ч. програмата на филмовия фестивал в ще започне рожекция на филма „Огнена земя: земя на патагонците” (2014, Аржентина). „Кино за пътешественици” включва в своята програма 10 филма, които ще се прожектират всеки четвъртък до 21 ноември, включително, от 18.30 часа. \r\nОтново на 19 септември, сцената в читалище „Родолюбие” кани всички ценители на добрата музика на концерт на Държавна опера Пловдив „С обич за Дамян Велчев” в памет на големия оперен певец. \r\nИсторическият музей ще отвори врати до полунощ този петък  за „Есенна нощ в музея”, която се провежда в рамките на Европейските дни на наследството. От 18.00 часа ще бъде представена фотодокументалната изложба „Синове на Родопите” по случай 100 години от рождението на Николай Хайтов и 70 години от смъртта на Крум Савов, а от 18.30 часа ще започне концерт на музейната музикална школа пред централната сграда на музея. Етнографската къща също ще бъде част от музейната нощ с изложбата „Хвърлена ръкавица”. Старинно училище „Св. Георги” ви кани на „Джаз с приятели в Нощта на музеите” от 20.30 часа. \r\nНа 22 септември, когато се отбелязва Денят на независимостта на България, Асеновград ще празнува с фолклорния фестивал „Маврудово хоро”.", "date": "2019.09.18", "title": "Продължава културната програма на Есенните празници на изкуствата в Асеновград"}
{"url": "http://www.focus-news.net/news/2019/09/18/2700100/sport-red-bul-layptsig-pobedi-benfika-s-21-v-parviya-mach-ot-grupovata-faza-na-shampionskata-liga.html", "text": "Футбол: Ред Бул Лайпциг победи Бенфика с 2:1 в първия мач от груповата фаза на Шампионската лига \r\nПървото полувреме завърши при нулево равенство, но в 69-ата минута отборът от Лайпциг поведе в резултата с гол на Тимо Вернер. Девет минути по-късно отново той вкара за 2:0, а крайният резултат оформи Харис Сеферович в 84-ата минута. Така Ред Бул оглави класирането в групата, след като другите два отбора, Зенит Санкт Петербург и Олимпик Лион завършиха 1:1.", "date": "2019.09.18", "title": "Спорт: Ред Бул Лайпциг победи Бенфика с 2:1 в първия мач от груповата фаза на Шампионската лига"}
{"url": "http://www.focus-news.net/news/2019/09/18/2700101/zamestnik-glavniyat-prokuror-ivan-geshev-presechen-e-seriozen-kanal-za-trafik-na-ogromno-kolichestvo-orazhie-i-narkotichni-veshtestva-za-obedinenoto-kralstvo.html", "text": "Пресечен е сериозен канал за трафик на огромно количество оръжие и наркотични вещества за Обединеното кралство. Това каза на брифинг заместник-главният прокурор Иван Гешев, предаде репортер на  Агенция \"Фокус\" . \"На вчерашния ден беше поведена съвместна операция на българска територия и паралелно на територията на Великобритания. Досъдебно производство под надзора на Специализираната прокуратура и съвместна работа с Главна дирекция „Борба с организираната престъпност“, както и съвместно с правоохранителната система на Великобритания\", обясни още той. \"Подобен тип досъдебни производства дадоха резултата, който отчете Европейската комисия, а именно - временно прекратяване на наблюдението върху показателя „организирана престъпност“. Този резултат, който е важен за цялата държава, се дължи основно на специализираните структури от съдебната власт, както и на колегите от МВР и в частност на Главна дирекция „Борба с организираната престъпност“, каза още Иван Гешев.  \r\nТеодора ПАТРОНОВА", "date": "2019.09.18", "title": "Заместник-главният прокурор Иван Гешев: Пресечен е сериозен канал за трафик на огромно количество оръжие и наркотични вещества за Обединеното кралство"}
{"url": "http://www.focus-news.net/news/2019/09/18/2700098/redoven-brifing-na-tsik-vav-vrazka-s-izbori-shte-se-provede-na-19-septemvri.html", "text": "Oт 14.00 ч. на 19 септември (четвъртък) 2019 г. ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК .  \r\nБрифингът ще се състои в Пресклуба в сградата на Народното събрание на пл. „Княз Александър І“ № 1, вход откъм Националната художествена галерия.", "date": "2019.09.18", "title": "Редовен брифинг на ЦИК във връзка с избори ще се проведе на 19 септември"}
{"url": "http://www.focus-news.net/news/2019/09/18/2700104/kravniyat-tsentar-vav-varna-ima-nuzhda-ot-dariteli-s-kravni-grupi-nuleva-i-a-polozhitelna.html", "text": "Кръвният център в града има недостиг на кръв и кръвни продукти от групите нулева – положителна и А – положителна. Това каза в интервю за  Радио „Фокус“ – Варна  директорът на звеното д-р Жанина Йорданова. По думите й, в момента в лечебните заведения в града има много пациенти, нуждаещи се от кръвопреливане с кръв от тези две групи. Според специалиста, във Варна ситуацията с кръводарителите, типично през летните месеци, е доста усложнена. Повишават се не само почиващите и хората, които пребивават на територията на курортите, но се повишават травматизмът и заболяванията. „Поради тази причина през летния сезон винаги имаме недостиг на кръв и то много сериозен. Сега отново предстоят празнични дни и отново сме притеснени за осигуряването на достатъчно кръв и кръвни съставки за пациентите“, каза още д-р Йорданова. \r\n \r\nДиана СТОЕВА", "date": "2019.09.18", "title": "Кръвният център във Варна има нужда от дарители с кръвни групи нулева и А – положителна"}
{"url": "http://www.focus-news.net/news/2019/09/18/2700103/kmetat-na-selo-kraynitsi-mariana-dimitrova-e-poluchila-pisma-sas-zaplahi-vav-vrazka-s-predstoyashtiya-mesten-vot.html", "text": "Кметът на село Крайници е получил писма със заплахи във връзка с предстоящия местен вот. Това съобщи за  Радио „Фокус” – Кюстендил  кметът на населеното място Мариана Димитрова. По думите й писмата са две. В тях се отправят заплахи, да не се кандидатира отново на изборите, а ако го направи – ще й се случат лоши неща. Тази нощ е извършено посегателство върху дома й. Фасадата на къщата, прозорците и щорите са опръскани с блажна боя. Извършено е и посегателство върху дворното пространство. Подаден е сигнал и на място е извършен оглед от страна на полицейски служители. „Това няма да ме откаже. Категорично ще се явя на изборите. Получавам подкрепа от стотици мои близки, познати, приятели, от мои съселяни”, каза Димитрова. \r\nВенцеслав ИЛЧЕВ", "date": "2019.09.18", "title": "Кметът на село Крайници Мариана Димитрова е получилa писма със заплахи във връзка с предстоящия местен вот"}
{"url": "http://www.focus-news.net/news/2019/09/18/2700105/suhi-trevi-goryat-kray-s-belyakovets-ovladyano-e-razprostranenieto-na-oganya.html", "text": "Пожар е обхванал местност със сухи треви в района на с. Беляковец. Три екипа на Регионална дирекция „Пожарна безопасност и защита на населението” са на място, а към 15:30 ч. разпространението на огъня вече е овладяно.Това съобщиха от  Общината . Продължава гасенето на пламъците, опасност за населението и за имоти в селото няма.Заради пожара, поривите и посоката на вятъра в отделни части на Велико Търново се усеща миризма на пушек.По-рано през днешния ден е потушено огнище край с. Хотница, където също са горели сухи треви.Кметът на Велико Търново Даниел Панов и заместник-кметът проф. Георги Камарашев са в постоянна връзка с екипите на пожарната.", "date": "2019.09.18", "title": "Сухи треви горят край с. Беляковец, овладяно е разпространението на огъня"}
{"url": "http://www.focus-news.net/news/2019/09/18/2700106/gl-komisar-ivaylo-ivanov-glaven-sekretar-na-mvr-razkritiyat-sluchay-na-trafik-na-orazhie-i-narkotitsi-pokazva-dobro-satrudnichestvo-mezhdu-institutsiite.html", "text": "Разкритият случай на трафик на оръжие и наркотици показва едно добро сътрудничество между институциите. Това каза на брифинг във връзка с пресечения канал за трафик на оръжие и наркотични вещества за Обединеното кралство главен комисар Ивайло Иванов – главен секретар на МВР, предаде репортер на  Агенция \"Фокус\" . \"Този случай показва едно много добро взаимодействие, защото след получаване на оперативната операция в СДВР, след като ни беше докладван случая, взехме решение да се включат ГДБОП, Специализираната прокуратура, уведомихме партньорските служби. Само няколко седмици след като беше получена информацията, беше неутрализиран този канал. За мен това е един много добър примерна сътрудничество и партньорство\", допълни той. \"Искам да ви уверя, че ще продължим все така, за да докажем, че българските правоохранителни органи действат бързо и съвестно и имат сили и способности да се справят с всяко едно предизвикателство. Ние трябва да гарантираме спокойствието на българското общество, в случая и - на европейските граждани, защото това количество, което е пресечено да се изнася, не е предназначено за територията на нашата страна, а за територията на Великобритания\", посочи още гл. комисар Иванов.", "date": "2019.09.18", "title": "Гл. комисар Ивайло Иванов, главен секретар на МВР: Разкритият случай на трафик на оръжие и наркотици показва добро сътрудничество между институциите"}
{"url": "http://www.focus-news.net/news/2019/09/18/2700108/politicheskite-sili-v-shumen-postignaha-saglasie-za-sektsionnite-izbiratelni-komisii.html", "text": "Политическите сили в Шумен постигнаха съгласие за секционните избирателни комисии, предаде репортер на  Радио „Фокус“- Шумен . На свиканите от кмета на община Шумен Любомир Христов консултации за определяне състава на секционните избирателни комисии за предстоящите на 27 октомври местни избори, никой от участницните нямаше претенции по предложените квоти в СИК. В община Шумен ще има 127 секционни избирателни комисии. В тях ще бъдат ангажирани общо 1091 души. Допълнително се очаква да се сформира подвижна секция за хора с увреждания. Разпределение на председателските места- ГЕРБ-43,  Коалиция „БСП за България“-42, Коалиция „Обединени патриоти- НФСБ, Атака и ВМРО“-18, ДПС-16, „Воля“-8. Най- много членове в СИК имат ГЕРБ- 247, следвани от Коалиция „БСП за България“-188, „Воля“-103, ДПС-77, Коалиция „Обединени патриоти- НФСБ, Атака и ВМРО“-74, Коалиция „Демократична България- Обединение“- 21. След консултациите беше съгласувано и ръзпределението на местата за поставяне на агитационни материали по време на предизборната кампания. Кметът Любомир Христов призова да не се лепят предизборни плакати по места, които не са предназначени за тази цел. „Нека да не цапаме града и да лепим по трафопостове, огради, детски градини и т.н. Плакат, поставен не на определено за целта място, няма да промени избора на хората“, каза кметът на Шумен. 20-те места в централната градска част за поставяне на агитационни материали бяха разпределени чрез жребий между политическите сили, участвали в консултациите. Всички политически формации, регистрирани за местните избори ще могат да лепят предизборни плакати на подпорната стена срещу Томбул Джамия, на пощ от 2 метра всяка, и на стена на ул. „Самара“  в кв. „Боян Българанов“. \r\n \r\nИвелина ИВАНОВА", "date": "2019.09.18", "title": "Политическите сили в Шумен постигнаха съгласие за секционните избирателни комисии"}
{"url": "http://www.focus-news.net/news/2019/09/18/2700107/yeni-safak-rusiya-obvinyava-sasht-za-eskalatsiyata-na-situatsiyata-v-siriya.html", "text": "Руското министерство на отбраната обвини САЩ за това, че Вашингтон умишлено се опитва да усложни ситуацията в Сирия, с цел да оправдае военното си присъствие в региона, пише турският вестник  Yeni Safak . \r\n“САЩ и техните съюзници са безразлични към съдбата на обикновените сирийци. Американците имат нужда от ескалация на напрежението в Сирия за да оправдаят нелегалното си присъствие на територията на суверенната страна и да задоволят своите геополитически амбиции по какъвто и да е начин“, заяви Михаил Мизинцев, ръководител на Националния център за управление на отбраната на Руската Федерация пред репортери в Москва. \r\nТой осъди действията на Вашингтон в Сирия, като добави, че само пълното изтегляне на войските на САЩ ще спомогне за стабилизирането на ситуацията в страната. \r\n„Присъствието на САЩ само усложнява ситуацията и предотвратява възстановяването на мирният живот в Сирия“, добави той \r\n \r\n  Теодор Пенев", "date": "2019.09.18", "title": "Yeni Safak: Русия обвинява САЩ за ескалацията на ситуацията в Сирия"}
{"url": "http://www.focus-news.net/news/2019/09/18/2700099/prezidentat-rumen-radev-razvitieto-na-otnosheniyata-s-braziliya-e-prioritet-na-balgarskata-vanshna-politika-v-latinska-amerika.html", "text": "Държавният глава удостои бразилския посланик у нас Ана Мария Сампайо Фернандес с орден „Мадарски конник“ първа степен. Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен. Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения. Това съобщиха от  прессекретариата на държавния глава . По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия. Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът.  \r\nДържавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите. Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава.Посланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът.  \r\nНа церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.18", "title": "Президентът Румен Радев: Развитието на отношенията с Бразилия е приоритет на българската външна политика в Латинска Америка"}
{"url": "http://www.focus-news.net/news/2019/09/18/2700109/pp-gerb-blagoevgrad-parva-registrira-dnes-v-obshtinskata-izbiratelna-komisiya-kandidata-si-za-kmet-za-obshtina-blagoevgrad.html", "text": "ПП ГЕРБ-Благоевград първа регистрира днес в Общинската избирателна комисия кандидата си за кмет за община Благоевград. Това съобщиха от пресцентъра на  ПП ГЕРБ – Благоевград . Атанас Камбитов е кандидат за кмет на ПП ГЕРБ за трети път след като изпълни два много успешни мандата. Заедно с регистрацията за кмет на община, общинският ръководител на ПП ГЕРБ-Благоевград Бисер Михайлов внесе и необходимите документи за кандидатите за  общински съветници и за кметове на кметства. В листата присъстват както доказали се съветници, така и нови лица сред които лекари, инженери, юристи, хора от сферата на образованието и др. В листата на ПП ГЕРБ намериха място и хора от гражданската квота, което е поредното доказателство, че идеите на ПП ГЕРБ се подкрепят от широката общественост.", "date": "2019.09.18", "title": "ПП ГЕРБ-Благоевград първа регистрира днес в Общинската избирателна комисия кандидата си за кмет за община Благоевград"}
{"url": "http://www.focus-news.net/news/2019/09/18/2700112/dimitar-petrov-spetsializirana-prokuratura-ustanoveni-sa-okolo-53-pistoleta-ogromno-kolichestvo-boepripasi-zaglushiteli-bronezhiletki-i-priblizitelno-80-kilograma-heroin.html", "text": "Установеното количество от започването на досъдебното производство до момента на реализацията са около 53 пистолета от различни марки и модели, огромно количество боеприпаси, заглушители, бронежилетки и приблизително 80 килограма хероин. Това каза ръководителят на Специализираната прокуратура Димитър Петров на брифинг във връзка с пресечения канал за трафик на оръжие и наркотични вещества за Обединеното кралство, предаде репортер на  Агенция „Фокус\" . \"Първоначалните действия по разследването започват в началото на месец септември. След получена оперативна информация, се установява, че група лица, сред които и британски гражданин, чрез използване на куриерски услуги насочват към територията на Великобритания оръжие и наркотични вещества. Към конкретната реализация по това дело се пристъпва на 13-ти септември, когато лицата са задържани\", обясни още той.  \r\n\"Събраните доказателства в рамките на 72 часовото задържане на тези лица по преценка на главния прокурор са били достатъчно като обем, за да мотивират тезата му за представяне на лицата пред Специализиран наказателен съд за определяне на мярка на неотклонение по отношение на тях, която се гледа в момента\", допълни Димитър Петров.", "date": "2019.09.18", "title": "Димитър Петров, Специализирана прокуратура: Установени са около 53 пистолета, огромно количество боеприпаси, заглушители, бронежилетки и приблизително 80 килограма хероин"}
{"url": "http://www.focus-news.net/news/2019/09/18/2700113/prezidentat-rumen-radev-balgariya-tryabva-da-podkrepya-severna-makedoniya-v-evropeyskata-y-integratsiya-no-ne-i-za-smetka-na-balgarskata-istoriya-i-identichnost.html", "text": "България трябва да подкрепя Северна Македония в европейската й интеграция, но не и за сметка на българската история и идентичност. Това каза президентът Румен Радев във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония, предаде репортер на  Агенция „Фокус“ . Радев благодари на съпредседателите на комисията за положените досега усилия и положителните резултати в изпълнение на Договора за добросъседство между България и Република Северна Македония.  Въпреки това, той изрази притеснения във връзка с последната среща на съвместната комисия, която не даде големи резултати. \r\n„Напредъкът във вашата работа е основен критерий за изпълнението на Договора за добросъседство. Последната среща на комисията буди безпокойство. Темповете на напредък на комисията изостават драстично от развитието на процеса за европейска интеграция на Република Северна Македония. Следващият месец може да се окаже ключов в нашите отношения, защото Съвета на ЕС може да вземе решение за започване на преговори за членство на Република Северна Македония. Ако вие можете да дадете гаранция, че в рамките на оставащия един месец комисията ще реши всички спорни въпроси - събития, личности, корекция на учебници, надписи в музеи, позиция на обществените медии, на паметни плочи, то българското правителство може да продължи с политиката си на безусловна подкрепа на членството на Република Северна Македония в ЕС. Ако не можете да дадете такава гаранция, следва правителството да предприеме екстрени мерки за изработване на нова позиция с ясни критерии за защита на българския национален интерес, които да залегнат изрично в преговорната рамка за Република Северна Македония. И с тази позиция следва да бъде запознат и българския парламент. Няма да допуснем нерешени междусъседски проблеми да се внасят в нашето европейско семейство. България ще покаже отговорност за стабилността на ЕС. Не приемам тази интеграция да става за сметка на употребата на българската история, език и идентичност като разменна монета“, коментира още президентът.  \r\nТеодора ПАВЛОВА", "date": "2019.09.18", "title": "Президентът Румен Радев: България трябва да подкрепя Северна Македония в европейската й интеграция, но не и за сметка на българската история и идентичност"}
{"url": "http://www.focus-news.net/news/2019/09/18/2700114/gl-prokuror-sotir-tsatsarov-do-momenta-v-7-sluchaya-sam-predlozhil-otmyana-na-pridobito-balgarsko-grazhdanstvo.html", "text": "До момента в 7 случая съм предложил отмяна на  придобито българско гражданство. Това каза главният прокурор Сотир Цацаров по време на изслушването си по Комисията по паспортите, предаде репортер на  Агенция \"Фокус\" . \"В резултат на извършваните проверки не само по отношение на механизма на придобиване на българско гражданство, но и на това, което най-общо можем да наречем спазване на задължението за поддържане на инвестициите за две годишен период или за поне двегодишен, са установени случаи, в които тези инвестиции въобще не са поддържани, дори не са поддържани за времето от момента, в който са направени, до момента, в който е издаден указ за придобиване на българско гражданство. На практика в резултат на проверките, които са осъществени по подадени материали от ДАНС, след това проверки от прокурори от Върховната касационна прокуратура, на базата на тях до момента в 7 случая аз съм предложил на министъра на правосъдието да упражни своето правомощия по чл. 34 от Закона за българското гражданството. Това означава да предложи на президента на републиката да издаде указ за отмяна на натурализацията, направо казано за отмяна на придобитото българско гражданство\", допълни още Цацаров. По думите му два от случаите са за граждани от Руската федерация, в три от случаите са граждани на Египет, един от Пакистан и един от Кралство Йордания. \"Във всички тези седем случаи. Това  са случаи от момента на предното изслушване, досега, т.е. проверките продължават и могат да се появят и нови случаи, причините, на които се основават предложенията за отмяна, са неспазване на задължението за поддържане на инвестициите. Цитирах ви седем случая. От тези седем всичките формата на инвестициите е закупени държавни ценни книжа. От всичките тези седем случая само по един от цитираните случаи направеното вложение инвестиция, т.е. закупените държавни ценни книжа са били съхранявани около 6 месеца, вместо поне две години, след издаването на указа за придобиване на българско гражданство\", каза Цацаров.  \r\nДеница КИТАНОВА", "date": "2019.09.18", "title": "Гл. прокурор Сотир Цацаров: До момента в 7 случая съм предложил отмяна на  придобито българско гражданство"}
{"url": "http://www.focus-news.net/news/2019/09/18/2700117/rumen-radev-vrachi-pochetniya-znak-na-darzhavniya-glava-na-amerikanskiya-etnograf-martin-keynig.html", "text": "Днес много хора извън България се възхищават от нашето народно творчество и това се дължи на хората, които приеха за своя кауза да го изследват и популяризират и един от тях е Мартин Кейниг. Това каза държавният глава Румен Радев днес на церемония на „Дондуков“ 2, на която отличи американския учен и изследовател с почетния знак на Президента на Републиката. Отличието е за приноса на американския учен  за съхранението и популяризирането на българското фолклорно изкуство. Това съобщиха от  прессекретариата на държавния глава . По думите на държавния глава Мартин Кейниг не е просто авторитетен учен и изследовател, но и искрен, безкористен приятел на България и неин успешен посланик пред света. „Връченото от мен авторитетно отличие е признание на всички българи за неговата посветеност и неговата кауза, която високо ценим“, заяви още Румен Радев. Държавният глава изтъкна, че американският етнограф идва за първи път в България преди повече от 50 г. и до днес остава съпричастен с необятната вселена на българския дух, история и изкуство.Румен Радев припомни, че Мартин Кейниг е човекът открил Валя Балканска докато тя е още на 24 г. и записът, който прави в класната стая на едно селско училище, години по-късно се превръща в една от визитните картички на човечеството на сондата „Вояджър“. „Не само това – от тогава до днес г-н Кейниг организира множество изложби и у нас, и най-вече в чужбина, популяризиращи българския дух, българското народно творчество“, допълни президента.Под патронажа на вицепрезидента Илияна Йотова в София ще бъде представена изложбата на Мартин Кейниг „Ехо от Балканите. XX век: Портрети и звуци от България“. Изложбата се организира в партньорство с Националната художествена галерия и включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор.От своя страна Мартин Кейниг благодари за подкрепата на президента и вицепрезидента, както и за възможността да опознае България. „Аз получих една необичайна възможност, която много високо ценя и която оказа въздействие върху целия ми живот и го промени изцяло“, заяви той и допълни, че дължи много на българските музиканти и певци, с които е работил и на техните роднини, които са го подкрепили в днешния му проект.", "date": "2019.09.18", "title": "Румен Радев връчи почетния знак на държавния глава на американския етнограф Мартин Кейниг"}
{"url": "http://www.focus-news.net/news/2019/09/18/2700097/vladimir-marinov-abv-koalitsiite-ni-po-mesta-sa-v-tsentar-tsentar-lyavo-i-preobladavashto-s-bsp.html", "text": "Коалициите ни по места са в център, център-ляво и преобладаващо с БСП. Това каза заместник-председателят на АБВ Владимир Маринов по време на пресконференция, предаде репортер на  Агенция „Фокус“ . Заместник-председателят на партията Владимир Маринов поясни, че коалициите по места са в център ляво, преобладаващо с БСП. „Такива примери са Русе и Търговище от областните центрове. Регистрациите на партията без значение в какъв формат, вече са факт. В момента тече и върви процес по подреждане на листи и уточняване на разговори и от последни детайли към регистрацията на нашите кандидати“, допълни Маринов. Той обърна внимание, че през предстоящата кампания АБВ влиза в изборите със самочувствие. „Благодарим на структурите си, че подходиха изключително отговорни“, допълни още заместник-председателят на АБВ. Той подчерта, че АБВ влиза със самочувстие в изборите. \r\nТеодора ПАТРОНОВА", "date": "2019.09.18", "title": "Владимир Маринов, АБВ: Коалициите ни по места са в център, център-ляво и преобладаващо с БСП"}
{"url": "http://www.focus-news.net/news/2019/09/18/2700118/gl-komisar-ivaylo-spiridonov-gdbop-dvama-balgarski-grazhdani-i-edin-angliyski-sa-zadarzhani-vav-vrazka-s-trafika-na-orazhie-i-narkotitsi.html", "text": "Двама български граждани и един английски са задържани във връзка с трафика на оръжие и наркотици. Това каза на директорът на ГДБОП гл. комисар Ивайло Спиридонов, предаде репортер на  Агенция „Фокус“ . „Информацията я придобихме в началото на този месец. Става въпрос за лице български гражданин, който ще се опита да извърши трафик на оръжие за Великобритания. Истинската оперативна работа започна тогава, като реално на нас не ни беше ясно този български гражданин, той е криминално проявено лице, свързано с наркоразпространение на изключително ниско ниво, кои са неговите връзки, кои са хората над него, кои са хората, които му носят тези оръжия“, обясни той. „В крайна сметка за около седмица нещата се развиха изключително бързо като колегите успяха да установят още няколко лица, между които и чужд гражданин. Едното от лицата, които са съпричастни с тази дейност, е обявено с европейска заповед за арест за наркоразпространение на територията на Великобритания“, допълни гл. комисар Спиридонов.  \r\n„Колегите си свършиха изключително добре работата, като установиха къде живее, къде е неговата квартира и кои са му връзките. До момента, в който се стигна на 17-ти, и беше направена тази въпросна реализация. Общо от цялата реализация сме намерили 53 пистолета, около 50 килограма хероин с процентно съдържание 40 %“, каза още той. Гл. комисар Спиридонов обясни, че според тях това количество е разредено в подходящ процент, тъй като обикновено наркотичните вещества, които влизат на територията на България са с доста високо процентно съдържание. „Също така фалшиви лични документи на едно от лицата, бронежилетка, заглушители,  изключително много боеприпаси – над 2000 патрона. В общо линии всяко едно от оръжията беше комплектовано с кутия боеприпаси към него“, допълни той. „Бяха проведени действия и на английска територия, задържани са няколко лица, намерено е оръжие, боеприпаси и наркотични вещества“, каза още гл. комисар Ивайло Спиридонов.", "date": "2019.09.18", "title": "Гл. комисар Ивайло Спиридонов, ГДБОП: Двама български граждани и един английски са задържани във връзка с трафика на оръжие и наркотици"}
{"url": "http://www.focus-news.net/news/2019/09/18/2700119/gl-prokuror-sotir-tsatsarov-tryabva-da-bade-promenena-vazmozhnostta-da-davane-na-balgarsko-grazhdanstvo-za-investitsiya.html", "text": "Трябва да бъде променена възможността да даване на българско гражданство за инвестиция. Това каза главният прокурор Сотир Цацаров по време на изслушването си по Комисията по паспортите, предаде репортер на  Агенция \"Фокус\" . \"Проблемът е, че просто липсва, каквато и да е възможност за достъп до информация, проверка или контрол. Дори към момента на подписване на указа, такава информация не може да бъде добита. Отделен е въпроса, че придобиването на инвестиционно гражданство в много случаи е било установено в резултат на действащи канали, свързани с определени адвокатски кантори и с набавянето със съответния образцов набор от документи\", допълни още Цацаров. \"Вторият подход, който пак е въпрос на ваша преценка е съвсем друг. То е да бъде обмислено, аз съм привърженик на него, но някой би казал, че би бил твърде рестриктивен, дали въобще е необходима разпоредба като тази на чл. 14а в Закона за българското гражданство да съществува. Дали сме, не става дума, че сме изостанала или друга държава, но дали наистина можем да даваме българско гражданство за направени инвестиции. Ако наистина има крупен инвеститор, който може да получи българско гражданство, като признание на направената огромна инвестиция, която действиетлно е направил в икономиката на страната, той може да направи други хипотези. Да отваряме така широко вратата за всеки дошъл от някъде, успял да използва съществуващите законови механизми и след това да тръгне с един български паспорт, който го прави гражданин на ЕС на територията на Европа, това според мен е нещо, което трябва да бъде променено по най-бързия начин\", заяви още Цацаров.", "date": "2019.09.18", "title": "Гл. прокурор  Сотир Цацаров: Трябва да бъде променена възможността да даване на българско гражданство за инвестиция"}
{"url": "http://www.focus-news.net/news/2019/09/18/2700115/kmetat-na-sofiya-yordanka-fandakova-shte-proveri-renoviranata-klinika-po-obshta-hirurgiya-v-parva-gradska-bolnitsa-na-19-septemvri.html", "text": "Кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий“ 37 от 11.00 часа на 19 септември. Това съобщиха от пресцентъра на  Столичната община . \r\nС инвестиции на Oбщината е извършено реновиране на клиниката по ендоскопска и обща хирургия на Първа градска болница и е закупена нова ендоскопска апаратура за диагностични и терапевтични процедури.", "date": "2019.09.18", "title": "Кметът на София Йорданка Фандъкова ще провери реновираната клиника по обща хирургия в Първа градска болница на 19 септември"}
{"url": "http://www.focus-news.net/news/2019/09/18/2700120/stopanska-sgrada-e-goryala-v-momchilgrad.html", "text": "200 кв. м покривна конструкция и неуточнен брой свине-майки са изгорели при пожар в стопанска сграда в Момчилград, това съобщиха от пожарната в Кърджали за  Радио „Фокус“ . Пожарът е възникнал около 14.00 часа и е бил потушен от Пожарната в Момчилград с помощта на огнеборци от Кърджали. Огънят бързо се е разраснал и затова е било необходимо включването на пожарникари от Кърджали. Броят на свинете, които са се отглеждали в сградата, все още не е известен.", "date": "2019.09.18", "title": "Стопанска сграда е горяла в Момчилград"}
{"url": "http://www.focus-news.net/news/2019/09/18/2700123/sotsialni-uslugi-ot-obshtina-veliko-tarnovo-uchastvaha-v-xii-natsionalen-konkurs-za-tvorcheski-izyavi-na-hora-s-mentalni-uvrezhdaniya-neotkriti-krasivi-nadezhdi.html", "text": "За 12-та поредна година Сдружение „Сияйна зора”- Шумен организира Национален конкурс за творчески изяви на хора с ментални увреждания под мотото „Неоткрити, красиви надежди”. Това съобщиха от  Община Велико Търново . И тази година в периода 10-13 септември 2019 г. на откритата сцена в Приморско, участие в конкурса за 8-ми пореден път взеха потребители от Дом за пълнолетни лица с умствена изостаналост „Св. Йоан Търновски“– с. Пчелище, а дебют със своето участие направиха потребителите от Защитено жилище за лица с умствена изостаналост 1 и 2 гр. Дебелец. \r\nДом за пълнолетни лица с умствена изостаналост „Св. Йоан Търновски“ – с. Пчелище, с ръководител Ели Апостолова се представиха с нова конкурсна програма под наслов „България от векове за векове”, с два групови танца – по песента „Хубава си, моя горо” и „Я кажи ми, облаче ле бяло” и едно индивидуално изпълнение на песента „Кой уши байряка”. За своето завладяващо публиката представяне, участниците в програмата спечелиха общо 6 награди: Грамота за „Впечатляваща визия  и сценично присъствие” на Галя Денева за изпълнение на песента „Кой уши байряка”; грамота за групово изпълнение „Впечатляваща визия и сценично присъствие” за танц по песента „Хубава си, моя горо”; 3-то място за най-добра цялостна програма; приз на Стела Илиева за най-всеотдаен ръководител в авансцена; Приз „Светло сърце” на сдружение „Сияйна зора” за екип. \r\nЗа първа година в конкурсната програма участват и потребителите от Защитено жилище за лица с умствена изостаналост 1 и 2 гр. Дебелец, с изпълнението си на две народни хора „Камбер” и „Арканул“ и акапелно изпълнение на песента „Македонско девойче”. Дебютното им представяне донесе заслужено награда „Криле на мечтите“ в категория творчество, Групова награда „Дебют“ и индивидуална награда на М. Митова за впечатляваща визия, сценично присъствие и индивидуално изпълнение. \r\nСпециална награда „Светло сърце“ журито връчи на ръководителя на Защитено жилище за лица с умствена изостаналост 1 и 2, гр. Дебелец г-жа Валентина Иванова за оригиналност при създаване на сценична среда за художествена програма за хора с ментални увреждания. \r\nНа Защитено жилище за лица с умствена изостаналост 1 и 2 гр. Дебелец бе присъдено и звание ЛАУРЕАT и медал за опазване традиционната култура и отлично представяне „Атлиманска огърлица”2019г. \r\nНай-голямата награда за представянето на двете социални услуги от Община Велико Търново бяха бурните аплодисменти, които категорично номинираха изпълненията на участниците с Наградата на публиката. \r\nУчастието на различни социални услуги в конкурса показа за пореден път, че иновативните и нестандартни подходи и методи при работа с лицата с интелектуален дефицит дават възможност за акцент върху талантите и фокус върху уменията им. В подкрепа на участниците, при представянето и оформяне на програмата основна роля и принос имат екипите работещи в съответната услуга.", "date": "2019.09.18", "title": "Социални услуги от Община Велико Търново участваха в XII Национален конкурс за творчески изяви на хора с ментални увреждания „Неоткрити, красиви надежди”"}
{"url": "http://www.focus-news.net/news/2019/09/18/2700122/gl-prokuror-sotir-tsatsarov-v-dva-drugi-sluchaya-za-pridobivane-na-balgarsko-grazhdanstvo-sa-izpolzvani-neistinski-dokumenti-vodi-se-razsledvane.html", "text": "В два други случая за придобиване на българско гражданство са използвани неистински документи, води се разследване. Това каза гл. прокурор Сотир Цацаров пред журналисти, предаде репортер на  Агенция \"Фокус\" .  \r\nПо отношение на седемте случаи, които бяха разгледани нарушения няма. В крайна сметка законът позволява тези безобразие. В два други случая са използвани неистински документи и съответно се води разследване за тях\", каза още Цацаров във връзка с казаното от него в Комисия, че при тези случаи са използвани фалшиви препоръки от министъра на транспорта.  \r\n\"Едната теза е, че ние трябва да поддържаме българите, които са извън пределите на нашата страна. От друга страна, ако под тази теза ние прикрием възможността граждани на съседни нам страни, които не са членки на ЕС да придобият българско гражданство срещу едно неизвестно как издадено удостоверение, това поставя много големи въпросителни\", допълни Цацаров. Според него това поставя една по-голяма въпросителна относно действителните им намерения. \"Те българи по произход ли са и искат българския паспорт, защото имат български дух и са българи по произход или са българи по произход само на базата на едно църковно удостоверение\", допълни още Цацаров.  \r\nВъв връзка с изслушването си в комисията за българското гражданство, Цацаров коментира: \"Според мен са възможни два подхода. единият е да бъдат лимитирани стриктно възможностите, при които може да се получава българско гражданство чрез инвестиции. Освен това да бъде въведен контролен механизъм, който да установява, че инвестицията, която е направена и която е послужила за придобиване на българско гражданство се поддържа във времето според изискването на закона. По сега действащия закон трябва да поддържаш тази инвестиция поне две години. Такъв контролен механизъм няма. Липсата му води до правене на инвестиция по възможно най-лесния начин - закупуване на държавни ценни книжа и освобождаването от тази инвестиция дори непосредствено преди издаването на указа. Това е единият подход. Вторият е да бъде отменена изцяло разпоредбата, с която може да се придобива гражданство срещу инвестиции\", допълни още Цацаров. По думите му сега има възможност за придобиване на гражданство за заслуги към държавата. Цацаров посочи, че  е привърженик на втория подход. \"В крайна сметка една форма на почетно гражданство при крупна инвестиция може да оправдае и да доведе до ситуация, при която истински крупен инвеститор получи българско гражданство като признание за неговата инвестиция\", допълни още Цацаров. На въпрос какво се случва с държавната агенция за българите в чужбина, Цацаров посочи, че последната му информация е, че се готви обвинителен акт. \"Това, което забави обвинителният акт, всъщност беше изготвянето на веществените доказателствени средства от Държавна агенция \"Технически операции\", допълни още Цацаров.   \r\nДеница КИТАНОВА", "date": "2019.09.18", "title": "Гл. прокурор Сотир Цацаров: В два други случая за придобиване на българско гражданство са използвани неистински документи, води се разследване"}
{"url": "http://www.focus-news.net/news/2019/09/18/2700124/lokaliziran-e-pozharat-v-stopanska-postroyka-v-momchilgrad.html", "text": "Сигнал за пожар в стопанска постройка в района на жп гарата в Момчилград е бил подаден в 13.50 часа. На мястото на произшествието са изпратени полицейски патрул, за да ограничи достъпа на хора и да отцепи движението, два екипа на пожарната служба в Момчилград и още един от Кърджали. Това съобщиха от ОДМВР - Кърджали. Два часа по-късно пожарът е локализиран. Огънят е унищожил 200 кв. м покривна конструкция, 1000 бали слама и сено, 1.5 тона фураж, 23 прасета, 20 кокошки, хладилник, фризер, селскостопанска техника. Дежурна оперативна група от Районно управление на МВР-Момчилград извършва оглед на мястото на произшествието. Причините за пожара са в процес на изясняване.", "date": "2019.09.18", "title": "Локализиран е пожарът в стопанска постройка в Момчилград"}
{"url": "http://www.focus-news.net/news/2019/09/18/2700125/gl-prokuror-sotir-tsatsarov-ivan-geshev-ne-e-kandidat-za-predsedatel-na-visshiya-advokatski-savet.html", "text": "Иван Гешев не е кандидат за председател на Висшия адвокатски съвет. Това каза гл. прокурор Сотир Цацаров пред журналисти във връзка с позиция на Висшия адвокатски съвет срещу кандидатурата на Иван Гешев за главен прокурор и с критиките на съвета, че няма нищо в концепцията му за адвокатурата, предаде репортер на  Агенция \"Фокус\" . \"Всеки има право на позиция и всяка позиция трябва да бъде уважавана, включително и тази на Висшия адвокатски съвет\", заяви още Цацаров. По думите му това, че Висшия адвокатски съвет има позиция, няма нищо укорително.  \r\nДеница КИТАНОВА", "date": "2019.09.18", "title": "Гл. прокурор Сотир Цацаров: Иван Гешев не е кандидат за председател на Висшия адвокатски съвет"}
{"url": "http://www.focus-news.net/news/2019/09/18/2700110/reuters-frenskiyat-prezident-emanyuel-makron-obsadi-atakite-nad-petrolnite-rafinerii-v-sauditska-arabiya-s-vlastite-v-arabskata-strana.html", "text": "Принцът на Саудитска Арабия Мохамед Бин Салман е провел телефонен разговор с президента на Франция Еманюел Макрон за да обсъдят нападенията срещу рафинериите за обработка на петрол, собственост на компанията „Сауди Арамко, съобщава  Reuters , като се позовава на държавната новинарска агенция в близкоизточната страна. \r\nФренският президент е подчертал, че е нужно международната общност да не показва слабост след тези атаки. Макрон също така е изразил готовност да участва в разследването на международните експерти за установяването на истинския извършител на нападенията. \r\nПо-рано стана ясно, че безпилотни самолети са ударили нефтени рафинерии в Саудитска Арабия, което намалило наполовина производството и износа на петрол на Риад. Първоначално отговорност за нападението са поели йеменските хути, бунтовническа шиитска групировка, която е обект на атаки от страна на международната коалиция, водена от Саудитска Арабия. По-късно обаче държавният секретар на САЩ Майк Помпео заяви, че няма доказателства атаката да е дошла от Йемен и обвини правителството на Иран за нападенията. \r\n \r\n  Теодор Пенев", "date": "2019.09.18", "title": "Reuters: Френският президент Еманюел Макрон обсъди атаките над петролните рафинерии в Саудитска Арабия с властите в арабската страна"}
{"url": "http://www.focus-news.net/news/2019/09/18/2700127/prof-asenov-gotovi-sme-da-organizirame-obucheniya-na-biznesa-za-tol-sistemata-v-izneseni-demonstratsionni-tsentrove.html", "text": "До момента са продадени над 6,5 млн. електронни винетки на стойност повече от 325 млн. лв. За сравнение за цялата 2018 година приходите от винетки са 357 млн. лв. Това съобщиха от  Агенция \"Пътна инфраструктура\"  В летните месеци има съществен ръст в постъпленията от транзитния трафик и в резултат на завишения контрол. Това отчете проф. Олег Асенов, член на Управителния съвет на Агенция „Пътна инфраструктура“, на среща с Камарата на автобусните превозвачи в Асеновград. Средствата, събирани от електронни винетки и от тол такси, могат да се използват само за изграждане и реконструкция на пътища. В обществения съвет за въвеждане на тол системата към министъра на регионалното развитие и благоустройството решихме да направим обществен борд, който да решава всяка година за ремонта на кои пътни участъци ще се използват средствата от тол таксите, каза още проф. Асенов. На срещата с автобусните превозвачи днес бяха представени т.нар. тол калкулатор и особеностите при покупка на маршрутна карта, чрез изнесен демонстрационен център.Готови сме по предварителна заявка да направим изнесени демонстрационни центрове и в други региони за фирмите, които желаят да обучат служителите си, коментира проф. Олег Асенов. Интерес към обучения и разяснения за тол системата са проявили фирми от Ямбол, Сливен и Велико Търново.Демонстрацията днес беше по покана на председателя на Камарата на автобусните превозвачи Васил Пиронков. Тя е в продължение на диалога с транспортния бранш за постигане на консенсус по окончателните тарифи и обхват на пътищата, за които ще се плащат тол такси. Проф. Асенов подчерта, че в заложените около 6 000 км пътища, с които ще стартира търговското опериране на тол системата, третокласните пътища са сведени до минимум. Това са участъци около ГКПП и са част от международни транспортни коридори. Целта е да се обхване транзитният трафик на тежкотоварни превозни средства и няма да засегне междуселския автобусен превоз, отбеляза той.Следващата фаза е да работим върху механизмите за ценообразуването и да намерим консенсус по тарифите, добави проф. Асенов. От Камарата поискаха нулева ставка на тарифите за конкретните автобуси, с които се осъществяват превозите по редовните междуградски линии. Ние обслужваме 13 социални групи, ползващи различни преференции, аргументира се Васил Пиронков. Проф. Асенов посочи,  че при покупката на маршрутни карти – тол услугата, която ще предлага Агенция “Пътна инфраструтура”,  има възможност фирмите да заяват маршрутните си карти до 7 дни предварително и така да планират разходите си за седмица напред. Необходимо е само да си направят регистрация в системата с електронен адрес. Ако не се регистрират – маршрутната карта ще може да се купува до два дни предварително. Тол калкулаторът дава възможност на превозвачите да изчислят на база тестови тарифи и тестовия обхват на тол системата разходите си за типичните маршрути и типичните си превозни средства.", "date": "2019.09.18", "title": "Проф. Асенов: Готови сме да организираме обучения на бизнеса за тол системата в изнесени демонстрационни центрове"}
{"url": "http://www.focus-news.net/news/2019/09/18/2700128/s-sgradata-na-gdnp-shte-se-sastoi-brifing-za-predprieti-merki-vav-vrazka-s-predstoyashtite-praznichni-dni-na-19-septemvri.html", "text": "От 11.00 часа на 19 септември в сградата на ГДНП ще се състои брифинг за предприети мерки във връзка с предстоящите празнични дни. Това съобщиха от пресцентъра на  МВР . \r\nВ брифинга ще участват служители на ГДНП, СДВР, ГДГП и АПИ.", "date": "2019.09.18", "title": "С сградата на ГДНП ще се състои брифинг за предприети мерки във връзка с предстоящите празнични дни на 19 септември"}
{"url": "http://www.focus-news.net/news/2019/09/18/2700129/vitsepremierat-ekaterina-zaharieva-izlozhbata-pod-naslov-diplomatsiya-i-izkustvo-predstavya-razlichni-aspekti-ot-balgaro-britanskite-otnosheniya.html", "text": "Изложбата под наслов „Дипломация и изкуство“ на Дипломатически институт към Министерството на външните работи и на Британското посолство в София представя различни аспекти от българо-британските отношения и разкрива малко известни факти за споделената ни история. Това каза вицепремиерът и министър на външните работи Екатерина Захариева пред журналисти във връзка с изложбата, посветена на 140-годишнината на МВнР, предаде репортер на  Агенция „Фокус“ . „През настоящата година Министерството на външните работи отбелязва 140 години от установяване на българската дипломатическа служба. Обединеното кралство е една от първите държави, с които установяваме дипломатически контакти през 1879 г. Библиотеката на министерството пази летописите на първите британски пътешественици по нашите земи, които рушат остарелите представи за Балканите и хвърлят мостовете между Изтока и Запада, както и допринасят за преоткриването на региона“, обясни Захариева. Тя допълни, че британската преса е следяла внимателно и борбата за свободата на българския народ. По думите ѝ новината за масовите убийства в Батак е публикувана първа в британското издание “The spectator”, което излиза и до днес и чийто главен редактор е настоящият министър-председател на Великобритания. „За мнозина млади българи, братя Бъкстон са квартал и основен булевард в София, но всъщност двамата братя политици и общественици от Великобритания стават едни от най-големите защитници на българския народ. Значителен принос в защитата на българската национална кауза има известният британски политик и 4 пъти министър-председател Уилям Гладстон, който в редица дискусии и публични събития осъжда действията на Османската империя срещу българите и настоява за незабавна намеса на международната общност за прекратяване на зверството“, посочи вицепремиерът. По думите ѝ в подкрепа на българската кауза се включват и много обикновени граждани от редица градове във Великобритания, които пращат подписки в наша подкрепа. „След възстановяване на дипломатическите отношения, контактите между двете държави не са прекъснали дори по време на Желязната завеса. През изминалите 12 години в рамките на Европейския съюз нашите страни имат доста близки позиции в областта на туризма, здравеопазване, образование, сигурност и др“, категорична е Захариева. \r\nЗорница КОСТАДИНОВА", "date": "2019.09.18", "title": "Вицепремиерът Екатерина Захариева: Изложбата под наслов „Дипломация и изкуство“ представя различни аспекти от българо-британските отношения"}
{"url": "http://www.focus-news.net/news/2019/09/18/2700131/podpisan-e-memorandum-za-satrudnichestvo-mezhdu-lisabon-i-sofiya-za-obmenyane-na-dobri-praktiki-v-oblastta-na-sporta.html", "text": "Меморандум за сътрудничество между две европейски столици на спорта София 2018 и Лисабон 2021 подписаха Председателят на Столичния общински съвет г-н Елен Герджиков и Председателят на спорта на общинския съвет на Лисабон г-н Карлос Мануел Кастро. Това съобщиха от  пресцентъра на Столичния общински съвет . Споразумението е за обмен на добри практики между двете европейски столици. По този начин София ще предаде опита, който вече има в организирането на спортни събития и активности, на Лисабон. \r\nГ-н Герджиков каза, че с радост ще предаваме своя опит на приятелите си от Лисабонската управа. „Преди 5 години започнахме тази инициатива от нулата. За времето, в което кандидатствахме, а впоследствие и спечелихме титлата „Европейска столица на спорта“, основната ни цел беше да развием масовия спорт и спортната инфраструктура за по-активен и здравословен начин на живот. До момента Фондация „София – Европейска столица на спорта“ е организирала близо 600 събития, като всяка година активностите значително са се увеличавали. И ако през 2015-а година сме имали 42 събития, то тази година спортният календар на София включва близо 180 различни дейности. Щастлив съм, че голяма част от тях се превърнаха в емблеми за града  - Витоша 100, Софийският маратон, Голямото нощно ски-каране и др. „ каза още той. \r\nГ-н Карлос Мануел Кастро сподели, че една от основните им цели е да популяризират и други спортове в тяхната столица, освен футбола. Фокусът, който си поставят е развитие на градските дисциплини – като паркур, скейтборд и други. Всичко това е свързано и с развитие на спортната инфраструктура, за което с удоволствие ще вземат опит и съвети от София, посочи още ръководителят на спорта в португалската столица.  \r\nВизитата е във връзка с  днешната международна спортна конференция под наслов „Новите ърбан спортове – развитие, тенденции и бъдеще“, която се провежда и у нас. По време на форума ще бъдат представени 11 презентации на градски спортове.  Столична община помага за развитието им, защото в последните години се превърнаха в най-активните дисциплини, които събират на едно място спорта и градската култура. Това е и причината да навлизат все повече в програмите на световните спортни организации и събития, включително и на олимпийски игри.", "date": "2019.09.18", "title": "Подписан е Меморандум за сътрудничество между Лисабон и София за обменяне на добри практики в областта на спорта"}
{"url": "http://www.focus-news.net/news/2019/09/18/2700132/api-zavarshi-remontat-na-viadukta-pri-37-i-kilometar-na-am-hemus.html", "text": "Завършиха ремонтно-възстановителните дейности на платното в посока София на виадукта при 37-и километър на автомагистрала „Хемус“.Това съобщиха от пресцентъра на  Агенция \"Пътна инфраструктура\" . Движението вече е възстановено в двете платна на съоръжението. При изпълнението на ремонтните работи то се осъществяваше двупосочно в платното в посока Варна. \r\nПо време на строително-монтажните работи на виадукта са изградени нови стоманобетонови пътна плоча и тротоари, монтирани са нови дилатационни фуги, отводнители и съвременни системи за пътна безопасност. Положена е хидроизолация и асфалтобетонова настилка. Продължава работата по долното строене на съоръжението, която включва и осигуряване на противоземетръсна устойчивост. Тя ще се изпълнява без да затруднява трафика. \r\nЕкипът от инженери, технически персонал и строителни работници на „Автомагистрали“ ЕАД положи максимални усилия ремонтните работи да приключат преди трите почивни дни по повод Деня на независимостта. Така движението в участъка на АМ „Хемус“ ще бъде облекчено значително и през предстоящите почивни дни във връзка с официалния празник ще може да се пътува по-комфортно.", "date": "2019.09.18", "title": "АПИ: Завърши ремонтът на виадукта при 37-и километър на АМ „Хемус“"}
{"url": "http://www.focus-news.net/news/2019/09/18/2700116/afp-tramp-naredi-na-pravitelstvoto-znachitelno-da-uvelichi-sanktsiite-sreshtu-iran.html", "text": "Президентът на САЩ Доналд Тръмп обяви, че ще бъдат наложени нови „значителни“ санкции срещу правителството на Иран в първата реакция на Вашингтон срещу атаките над петролни рафинерии в Саудитска Арабия, за които кабинета на президента обвинява Техеран, съобщава  AFP . \r\n„Току що инструктирах министъра на икономиката да увеличи значително санкциите срещу държавата Иран“, заяви президента в съобщение в социалната мрежа „Туитър“. \r\nСАЩ вече налагат широки санкции срещу Техеран, които водят до сериозни щети срещу икономиката на близкоизточната страна, включително такива насочени и срещу износът на петрол на Иран. \r\n \r\n  Теодор Пенев", "date": "2019.09.18", "title": "AFP: Тръмп нареди на правителството „значително\" да увеличи санкциите срещу Иран"}
{"url": "http://www.focus-news.net/news/2019/09/18/2700136/blagoevgrad-remontni-deynosti-se-izvarshvat-po-patya-blagoevgrad-pokrovnik.html", "text": "Движението по третокласен път-1006 Благоевград – Покровник от км 0+000 до км 4+000 се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. В останалата част от Област Благоевград няма въведени ограничения, поради извършване на дейности, свързани с ремонти. Към този час трафикът по автомагистрала „Струма“ и главен път Е-79 е натоварен. Движението по второкласен път – 19 Симитли – Гоце Делчев е нормално натоварено. Повишена опасност от падащи камъни има в района на Кресненското дефиле и проходите Предел и Папаз Чаир. \r\n \r\nЛивия НИНОВА", "date": "2019.09.18", "title": "Благоевград: Ремонтни дейности се извършват по пътя Благоевград – Покровник"}
{"url": "http://www.focus-news.net/news/2019/09/18/2700134/rossiyskaya-gazeta-v-krim-narekoha-ukrainskiya-plan-za-vrashtaneto-na-poluostrovav-sastava-na-ukrayna-insinuatsiya.html", "text": "Прогнозата на бившия ръководител на разузнавателните служби на Украйна Никола Маломуж, че Крим определено ще се върне в Украйна е инсинуация, пише руският вестник  “Российская Газета“ . \r\nТова заяви пред вестника депутатът на Държавния съвет на Крим Владимир Бобков. \r\nСпоред украинските медии Маломуж е изразил увереност, че самите кримчани ще помолят украинските власти да ги върнат обратно в Украйна, когато тя стане по-силна в следствие на подкрепата от страна на запада. \r\n„По тази логика можем да твърдим, че ако например Дания или Турция станат много силни, то тогава ние ще искаме да се присъединим към тях“, заяви депутатът от кримския парламент. \r\n„Но това не се случва. Това са все инсинуации. За съжаление, подобни изявления звучат достатъчно често. Вече пет години Крим е инструмент за решаване на вътрешнополитически проблеми сред различни политически кланове на Украйна.“, добави още Бобков. \r\n„Те постоянно използват фактора Крим, за да събудят определени чувства сред жителите на Украйна и да отвлекат вниманието им от решаването на наистина належащите въпроси, свързани с икономиката и корупцията в страната“, заяви депутатът. \r\nБобков припомни, че през 2014 г. жителите на Крим вече са направили своя избор при провеждането на референдума за присъединяването на полуострова към Руската Федерация. \r\n„Ясно си спомняме мотивите, които са движили кримските жители, когато те направиха своя исторически избор“, подчерта той. \r\n„Те бяха свързани с определянето на бъдещето им. Техният избор не беше направен въз основа на някакви икономически мотиви“, добави още Бобков. \r\nПо-рано по време на срещата на Европейския стратегически форум в Ялта, президентът на Украйна Владимир Зеленски говори за няколко възможни сценария за връщането на Крим в състава на Украйна. Освен това лидерът нарече ситуацията с Крим „трудна“ и обеща да се бори за полуострова „не само с думи“, без да уточни обаче какво има предвид. \r\n \r\n  Теодор Пенев", "date": "2019.09.18", "title": "„Российская Газета“: В Крим нарекоха украинския план за \"връщането\" на полуостровав състава на Украйна „инсинуация“"}
{"url": "http://www.focus-news.net/news/2019/09/18/2700135/detsa-i-mladezhi-ot-shkola-art-liniya-otkrivat-izlozhba-po-proekt-obrazi-i-tekstove-v-kazanlak-na-21-septemvri.html", "text": "Възпитаниците на Школата по изобразителни изкуства „Арт линия” ще изложат свои творби в изложба по проект „Образи и текстове“, каза за  Радио „Фокус”  ръководителят на школата Ваня Запрянова. Тя поясни, че проектът е финансиран от Община Казанлък, като целта му е  деца и младежи да бъдат провокирани да създадат творчески продукт, вдъхновен от четене и анализ на художествен текст.  „Целта ни бе да провокираме участниците да мислят и разсъждават по въпроси, като „Що е изкуство“, „Мога ли да намеря място в него“, „Има ли бъдеще класическото изкуство в новия информационен свят“, „Изкуството като средство за комуникация“, поясни Запрянова. Тя подчерта, че „Образи и текстове“ е проект, който разглежда връзката между изобразителното изкуство и литературата, словото и текста, в отношението графика-образ. \r\nИзложбата ще бъде открита в събота, на 21 септември, от 11.00 часа в галерия „Ателието”.  \r\nСлавяна ГАЙДАРОВА", "date": "2019.09.18", "title": "Деца и младежи от Школа „Арт линия” откриват изложба по проект „Образи и текстове” в Казанлък на 21 септември"}
{"url": "http://www.focus-news.net/news/2019/09/18/2700137/suhi-trevi-goryat-v-s-kamenar-pozharat-e-obhvanal-i-gora-v-blizost.html", "text": "Около 16.15 часа, е получен сигнал за пожар в сухи треви в с. Каменар. Това съобщиха от пресцентъра на  МВР . \r\nНа място незабавно са изпратени противопожарни автомобили, които започват гасителни дейности. Предприети са действия за изпращането на всички екипи от Първа и Трета Районна служба \"Пожарна безопасност и защита на населението\" - Варна, както и допълнително служители. На място са 8 противопожарни автомобила. Огънят се е разраснал и е обхванал гората, намираща се близо, както и постройки. \r\nДействията по потушаване на огъня продължават в момента.  \r\nКъм момента в област Варна горят едновременно четири пожара, обхванали горски площи.", "date": "2019.09.18", "title": "Сухи треви горят в с. Каменар, пожарът е обхванал и гора в близост"}
{"url": "http://www.focus-news.net/news/2019/09/18/2700140/ria-novosti-darzhavnata-duma-nareche-modela-na-yadrenata-voyna-mezhdu-rusiya-i-sasht-palna-glupost.html", "text": "Моделът-симулация на ядрената война между Руската федерация и САЩ, разработен от американски учени, е „пълна глупост,  заяви Александър Шерин, заместник-председател на Комисията по отбрана в държавната дума, съобщава  РИА Новости . \r\nАмерикански учени, участващи в проекта „Наука и глобална сигурност“  в Принстънския университет, са разработили симулация на въоръжен конфликт, в който се използва и ядрено оръжие между САЩ и Русия, като според техния сценарий, в първите часове над 90 милиона души ще са загиналите и ранените. \r\nСпоред Шерин симулацията е „глупост“, понеже ядрена война по принцип е изключена между Вашингтон и Москва, поради огромните щети, които ще причини.  \r\nТой подчерта и, че Русия разполага с автоматизирани системи за ответен удар и дори „няма нужда някой да натиска бутона“, тъй като при евентуална атака от страна на САЩ, към тях веднага също ще полетят крилати ракети. \r\n \r\n  Теодор Пенев", "date": "2019.09.18", "title": "РИА Новости: Държавната дума нарече модела на ядрената война между Русия и САЩ \"пълна глупост\""}
{"url": "http://www.focus-news.net/news/2019/09/18/2700139/aktsenti-v-sutreshniya-blok-dobro-utro-balgariya-po-radio-fokus-na-19-septemvri.html", "text": "Специализираната прокуратура разкри организирана престъпна група за трафик на жени, четири лица са с повдигнати обвинения за участие в такава група. Парламентът прие на първо четене промени в Закона за борба с трафика на хора. Темата за противодействие на трафика на жени, както и за начините за закрила на жертвите в сутрешния блок  „Добро утро, България“  на  Радио „Фокус“  ще обсъдим с Надя Кожухарова, координатор на програма Ла страда, специалист от фондация „Асоциация Анимус“. Промени в Наказателно-процесуалния кодекс свързани със съкратеното съдебно следствие обсъди парламентарната правна комисия. Част от тях са за отпадане на възможността извършителите на тежки престъпления при признаване на вина да получават по-леки наказания. Какви промени са нужни за по-успешно решаване на казусите при съответните престъпления, очаквайте коментара на Антон Станков, адвокат и бивш министър на правосъдието. Преди дни официално беше открит новият ферментационен завод на “Биовет”-АД в Пещера. За социалната отговорност и как Общината работи с бизнеса, ще ни информира кметът на Пещера Николай Зайчев. В кюстендилското село Шишковци ще бъде открито 9-то издание на Международния фестивал „Балканска черга”. Повече за международния фестивал, ще научим от колегата от Радио „Фокус” – Кюстендил Венцеслав Илчев. За 10-тото юбилейно издание на един от най-големите празници в Община Симитли, „Празник на брежанския кестен“, ще ни разкаже колегата от Радио „Фокус“ – Пирин Ливия Нинова. Какъв туристически сезон отчитат в един от най-интересните културни обекти във Варна – Аладжа манастир, ще научим от репортера ни в морската столица Десислава Василева. \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.09.18", "title": "Акценти в сутрешния блок „Добро утро, България“ по Радио „Фокус“ на 19 септември"}
{"url": "http://www.focus-news.net/news/2019/09/18/2700142/kathimerini-turskite-bezpilotni-samoleti-sa-zaplaha-za-sigurnostta-na-atina.html", "text": "Използването на безпилотни самолети от страна на Турция над турското въздушно пространство в Егейско море притеснява Гърция, която смята, че това може да е заплаха за сигурността й, пише вестник  Kathimerini . \r\nАнкара използва все повече дронове за разузнавателни и наблюдателни мисии, но има притеснения и че Турция планира да използва все повече бойни безпилотни самолети.  \r\nВ отговор на тези притеснения, Гръцката национална служба за отбрана прави опити да вземе под наем няколко американски дрона MQ-9 Reaper, които са разположени във военновъздушната база на САЩ в Лариса. \r\nТези дронове са способни да покрият нуждите на Гърция за разузнавателен дрон. Атина изостава в развитието и производството на собствени военни технологии, които биват допълнително забавяни от европейските програми, които трябва да подпомагат разработването на тези технологии. \r\nАтина също така преговаря с Израел за закупуването на дронове тип „Heron”, но тези преговори все още са в задънена улица.  \r\n \r\n \r\n \r\n \r\n \r\n  Теодор Пенев", "date": "2019.09.18", "title": "Kathimerini: Турските безпилотни самолети са заплаха за сигурността на Атина"}
{"url": "http://www.focus-news.net/news/2019/09/18/2700143/predsedatelyat-na-bsp-korneliya-ninova-se-sreshtna-s-poslanika-na-kitay.html", "text": "Председателят на НС на БСП Корнелия Нинова се срещна с Н. Пр. г-н Дун Сяодзюн, Извънреден и пълномощен посланик на Китайската Народна република. Това съобщиха от пресцентъра на  партията . В рамките на срещата, в която взе участие и зам.-председателят на БСП Деница Златева, бяха обсъдени различните възможности за задълбочаване на сътрудничеството между двете партии и двете държави.  \r\nПриветствайки постигнатия до момента напредък от сътрудничеството в рамките на \"17+1\", Нинова подчерта значението на постигането на реални и измерими резултати по инициативата \"Един пояс, един път\". Тя уточни, че Китайската Народна република представлява важен партньор за България и изрази надежда за задълбочаване на двустранното икономическото сътрудничество.", "date": "2019.09.18", "title": "Председателят на БСП Корнелия Нинова се срещна с посланика на Китай"}
{"url": "http://www.focus-news.net/news/2019/09/18/2700144/the-washington-examiner-donald-tramp-izbra-zamestnik-na-uvolneniya-savetnik-po-natsionalnata-sigurnost-dzhon-boltan.html", "text": "Президентът на САЩ Доналд Тръмп обяви Робърт О‘Брайън за новият съветник по националната сигурност, пише американското издание  The Washington Examiner . \r\nО‘Брайън досега е работил като президентски пратеник за проблеми със заложници в щатския департамент и според и съобщение на Доналд Тръмп в „Туитър“, ще наследи Болтън на поста. \r\nДжон Болтън беше освободен от длъжност по-ранно заради несъгласия с политиките на президента. \r\n„Доволен съм да обявя, че ще назнача Робър О‘Брайън, който в момента работи като Специален президентски пратеник за проблемите със заложници в Щатския департамент, за нашият нов Съветник по националната сигурност. Работих дълго и здраво с Робърт. Той ще се справи страхотно“, се казва в съобщението на президента.  \r\nО‘Брайън е бил част от екипа по национална сигурност на републиканският кандидат-президент Мит Ромни през 2012 г. Той също така е бил съветник по сигурността на бившия губернатор Скот Уолкър за щата Уисконсин.  \r\n \r\n  Теодор Пенев", "date": "2019.09.18", "title": "The Washington Examiner: Доналд Тръмп избра заместник на уволнения съветник по националната сигурност Джон Болтън"}
{"url": "http://www.focus-news.net/news/2019/09/18/2700145/varirat-tsenite-na-zelenchutsite-i-plodovete-v-malkite-magazini-i-na-pazara-na-proizvoditelya-v-kardzhali.html", "text": "Варират цените на зеленчуците и плодовете в малките магазини и на Пазара на производителя в Кърджали, показа проверка на кореспондент на  Радио „Фокус“ . Червеният домат се продава на килограм за 1.60 до 1,80 лв. , а розовият до 2.35 лв. Картофите са на цена най-много до 0.90 лв./кг. Обикновеният лук струва от 0.80 до 0.99 лв. за килограм, а червеният лук до 1.55 лв./кг. Патладжаните вървят за 1.00 лв. на Пазар на производителя и за 1.10 лв. килограма в малките магазини, а тиквичките не надхвърлят 0.80 лв. /кг. Главната съставка на любимата в района лютеница се изкупува в големи количества с цели чували, защото започва активният сезон за варенето й. Те се предлагат се на цени от 1,30 лв. за по-ниско качество до 1,70 лв. за килограм първо тук на големия общински пазар, а по кварталните магазини не са за повече от 1.50 лв. за килограма. Цените за другите сортове чушки са както следва: за „сиврия“ до 1.45 лв. килото, а чушките за пълнене се продават от 1,65 до 1.99 лв./кг. Най-разнообразни са зеленчуците и плодовете, които поради достъпните големи хладилните камери, давани под наем на Пазар на производителя,  се съхраняват за по-дълго, след като пристигнат от Гърция и Турция, включително домати и ягоди. Плодовете варират от 1,45 лв. до 1.60 лв. за праскови и ябълки, цените на гроздето са от 1.60 до 2,20 лв./кг. Твърдо за 2.40 лв./кг се продават навсякъде хубавите добре узрели жълти круши и до 3.40 лв. за килограм стига цената на лимоните в малките квартални магазини. \r\nДарина ДЕЕНИЧИНА", "date": "2019.09.18", "title": "Варират цените на зеленчуците и плодовете в малките магазини и на Пазара на производителя в Кърджали"}
{"url": "http://www.focus-news.net/news/2019/09/18/2700146/legendarniyat-tsepelin-l-59-shte-bade-predstaven-v-izlozhba-na-yambolskiya-muzey-na-boynata-slava-na-22-septemvri.html", "text": "Историята на ямболския цепелин, влязъл в световната военна история с рекорд по най-продължителен полет, е централната тема в най-новата експозиция на ямболския Музей на бойната слава. Изложбата ще бъде открита на 22 септември, неделя, в рамките на честването Деня на независимостта, организирано от общината.Експозицията ще бъде представена от 11.00 часа в специално отредената за нея зала в дворното пространство на музея. Изложбата е оформена в два сегмента - „Цепелиновото летище край Ямбол(1916-1918г.)” и „Отбрана на 29 пехотен Ямболски полк при Добро поле”.Това съобщиха от пресцентъра на  Общината . Любопитен момент от военната история на града се свързва именно с легендарния цепелин L 59 – една от двете най-големи немски летателни машини, използвани през Първата световна война. През ноември 1917г. дирижабълът прави най-дългия регистриран полет - 95 часа и 5 минути без междинно кацане. Екипажът му прелита 6800 километра от Ямбол до столицата на Судан - Хартум и успешно се връща в Ямбол.В Музея на бойната слава посетителите могат да видят макет на цепелина в мащаб 1:24, под който е изработена релефна карта на местността с разположението на цепелиновото летище край Ямбол. Самото летище е било с впечатляващи размери, като освен хангар за цепелина, обслужващата инфраструктура е включвала водородна станция, електро, радио и метеорологична станция, също така ремонтна работилница, жилища за 400 души и дори офицерско казино.Втората част от изложбата е посветена на славния боен път на 29 пехотен Ямболски полк при Добро поле от Първата световна война. С първоначална численост от над 80 офицера и 5000 подофицери и войници в началото на войната, след многобройни битки, към септември 1918г. в състава на полка остават едва 1728 войници, под командването на 48 офицери. Посетителите могат да разгледат част от отбранителната позиция, в която са разположени огнева позиция на 75 мм артилерийско оръдие „Skoda-werke” и позицията на предвестника на танковете - 53 мм куполно оръдие система „Круп - Грюзон” 1889/1916г. Откриването на новата експозиция ще бъде предшествано от официална церемония по честване Деня на независимостта на България, отново в района на Музея на бойната слава. По традиция програмата започва с изпълнения на ямболския Духов оркестър при НЧ „Съгласие – 1862“.В 10.30 часа ще бъде тържественото издигане на националния флаг, последвано от празнично приветствие от кмета на града Георги Славов и отслужване на благодарствен молебен. Празничният 22 септември ще бъде Ден на отворени врати в Музея на бойната слава от 10.00 до 16.00 часа. \r\nЦеремония по повод 111 години от обявяването на Независимостта на България \r\n \r\n     \r\n \r\n ПРОГРАМА  \r\n22 СЕПТЕМВРИ, МУЗЕЙ НА БОЙНАТА СЛАВА - ГР. ЯМБОЛ: \r\n \r\n10:15 часа – Празнична програма на Духов оркестър – Ямбол \r\n \r\n10:30 часа - Ритуал за издигане на националното знаме \r\n\t        Слово на кмета на община Ямбол \r\n               Благодарствен молебен \r\n               \r\n11:00 часа - Откриване на изложба „Диорами от периода на Първа световна война /1915 -1918г./ \r\n \r\nДен на отворени врати в Музей на бойната слава – Ямбол  \r\nНачален час: 10:00 ч. – 16:00 ч.  \r\nМясто: Музей на бойната слава - Ямбол", "date": "2019.09.18", "title": "Легендарният цепелин L 59  ще бъде представен в изложба на ямболския Музей на бойната слава на 22 септември"}
{"url": "http://www.focus-news.net/news/2019/09/18/2700126/afp-sauditska-arabiya-zayavi-che-proizvodstvoto-na-petrol-shte-bade-vazstanoveno-do-kraya-na-mesets-septemvri.html", "text": "Саудитска Арабия обяви, че производството на петрол ще бъде върнато към нормалните му нива до края на месец септември, предава  AFP . \r\nРиад се опитва да възстанови ощетеният енергиен пазар след атаките над инфраструктурата на петролните находища на компанията „Сауди Арамко“, които намалиха продукцията на нефт на близкоизточната страна наполовина. \r\n„През последните два дни щетите, които поеха (петролните рафинерии) и 50-те процента спад в продукцията ни бяха възстановени. Продукцията ще бъде нормализирана до края на септември“, заяви министъра на енергетиката на Саудитска Арабия принц Абдулазис Бин Салман. Той добави, че кралството ще достигне до 11 млн. барела произведен на ден петрол до края на септември и дори до 12 млн. до края на месец ноември. \r\n \r\n  Теодор Пенев", "date": "2019.09.18", "title": "AFP: Саудитска Арабия заяви, че производството на петрол ще бъде възстановено до края на месец септември"}
{"url": "http://www.focus-news.net/news/2019/09/18/2700148/uchastie-v-predstoyashtite-izbori-za-mestna-vlast-v-kazanlak-sa-zayavili-v-11-politicheski-partii-3-politicheski-koalitsii-1-mestna-koalitsiya-i-7-initsiativni-komiteta.html", "text": "Участие в предстоящите избори за местна власт са заявили 11 политически партии, 3 политически коалиции, 1 местна коалиция и 7 Инициативни комитета, става ясно от сайта на Общинската избирателна, предаде кореспондент на  Радио „Фокус” . Шест от общо 14-те политически партии, регистрирани за участие в местния вот, ще участват в изборите със свои листи за общински съветници, общински кмет и кметове за населените места. \r\nС кандидати за кмет на община Казанлък ще са СДС, ВМРО, ГЕРБ, Партия Воля, ДПС и „Възраждане“, става ясно от регистрациите в Общинската избирателна комисия - Казанлък. \r\nЗа местния вот е регистрирана само една местна коалиция – „Алтернатива на гражданите”. Тя ще участва със своя листа с кандидати за общински съветници. Местната коалиция е новото име на досегашната група м Общинския съвет - Експерти за Казанлък. \r\nТри регистрирани политически коалиции ще участват на местните избори с листи за съветници, за кмет на общината и кметове на населени места. \r\nС кандидат за кмет на община Казанлък е една от тях - „БСП за България“ . \r\nДругите две политически коалиции, които не издигат кандидат за кмет на община Казанлък са „Движение Заедно за промяна“ и Демократична България –обединени демократични сили“. \r\nОспорвани избори се очертават за кметските места в някои села на община Казанлък, където има регистрирани по няколко Инициативни комитета, издигащи кандидати за кметове на населеното място. \r\nТри са инициативните комитети, издигащи свои кандидати за кмет на село Енина, а отделно са политическите кандидатури за кмет на селото. Инициативни комитети издигат свои кандидати за кметове в селата Ръжена, Овощник и Бузовград. \r\nНа 24 септември ще станат ясни имената и на конкректните участници в листите за съветници и кандидат-кметовете. Ден по-късно и номерата на бюлетините, с които ще се явяват на изборите. \r\nСлавяна ГАЙДАРОВА", "date": "2019.09.18", "title": "Участие в предстоящите избори за местна власт в Казанлък са заявили в 11 политически партии, 3 политически коалиции, 1 местна коалиция и 7 Инициативни комитета"}
{"url": "http://www.focus-news.net/news/2019/09/18/2700149/parvite-obshtinski-interaktivni-igri-byaha-otkriti-vav-vidin.html", "text": "Първите общински интерактивни игри бяха открити във Видин, предаде репортер на  Радио „Фокус“ – Видин . Те се провеждат под патронажа на кмета на общината Огнян Ценков. Мотото на игрите е „Повярвай, ти можеш! Влез в играта!“  а неговото начало бе дадено от \r\nПред откритата сцена на  Художествената галерия „Никола Петков“   заместник кметът на общината Венци Пасков обяви игрите за открити.„Сигурен съм, че тази инициатива на Община Видин ще има обединяваща роля в усилията на много институции и на родители за превенцията на противообществените прояви. Защото нашата обща цел е да предпазим децата си, като ги ангажираме и накараме да повярват в собствените си възможности“, каза Пасков. Организатори на първите интерактивни игри във Видин са Местната комисия за борба срещу противообществените прояви на малолетните и непълнолетните  и Общинския съвет по наркотичните вещества, със съдействието на Регионалното управление на образованието. \r\nПет отбора от различни видински училища се включиха в днешния ден в интерактивното предизвикателство „Лов на съкровища и легенди“. Децата трябваше да се ориентират по карта и да търсят скрити загадки в  различни туристически обекти, да отговарят вярно на въпроси, свързани с историята на Видин, за да продължат по маршрута си.  Игрите ще завършат утре с „Бъди зелен“ – приключенски сбор и трасе на Индиана Днжоунс. Осигурени са награди за всички участници. \r\nАнна ЛОЗАНОВА", "date": "2019.09.18", "title": "Първите общински интерактивни игри бяха открити във Видин"}
{"url": "http://www.focus-news.net/news/2019/09/18/2700121/the-independent-mishel-barnie-prizova-boris-dzhonsan-da-spre-da-se-prestruva-che-pregovarya-za-sdelka-s-bryuksel.html", "text": "Главният преговарящ с ЕС за Брекзит Мишел Барние призова министър-председателят на Великобритания Борис Джонсън да спре да се „преструва“, че се опитва да постигне споразумение с Брюксел относно оттеглянето на страната от структурите на Европейския съюз, пише вестник  The Independent . \r\nИзказването му идва след предложенията на Лондон, отправени към Брюксел, в които почти няма изменения на предишната сделка, която ЕС счете за неприемлива, в която Джонсън настоява за премахване на предпазната клауза за ирландската граница. \r\nГоворейки пред Европейския парламент, Барние обвини Джонсън в това, че само се преструва, че опитва да постигне някакво споразумение с Брюксел. \r\n„Почти три години след референдума (за Брекзит), не смятам, че трябва да прекарваме повече време в преструване, че наистина преговаряме. Смятам, че трябва решително да се движим напред.\" \r\nТой добави, че ЕС е „готов за всякакво предложение от страна на Великобритания и има желание да работи ден и нощ за да бъде постигнат прогрес. \r\n„Ако Обединеното кралство напусне без сделка, трябва да припомня, че всички въпроси няма просто да изчезнат. Те бяха регулирани в споразуменията по оттеглянето, покрити са, но все още остават. Дали говорим за мир в Ирландия, правата на гражданите, проблемите с бюджета, всички тези неща трябва да бъдат решени“, добави още Барние.  \r\n„Никой не се опитва да избегне решението на мнозинството гласували във Великобритания да напуснат ЕС. Никой не се опитва да открадне Брекзит. Никой не се опитва да задържи Лондон против волята му в митническия съюз на ЕС или в единния пазар. Ваша отговорност е да напуснете“, каза Барние. \r\nБрюксел многократно отправя искане за алтернатива на предпазната клауза за ирландската граница, която Джонсън желае да премахне. До момента обаче няма конкретни предложения от страна на Лондон. \r\nПредседателят на Европейската комисия Жан Клод Юнкер заяви на същия дебат в Европейския парламент, че е призовал Джонсън да предложи алтернатива на клаузата за границата на Северна Ирландия. \r\n„Казах на премиера Джонсън, че нямам емоционална връзка с клаузата, но все още стоя зад поставените от нея цели. Призовах премиера да направи предложение за функциониращи стъпки, които ще ни позволят да постигнем тези цели.“, каза Юнкер. \r\nГи Верхофстад, депутат от европарламента от своя страна осъди временното прекратяване на дейността на парламента на Великобритания.  \r\n„Юнкер и Доналд Туск могат да направят много неща, но поне не могат да затворят вратите на нашия парламент“, заяви той.  \r\n„Ако евроскептиците искат да правят глупавите съпоставки със Съветския съюз отново, вече могат да сочат към Великобритания, вместо към Страсбург или Брюксел.“, продължи той. \r\n \r\n  Теодор Пенев", "date": "2019.09.18", "title": "The Independent:  Мишел Барние призова Борис Джонсън да спре да се преструва, че преговаря за сделка с Брюксел"}
{"url": "http://www.focus-news.net/news/2019/09/18/2700147/pregled-na-mezhdunarodnite-novini-do-1800-chasa-agentsiya-fokus.html", "text": "Президентът на САЩ Доналд Тръмп обяви Робърт О‘Брайън за новият съветник по националната сигурност, пише американското издание  The Washington Examiner . \r\nО‘Брайън досега е работил като президентски пратеник за проблеми със заложници в щатския департамент и според и съобщение на Доналд Тръмп в „Туитър“, ще наследи Болтън на поста. \r\nДжон Болтън беше освободен от длъжност по-ранно заради несъгласия с политиките на президента. \r\n„Доволен съм да обявя, че ще назнача Робър О‘Брайън, който в момента работи като Специален президентски пратеник за проблемите със заложници в Щатския департамент, за нашият нов Съветник по националната сигурност. Работих дълго и здраво с Робърт. Той ще се справи страхотно“, се казва в съобщението на президента.  \r\nО‘Брайън е бил част от екипа по национална сигурност на републиканският кандидат-президент Мит Ромни през 2012 г. Той също така е бил съветник по сигурността на бившия губернатор Скот Уолкър за щата Уисконсин.  \r\n \r\n*** \r\n \r\n  Прогнозата на бившия ръководител на разузнавателните служби на Украйна Никола Маломуж, че Крим определено ще се върне в Украйна е инсинуация, пише руският вестник  “Российская Газета“ . \r\nТова заяви пред вестника депутатът на Държавния съвет на Крим Владимир Бобков. \r\nСпоред украинските медии Маломуж е изразил увереност, че самите кримчани ще помолят украинските власти да ги върнат обратно в Украйна, когато тя стане по-силна в следствие на подкрепата от страна на запада. \r\n„По тази логика можем да твърдим, че ако например Дания или Турция станат много силни, то тогава ние ще искаме да се присъединим към тях“, заяви депутатът от кримския парламент. \r\n„Но това не се случва. Това са все инсинуации. За съжаление, подобни изявления звучат достатъчно често. Вече пет години Крим е инструмент за решаване на вътрешнополитически проблеми сред различни политически кланове на Украйна.“, добави още Бобков. \r\n„Те постоянно използват фактора Крим, за да събудят определени чувства сред жителите на Украйна и да отвлекат вниманието им от решаването на наистина належащите въпроси, свързани с икономиката и корупцията в страната“, заяви депутатът. \r\nБобков припомни, че през 2014 г. жителите на Крим вече са направили своя избор при провеждането на референдума за присъединяването на полуострова към Руската Федерация. \r\n„Ясно си спомняме мотивите, които са движили кримските жители, когато те направиха своя исторически избор“, подчерта той. \r\n„Те бяха свързани с определянето на бъдещето им. Техният избор не беше направен въз основа на някакви икономически мотиви“, добави още Бобков. \r\nПо-рано по време на срещата на Европейския стратегически форум в Ялта, президентът на Украйна Владимир Зеленски говори за няколко възможни сценария за връщането на Крим в състава на Украйна. Освен това лидерът нарече ситуацията с Крим „трудна“ и обеща да се бори за полуострова „не само с думи“, без да уточни обаче какво има предвид. \r\n \r\n \r\n*** \r\n \r\n  Президентът на САЩ Доналд Тръмп обяви, че ще бъдат наложени нови „значителни“ санкции срещу правителството на Иран в първата реакция на Вашингтон срещу атаките над петролни рафинерии в Саудитска Арабия, за които кабинета на президента обвинява Техеран, съобщава  AFP . \r\n„Току що инструктирах министъра на икономиката да увеличи значително санкциите срещу държавата Иран“, заяви президента в съобщение в социалната мрежа „Туитър“. \r\nСАЩ вече налагат широки санкции срещу Техеран, които водят до сериозни щети срещу икономиката на близкоизточната страна, включително такива насочени и срещу износът на петрол на Иран. \r\n \r\n \r\n*** \r\n \r\n  Турция ще осъществи своите собствени планове след две седмици, в случай, че сделката между Вашингтон и Анкара за зоната за сигурност в Северна Сирия не доведе до резултати, заяви президентът на Турция Реджеп Тайип Ердоган, цитиран от  Anadolu Agency . \r\nИзказването му дойде по време на откриването на новата академична година в Анкара. \r\n„Два или три милиона сирийски бежанци в Турция и Европа могат да бъдат преселени обратно в зоната за сигурност на изток от (река) Ефрат в Северна Сирия“, заяви турският президент. \r\nТой подчерта, че Анкара ще очаква „по-конкретна подкрепа“ от Европейските страни в Идлиб и зоната за сигурност, като заяви, че „Турция вече няма нужда от прости думи“. \r\n„Страната ни е приела безпрецедентните 3,6 млн. бежанци. Тогава запада трябва да направи същото“, каза Ердоган и добави, че Анкара не може да поеме отговорност за 4 млн. мигранти без да е осигурен мирът в Идлиб.  \r\nПо-рано Белия дом и Турция се споразумяха за създаването на Зона за сигурност в северната част на Сирия, където да провеждат съвместни патрули, както и да осигурят „мирен коридор“ , чрез който бежанците да се върнат по родните си места. \r\n \r\n \r\n*** \r\n \r\n  Прессекретарят на Кремъл Дмитрий Песков заяви пред репортери, че не трябва да се очакват конкретни споразумения от тристранните газови консултации във формат Русия-ЕС-Украйна. За това, съгласно думите му предстои още много работа, предава  TACC . \r\n„Ще бъде ли постигнато съгласие или не? Мисля, че не трябва да очаквате конкретни споразумения от тази среща. Разбира се, все още предстои усилена работа\", цитира думите му агенцията. \r\nКато цяло Песков пренасочи въпроса за предстоящите консултации към Министерството на енергетиката на РФ на 19 септември в Брюксел. „Това е въпрос на икономическа целесъобразност, следователно съответните министерства ще се договарят\", подчерта говорителят на Кремъл. \r\n \r\n*** \r\n \r\n  Държавният глава на Руската федерация Владимир Путин и престолонаследникът, както и министър на отбраната на Саудитска Арабия Мохамед Бин Салман са провели телефонен разговор, в който са обсъдили атаките срещу петролните рафинерии на арабското кралство. Това съобщиха от пресслужбата на Кремъл, предава  РИА Новости . \r\nРуският президент е подчертал необходимостта от задълбочено и обективно разследване на случилото се. Освен това двамата са обсъдили ситуацията на петролния пазар, напредъка в прилагането на сделката OPEC+ и подготовката за планираното посещение на Путин в кралството. Отбелязва се, че разговорът се е състоял по инициатива на саудитската страна. \r\nВ понеделник, след атаката срещу саудитските петролни съоръжения, Путин предложи на Рияд да закупи руски системи за ПРО С-300 или С-400. Припомня се, че при нападението Саудитска Арабия загубил повече от 50% от производството на петрол, намалявайки добива с 5,7 милиона барела на ден от обичайната марка от приблизително 9,8 милиона. \r\n \r\n \r\n*** \r\n \r\n  Американският сенатор Крис Мърфи смята, че президентът на Сърбия Александър Вучич ще признае независимостта на Косово, макар той още да смята за неприемливи сто процентовите мита, наложени от Прищина за сръбския внос, пише вестник  Gazeta Express . \r\nСенаторът написа в своя личен блог след визитата си Белград със своя колега от Конгреса на САЩ Рон Джонсън, че „вярва, че той (Вучич) има готовност да сключи сделка с Косово и да признае тяхната независимост, но точно сега е ядосан от митата“.  \r\n„Той казва, че веднага след като митата бъдат премахнати ще готов отново да обсъди въпроса“, пише сенаторът. Той добави, че според посолството на САЩ в Прищина, митата са нанесли сериозни щети и на косовската икономика. Мърфи също така заяви, че макар срещата му в Белград да е била дълга едва няколко часа, тя е била важна, „защото администрацията на президента на САЩ Доналд Тръмп неглижира все още активните конфликти на Балканите“. \r\n \r\n \r\n*** \r\n \r\n  Обединеното кралство може отново да отложи излизането си от Европейския съюз, ако има основателни причини, но трябва да запази свободното движение по ирландската граница и дори при липса на сделка с Брюксел да изпълни финансовите си задължения към Общността. Това се посочва в резолюцията, одобрена на пленарната сесия на Европейския парламент, предава  TACC . \r\nДокументът има за цел да подчертае позицията на ЕС по ключови въпроси, свързани с излизането на Великобритания от Европейския съюз съгласно чл.50 от Договора от Лисабон. 544 депутати се изказаха за приемането му, 126 - против, а 38 се въздържаха. \r\n„Европейският парламент ще подкрепи удължаването на сроковете, посочени в член 50 от Лисабонския договор, ако има причини и цел за това, по-специално [желание] да се избегне Брекзит без сделка, да се проведат парламентарни избори или референдум, да се откаже да приложи член 50 или да сключи споразумение за условията за изтегляне“, се казва в текста на документа. Авторите му обаче подчертават, че това не трябва да се отразява на функционирането на институциите на ЕС. Припомня се също така, че на 9 септември 2019 г. парламентът на Обединеното кралство прие закон, който задължава правителството да поиска от ЕС друго отлагане на Брекзит, ако сделката с Брюксел не бъде постигната до 19 октомври, въпреки факта, че официалната дата за излизането е 31 октомври. \r\n„[Европейският парламент] счита, че е в интерес на Обединеното кралство и ЕС да се осъществи Брекзит по организиран начин“, се казва в документа. „Стойността на споразумението за оттегляне от ЕС се крие в правната сигурност за всички засегнати от тази процедура, както и да се гарантира максимално възможното ...> „обратно спиране“ на границата със Северна Ирландия, което при липса на съгласувани решения или работеща алтернатива ще защити Споразумението от Разпети петък и мирния процес [в този регион]“. \r\nАвторите на резолюцията подчертават, че предпазният механизъм за ирландската граница е само временна мярка и трябва да се търси алтернатива под формата на нови споразумения и използването на съвременни технологии, които ще помогнат да се избегне появата на физическа граница с Ирландия и допълнителни проверки по нея. Те също така настояват Обединеното кралство да предостави подходящи алтернативи в писмена форма и изразяват съжаление от факта, че това все още не е направено. Що се отнася до политическата декларация, която очертава бъдещите отношения между Лондон и Брюксел, европейските депутати „демонстрират желание да го трансформират в документ с по-формален и правен характер\". \r\n„[Новата декларация] трябва да има за цел да одобри споразумение за такава тясна връзка между Обединеното кралство и ЕС, че дори и при липса на алтернативни договорености, няма да е необходим предпазния механизъм\", заявиха депутатите. Те добавиха, че при благоприятен резултат, преходният период в икономическите отношения трябва да продължи до 31 декември 2020 г. \r\nДепутатите отбелязват, че окончателното споразумение трябва да предполага единственото възможно решение на финансовите и правни задължения на Лондон към Брюксел. Въпреки това, „в случай на излизане без сделка, финансовите задължения на Великобритания ще останат в сила\", гласи резолюцията. \r\nВ текста също така се отбелязва, че няма да има преходен период в икономическите отношения с ЕС при липса на пълно споразумение. „По-нататъшни преговори за нова търговска сделка, след като Великобритания се оттегли от Европейския съюз без такава, ще бъде възможна, само ако Лондон спазва задълженията и обещанията си относно правата на гражданите, финансовото споразумение и Споразумението от Разпети петък\", се посочва в документа. Освен това Европейският парламент като свой основен приоритет запазването на работните места и социалните придобивки на гражданите на други страни от ЕС във Великобритания и, обратно, призовава Брюксел и Лондон да гарантират сигурност по отношение на правните въпроси. \r\nОтговорността за „твърд“ Брекзит в съответствие с приетата позиция на депутатите, изцяло ще падне върху плещите на британското правителство. В резолюцията се подчертава, че пророгацията на парламента с решение на премиера на страната Борис Джонсън до 14 октомври само увеличава вероятността от съответния резултат. \r\n \r\n \r\n*** \r\n \r\n  Главният преговарящ за Брекзит на Европейския съюз Мишел Барние се обърна с гневни думи към членовете на ЕП, които подкрепят излизането на Обединеното кралство от Общността, като ги предупреди, че ще бъдат отговорни за негативните проблеми, ако „разводът“ между Брюксел и Лондон стане факт без споразумение, предава  AFP . \r\n„Британските граждани, както и другите европейски граждани, имат право на истината относно последствията от Брекзит\", подчерта Барние пред депутатите по време на дебат за Брекзит в Европейския парламент. \r\n„Тези последствия са много по-сериозни, много по-многобройни, отколкото искате да кажете. След Брекзит вие ще бъдете отговорни пред гражданите\", каза той в коментар, насочен към депутатите от британската партия „Брекзит“, включително към нейния лидер Найджъл Фарадж.", "date": "2019.09.18", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/18/2700150/penka-ignatova-obshtina-veliko-tarnovo-mezhdu-20-i-30-choveka-se-boriha-za-edno-rabotno-myasto-kato-uchitel-predi-nachaloto-na-novata-godina.html", "text": "ПУвеличават се желаещите да станат учители в образователните институции в община Велико Търново. Това обобщи в предаването  „Царевград Търнов – славата и величието на България“  на  Радио „Фокус“  Пенка Игнатова, директор на Дирекция „Образование, младежки дейности и спорт“. Тя уточни, че преди началото на учебната година за едно място е имало между 20 и 30 кандидати. „Може би това е политика на ръководството на Общината и е резултат от съвместната ни работа с ръководителите на образователните институции. Ние се вслушваме в техните предложения, реагираме, подпомагаме ги, подкрепяме ги винаги когато можем. Освен това постоянно се стремим да обновяваме материално-техническата база, което облекчава директорите и им дава възможност да насочат своите усилия към техния ресурс – към педагогическите специалисти. Много е важно да има екипност между всички институции, които носят отговорност – Община, Регионално управление по образованието и директорите“, категорична бе Игнатова. Тя допълни и, че училищата не се делят на общински и държавни, а местната администрация работи за развитието на всички тях, както и на детските градини и яслите.  Положителен резултат от това, според нея, е фактът, че има все повече кандидати за учители. \r\nЛуиза ТРАНЧЕВА", "date": "2019.09.18", "title": "Пенка Игнатова, Община Велико Търново: Между 20 и 30 човека се бориха за едно работно място като учител преди началото на новата година"}
{"url": "http://www.focus-news.net/news/2019/09/18/2700141/konkurs-za-lyubitelska-fotografiya-evropeyskoto-kulturno-nasledstvo-prez-pogleda-na-pateshestvenika-organizira-obshtinska-biblioteka-iskra.html", "text": "Конкурс за любителска фотография \" Европейското културно наследство през погледа на пътешественика\", посветен на Eвропейските дни на наследството, организира Общинска библиотека „ Искра”, каза за  Радио „ Фокус”  Анна Кожухарова, директор на библиотеката. Тя поясни, че конкурсът ще се проведе в рамките на 20 дни, като до участие ще бъдат допускани снимки, които отразяват лични впечатления и емоции от знакови и по-малко известни забележителности, участие във фестивали и събития, свързани с европейската и българската култура.Кожухарова подчерта, че снимките могат да бъдат направени с всякакво устройство - мобилен телефон, фотоапарат или таблет, като всеки може да участва с не повече от 3 снимки. В рамките на европейската инициатива библиотеката организира още инициативи, една част от които са вече факт, а други предстои да се случат. От 25 до 28 септември в Детско – юношеския отдел на библиотеката ще се проведат Арт-работилници за деца и възрастни \"Фабрика за мечти\". На 26 септември културният институт организира съвместно с Младежки център за развитие „ Взаимопомощ” инициатива под надслов „ Екзотиката на кафето”.  \r\n \r\nСлавяна ГАЙДАРОВА", "date": "2019.09.18", "title": "Конкурс за любителска фотография \" Европейското културно наследство през погледа на пътешественика\" организира Общинска библиотека „ Искра”"}
{"url": "http://www.focus-news.net/news/2019/09/18/2700151/prezidentat-rumen-radev-razgovarya-s-ministara-na-promishlenostta-i-targoviyata-na-rusiya-denis-manturov.html", "text": "Президентът Румен Радев се срещна днес с Денис Мантуров - министър на промишлеността и търговията на Руската федерация, който е и съпредседател на Междуправителствената българо-руска комисия за икономическо и научно-техническо сътрудничество. Държавният глава прие министъра на „Дондуков“ 2, след като вчера се състоя 17-ото заседание на междуправителствената комисия. Президентът Радев и министър Мантуров изразиха очакване успешните резултати от заседанието да имат положително влияние върху двустранните икономически отношения. На срещата беше обсъдено сътрудничеството в сферата на икономиката, енергетиката, търговията, туризма. Това съобщиха от  прессекретариата на държавния глава . Българският държавен глава посочи, че през последните две години срещите на високо политическо ниво са ясен сигнал, че застоят в двустранните отношения между България и Русия е преодолян. Знак за това е и подписването днес на договора за разширението на газопреносната мрежа от турско-българската до българо-сръбската граница, който касае реализацията на газопровода „Турски поток“ на българска територия.Президентът изтъкна важността енергийните проекти да се реализират на прагматична и взаимноизгодна основа. Румен Радев приветства изпълнението на дейностите по удължаване на срока на експлоатация на 5-и енергоблок на АЕЦ \"Козлодуй\" и изрази надежда за успешното приключване на мерките по 6-и блок на централата в указания времеви график.По време на срещата беше обсъдено и двустранното военнотехническо сътрудничество и свързаните с него лицензионни въпроси. Президентът Радев изрази очакването на България въпросът да бъде разрешен чрез рационален подход, изгоден и за двете държави, като не се обвързва с други теми от двустранното партньорство.", "date": "2019.09.18", "title": "Президентът Румен Радев разговаря с министъра на промишлеността и търговията на Русия Денис Мантуров"}
{"url": "http://www.focus-news.net/news/2019/09/18/2700153/remontni-deynosti-se-izvarshvat-po-patya-blagoevgrad-pokrovnik.html", "text": "Движението по третокласен път 1006 Благоевград – Покровник от км 0+000 до км 4+000 се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. В останалата част от област Благоевград няма въведени ограничения поради извършване на дейности, свързани с ремонти. Трафикът по автомагистрала „Струма“ и главен път Е-79 е натоварен. Движението по второкласен път 19 Симитли – Гоце Делчев е е с нормална интензивност. Повишена опасност от падащи камъни има в района на Кресненското дефиле и проходите Предел и Папаз Чаир. \r\nЛивия НИНОВА", "date": "2019.09.18", "title": "Ремонтни дейности се извършват по пътя Благоевград – Покровник"}
{"url": "http://www.focus-news.net/news/2019/09/18/2700156/stroezh-e-goryal-v-kv-kartala-vav-veliko-tarnovo.html", "text": "Строеж се запали в кв. „Картала” в старата столица, предаде репортер на  Радио „Фокус”-Велико Търново . Необитаемата сграда се намира срещу хранителния магазин на улица „Димитър Буйнозов”. На място има три екипа на Регионална дирекция „Пожарна безопасност и защита на населението”. Към момента огънят е овладян и пламъците са потушени, но в района има силно задимяване. Данни за пострадали граждани няма.  \r\nЛуиза ТРАНЧЕВА", "date": "2019.09.18", "title": "Строеж е горял в кв. „Картала” във Велико Търново"}
{"url": "http://www.focus-news.net/news/2019/09/18/2700152/feribotat-v-beloslav-shte-zaraboti-na-denonoshten-rezhim-sled-klasoviya-remont-na-30-ti-septemvri.html", "text": "Фериботът в Белослав вече ще работи денонощно след предстоящия класов ремонт, който трябва да бъде извършен до края на месеца. Това съобщи за  Радио „Фокус“ – Варна  кметът на Общината инж. Деян Иванов. По думите му ремонтът ще започне на 20-ти и ще продължи до 30-ти септември. Досега моторният ферибот не обслужваше връзката между двата бряга на Белославското езеро във времето от 00.00 часа до 4.00 часа сутринта. Веднага след ремонта обаче, ще има допълнителни курсове от северната страна в 01.00 часа, 02.00 часа и в 03.00 часа и от южната – в 01.10 часа, 02.10 часа и 3.10 часа. Решението за удължаване на работното време е гласувано на сесията на Общинския съвет и докато трае ремонтът то ще влезе в сила. С връщането на ферибота, графикът ще е по новите правила. Денонощният режим на работа ще облекчи жителите на квартал „Акации“, както и населението на селата Езерово и Страшимирово, които посещават града и са отделени от северната страна на плавателен канал №2. \r\nДиана СТОЕВА", "date": "2019.09.18", "title": "Фериботът в Белослав ще заработи на денонощен режим след класовия ремонт на 30-ти септември"}
{"url": "http://www.focus-news.net/news/2019/09/18/2700159/ministar-krasimir-valchev-shte-poseti-varna-na-19-septemvri.html", "text": "Министърът на образованието и науката Красимир Вълчев ще посети Варна, утре, 19 септември. Това съобщиха от пресцентъра на  министерството . От 10.00 часа той ще участва в откриването на учебната година на Икономическия университет.  \r\nПо-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.", "date": "2019.09.18", "title": "Министър Красимир Вълчев ще посети Варна на 19 септември"}
{"url": "http://www.focus-news.net/news/2019/09/18/2700160/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-dunav-most-1-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1“и ГКПП Кулата. Това съобщиха от  ГД „Гранична полиция“ . Информацията за трафика на граничните пунктове към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. От съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1“ и ГКПП Кулата"}
{"url": "http://www.focus-news.net/news/2019/09/18/2700162/nad-20-dobrovoltsi-pomagat-v-gaseneto-na-pozhara-kray-varnenskoto-selo-kamenar-oganyat-e-obhvanal-i-postroyki.html", "text": "Над 20 доброволци помагат в гасенето на пожара край варненското село Каменар. Това съобщи за  Радио \"Фокус\" - Варна . Ивана Милева, говорител на полицията в града. Тя добави, че в района на пожара има разположени и 2 водоноски. Към момента няма данни за пострадали. Около 16.15 часа е получен сигнал за пожар в сухи треви в с. Каменар. На място незабавно са изпратени противопожарни автомобили, които започват гасителни дейности. Предприети са действия за изпращането на всички екипи от Първа и Трета Районна служба \"Пожарна безопасност и защита на населението\" във Варна, както и допълнителни служители. На място са 8 противопожарни автомобила. Огънят се е разраснал и е обхванал гората, намираща се близо, както и постройки. Действията по потушаване на огъна продължават в момента.  \r\nДесислава ВАСИЛЕВА", "date": "2019.09.18", "title": "Над 20 доброволци помагат в гасенето на пожара край варненското село Каменар, огънят е обхванал и постройки"}
{"url": "http://www.focus-news.net/news/2019/09/18/2700165/sliven-zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Трафикът по пътищата в Сливенско  е интензивен, но няма задръствания. Пътните настилки са сухи и нормално проходими. Това съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок - до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноевмри 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок - до 31 октомври 2019 г.", "date": "2019.09.18", "title": "Сливен: Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2019/09/18/2700154/zapochna-ofitsialnata-tseremoniya-po-vrachvane-na-nagradite-kmet-na-godinata-za-mandat-2015-2019-g.html", "text": "Започна официалната церемония по връчване на наградите \"Кмет на годината\" за мандат 2015-2019 г., предаде репортер на  Агенция \"Фокус\" . Церемонията започна с музикално изпълнение под съпровода на цигулки на Destiny Quartet. Водеща на събитието е Филипа Иванова. Част от церемонията е управителят на Портала на българските общини Kmeta.bg Боян Томов, на събитието присъстват редица кметове. Тук е и министърът на туризма Николина Ангелкова, на регионалното развитие и благоустройството Петя Аврамова, заместник-председателят на Народното събрание Кристиан Вигенин и други. Конкурсът се провежда за седма поредна година. За седма поредна година гражданите на всички общини имат възможността да направят оценка на свършеното от своите кметове. Тази година българите оценяваха работата на кметовете и екипите им в 9 категории, но за целия мандат 2015 – 2019 г. Призовете за „Кмет на годината“ са в общо 9 категории: „Кмет на годината“, „Кмет на гражданите“, „Градска среда“, „Транспорт“, „Туризъм, култура, фестивали и традиции“, „Образование, спорт и младежки политики“, „Инвестиции и работни места“, „Социална община“ и „Smart City“. Победителите бяха избрани след онлайн-конкурс. На специално създадената за националния конкурс платформа - kmetnagodinata.bg, българите гласуват и така изразяват гражданската си позиция и поставят всяка година оценка на работата на кметовете и техните екипи. Водещите кметове във всяка категория са трима за малка, средна и голяма община според населението в нея. Малка община е такава с население до 20 000 жители, средна – с население от 20 000 до 50 000 жители и голяма – с население над 50 000 жители. \r\nДеница КИТАНОВА", "date": "2019.09.18", "title": "Започна официалната церемония по връчване на наградите \"Кмет на годината\" за мандат 2015-2019 г."}
{"url": "http://www.focus-news.net/news/2019/09/18/2700166/postavyat-kopie-ot-teksta-na-manifesta-za-obyavyavaneto-na-nezavisimostta-na-balgariya-na-arka-v-tsentara-na-veliko-tarnovo.html", "text": "Поставят копие от текста на Манифеста за обявяването на Независимостта на България в центъра на старата столица. Той ще е част от празничната украса на арката пред пощата за 22 септември, поясни в предаването  „Царевград Търнов – славата и величието на България“  на  Радио „Фокус“  Нелина Църова, директор Дирекция „Култура, туризъм и международни дейности“ в Общината. Тя уточни, че през деня Манифестът ще бъде прочетен общо три пъти – сутринта – в двора на църквата „Св. 40 мъченици“, след това на крепостта Царевец и вечерта на пл. „Цар Асен I“ при празничната заря – проверка. „Програмата на 22 септември, по традиция, започва с литургия в църквата „Св. 40 мъченици“ от 7.30 часа, като богослужението ще води негово Високопреосвещенство Великотърновският митрополит Григорий с участието на квартет „Ангелски гласове”. След това от 9.00 ще бъде отслужен водосвет, придружен с  поръсване на бойното знаме на НВУ „Васил Левски” и на знамената на държавни и общински институции, учебни заведения и неправителствени организации. В 10.30 часа на крепостта Царевец ще се проведе военен ритуал за издигане на националното знаме, след което ще има и празнични слова. От 11.00 на Пирамидата на Независимостта ще бъдат поднесени венци и цветя, а 30 минути по-късно тръгва шествието към паметник „Майка България“, където също ще бъдат положени гирлянди.  В 12.30 часа, в центъра, започва шоу-спектакъл на участниците в ХІII Международен фестивал на военните  оркестри – пред сградата на Български пощи. След това от 13.30 до 16.30 часа ще има концерт на детски и младежки любителски формации от Велико Търново – пред сградата на Общината“, допълни Нелина Църова. През целия ден входът за Царевец и църквата „Св. 40 мъченици“ ще е свободен. От 14.00 часа специалистите от Регионалния исторически музей са подготвили безплатен екскурзоводски тур под надслов „По стъпките на българската държавност“. Той ще тръгне от църквата-музей „Св. Димитър Солунски“ и ще приключи на историческия хълм. От 11.00 до 18.00 часа в парк „Марно поле“ ще има забавления за деца. В 17.00 часа започва фолклорният концерт на Николина Чакардъкова, който ще е пред Общината, а веднага след него тя ще поведе Голямото Търновско хоро. Официалната програма продължава с изпълнения на строеви хватки с оръжие от Представителна част на НВУ„Васил Левски” на площад „Цар Асен І”от 19.00 часа. По традиция финал ще бъде поставен с аудио-визуалния спектакъл „Царевград Търнов – звук и светлина” и празнични илюминации на  площад „Цар Асен  І”. \r\n \r\nЛуиза ТРАНЧЕВА", "date": "2019.09.18", "title": "Поставят копие от текста на Манифеста за обявяването на Независимостта на България на арка в центъра на Велико Търново"}
{"url": "http://www.focus-news.net/news/2019/09/18/2700157/evrokomisaryat-mariya-gabriel-konkursat-kmet-na-godinata-pravi-po-vidimi-postizheniyata-na-balgarskite-kmetove-za-razvitieto-na-tehnite-obshtini.html", "text": "Конкурсът \"Кмет на годината\" прави по-видими постиженията на българските кметове за развитието на техните общини. Това каза българският еврокомисар Мария Габриел във видеобръщение към официалната церемония на връчване на наградите \"Кмет на годината\", предаде репортер на  Агенция \"Фокус\" .  \r\n\"Уважаеми г-н Томов, уважаеми кметове на общини, за мен е чест и удоволствие да ви поздравя от ЕК за провеждането на седмото издание на престижния конкурс кмет на годината\", каза още Мария Габриел. Тя посочи, че тазгодишното издание и различно, защото днес ще бъдат признати усилията за осигуряването на по-добър живот за целия четиригодишен мандат. По думите й това отличие ще остане във визитната картичка на кметовете, но и то е отговорност. \"Всяка община се нуждае от малки и средни предприятия\", заяви още Мария Габриел. Тя посочи, че част от категориите касаят настоящия й ресор, а друга бъдещия й \"Иновации и младеж\".\"Уверена съм, че заедно с вас българските кметове можем да направим така, че гражданите да се възползват в пълна степен от технологичния напредък\", допълни още тя. Габриел поздрави българските кметове, че не се притесняват да бъдат визионери. \"Работейки заедно можем да постигнем целта нашите общини и граждани, бизнесът на местно ниво, да вземат най-доброто от технологиите. Те са двигател на иновациите, на напредъка в науката\", допълни още Мария Габриел.  \r\nДеница КИТАНОВА", "date": "2019.09.18", "title": "Еврокомисарят Мария Габриел: Конкурсът \"Кмет на годината\" прави по-видими постиженията на българските кметове за развитието на техните общини"}
{"url": "http://www.focus-news.net/news/2019/09/18/2700158/boyan-tomov-kmetabg-ochakvame-ot-kmetovete-prez-sledvashtite-chetiri-godini-da-obeshtavate-po-malko-no-da-izpalnyavat.html", "text": "Очакваме от кметовете през следващите четири години, в които ще се занимават с местно самоуправление, да обещавате по-малко, но да изпълняват. Това каза управителят на Портала на българските общини Kmeta.bg Боян Томов по време на откриването на официалната церемония за наградите \"Кмет на годината\" за мандат 2015-2016 г., предаде репортер на  Агенция \"Фокус\" .  \"За четири години пуснахме хиляди материали за развитието на българската община и какво прави българският градоначалник. Материалите бяха в духаът на по-модерно училище, по-добри улици, осветление, смарт сити, инвестиции и работни места. Виждаме, че само за няколко дена, няколко големи завода отвориха врати и дадоха нови работни места. За нас е изключително важно всеки ден да предлагаме на нашите читатели това, което правите вие: добрите практики, добрите проекти, които реализирате. Ние знаем на вас колко ви е трудно. За това ние пък държим да можем да ви помагаме в такива моменти. Няма да говоря много, но ще ви кажа само едно нещо, че очакваме от вас през следващите четири години, в които ще се занимавате с местно самоуправление да обещавате по-малко, но да изпълнявате, да бъдете по-близо до гражданите си и наистина да направите така, че с гордо вдигната глава да ходите във вашите родни места\", каза още Томов.  \r\n\"Радвам се, че българският кмет вече все повече се състезава с идеи, реализирани проекти и е все по-амбициозен. Това допринася за всички нас, гражданите на тази държава. Благодаря ви\", допълни Томов.  \r\nДеница КИТАНОВА", "date": "2019.09.18", "title": "Боян Томов, Kmeta.bg: Очакваме от кметовете през следващите четири години да обещавате по-малко, но да изпълняват"}
{"url": "http://www.focus-news.net/news/2019/09/18/2700161/the-jerusalem-post-zaradi-rezultatite-ot-izborite-v-izrael-benyamin-netanyahu-nyama-da-prisastva-na-obshtoto-sabranie-na-oon.html", "text": "Заради политическия климат след изборите в Израел, действащият министър-председател Бенямин Нетаняху е отменил посещението си на срещата на Общото събрание на ООН, пише вестник  The Jerusalem Post . \r\nВъншният министър на страната Израел Кац ще се яви от негово име. \r\nНетаняху взе участие в почти всички срещи на Общото събрание на ООН от 2009 г. насам, когато той стана премиер на Израел. \r\nНа срещата се очакваше премиера да държи реч и да се срещне с президента на САЩ Доналд Тръмп в кулоарите на събранието. Американският лидер ще присъства на заседанието и съобщи по-рано, че е била планирана неофициална среща с Нетаняху, на която двамата трябваше да обсъдят подписването на пакт за обща отбрана между САЩ и Израел.  \r\nПодобно пътуване от страна на израелският премиер обаче може да предизвика политически проблеми, тъй като официалните резултати от изборите ще бъдат обявени именно когато се очаква той да е на срещата на Общото събрание. Тогава президентът на страната Реувен Ривлин трябва да избере един от кандидатите за премиер, който да формира новото правителство.  \r\nНетаняху е пропускал подобна среща само веднъж откакто стана премиер през 2009 г.  \r\nКогато това се случи, Израел беше представян от Авигдор Либерман, тогавашният външен министър на страната.  \r\n \r\n  Теодор Пенев", "date": "2019.09.18", "title": "The Jerusalem Post: Заради резултатите от изборите в Израел, Бенямин Нетаняху няма да присъства на Общото събрание на ООН"}
{"url": "http://www.focus-news.net/news/2019/09/18/2700167/ria-novosti-neizvesten-mazh-e-otkril-ogan-i-e-zaplashil-da-vzrivi-metrostantsiya-v-kiev.html", "text": "Неизвестен мъж  е заплашил да взриви мост в Киев, където се намира метростанция, и е открил огън, според ръководителят на полицията в украинската столица Андрей Крищенко, предава  РИА Новости . \r\n\"Провеждаме специална полицейска операция. На място има представители на всички служби. Трафикът на автомобили и влакове по моста е блокиран\", заяви прес-секретаря на Крищенко във „Фейсбук“, като цитира ръководителя на силите за сигурност. \r\nСлучаят е квалифициран като подготовка на терористична атака. \r\nДвижението на киевското метро е временно спряно в района на атаката. \r\nСпоред очевидци мъжът пристигнал на моста с кола, извадил предмет, подобен на експлозивно устройство, както и автоматично оръжие и е открил огън. Той е бил облечен в камуфлажни дрехи и е бил на видима възраст около 30-35 години. \r\nНа мястото на инцидента е изпратено ръководството на Главната и на местната полицейска дирекция, патрулни отряди, полицейски кучета, специалните части и специалисти-сапьори. \r\n \r\n  Теодор Пенев", "date": "2019.09.18", "title": "РИА Новости: Неизвестен мъж е открил огън и е заплашил да взриви метростанция в Киев"}
{"url": "http://www.focus-news.net/news/2019/09/18/2700169/kmetat-na-kazanlak-galina-stoyanova-nagradata-ni-v-sferata-na-festivalite-i-turizma-v-kmet-na-godinata-e-za-kazanlachani-koito-pazyat-traditsiyata-na-festivala-na-rozata-zhiva.html", "text": "Наградата  ни в сферата на фестивалите и туризма в \"Кмет на годината\" е за казанлъчани, които пазят традицията на Фестивала на розата жива. Това каза кметът на Казанлък Галина Стоянова по време на официалната церемония \"Кмет на годината\" за мандат 2015-2019 г.и във връзка с полученото отличие в категорията \"Туризъм, култура, фестивали и традиции\", предаде репортер на  Агенция \"Фокус\" . \"Фестивалът на розата има своята 116-ата годишна история. Това е така благодарение на един талантлив и гостоприемен български край, каквита са нашите казанлъчани, но и благодарение на държавната подкрепа, която срещаме в лицето на Министерство на туризма и лично на г-жа Ангелкова. Заедно всички участници, домакини и държава, представяме България по света вече 116 години. Благодаря, тази награда е за всички казанлъчани, които пазят тази традиция\", допълни още Галина Стоянова.  \r\nДеница КИТАНОВА", "date": "2019.09.18", "title": "Кметът на Казанлък Галина Стоянова: Наградата  ни в сферата на фестивалите и туризма в \"Кмет на годината\" е за казанлъчани, които пазят традицията на Фестивала на розата жива"}
{"url": "http://www.focus-news.net/news/2019/09/18/2700155/tass-riyad-zayavi-che-razpolaga-sas-sigurni-dokazatelstva-che-v-atakata-nad-petrolnite-rafinerii-v-sauditska-arabiya-sa-izpolzvani-iranski-raketi.html", "text": "Официалният представител на министерството на отбраната на Саудитска Арабия Турки Ал Малики заяви, че Рияд има „доказателства за участието на Иран в атаките в региона чрез своите агенти“, а в нападенията са използвани именно ирански ракети, предава  TACC . \r\n\"Имаме доказателства, че нападението не е извършено от Йемен\", каза Малики.  \r\n\"Иран се опита да фалшифицира фактите. Атаката срещу обектите на „Сауди Арамко“ дойде от север и с подкрепата на Техеран.\", добави той. \r\nГоворителят на министерството заяви, че при нападенията са били използвани ирански безпилотни самолети и крилати ракети. \r\n\"При атаката срещу рафинериите бяха използвани прецизно управлявани крилати ракети, произведени в Иран. Дроновете са използвали усъвършенствана система за позициониране. Споделихме резултатите от разследването с нашите съюзници“, добави той. \r\nСпоред него Иран е използвал 18 дрона и седем крилати ракети, които „са изстреляни от север на разстояние 700 км“, а три от ракетите не са достигнали до обозначените си цели.  \r\n„Нападението не може да е било извършено от Йемен, посоката от която са дошли ракетите го показва. Всички фрагменти от атаките сочат към Иран“, подчертава Малики. \r\n \r\n  Теодор Пенев", "date": "2019.09.18", "title": "ТАСС: Рияд заяви, че разполага със сигурни доказателства, че в атаката над петролните рафинерии в Саудитска Арабия са използвани ирански ракети"}
{"url": "http://www.focus-news.net/news/2019/09/18/2700163/ministar-nikolina-angelkova-1-mlrd-i-300-mln-evro-sa-prihodite-ot-mezhdunaroden-turizam-za-parvite-6-mesetsa-koeto-pokazva-vazhnostta-na-usiliyata-na-mestnite-vlasti-i-biznesa.html", "text": "1 млрд. и 300 млн. евро са приходите от международен туризъм за първите шест месеца - това показва колко важни са усилията на местните власти и бизнеса. Това каза министърът на туризма Николина Ангелкова по време на официалната церемония за наградите \"Кмет на годината\", предаде репортер на  Агенция \"Фокус\" . \"Изключително ми е приятно и искам да благодаря на Боян Томов, организатор на днешното събитие, за това че за пореден път се доверява на Министерство на туризма и имаме честта да сме част от тази прекрасна церемония, особено, когато трябва да бъдат оценени усилията, които местните власти са положили за своя четиригодишен мандат. Като се замисля цялата тази оценка е свързана и със самостоятелното съществуване на Министерство на туризма, което благодарение на подкрепата, която имаме от премиера Борисов и от всички колеги министри, успяхме заедно да утвърдим и да се борим в посока превръщането на България в целогодишна туристическа дестинация\", допълни още Ангелкова. \"Постигнахме много за тези четири години туризъм. 12 % от БВП на страната идват именно от този изключително важен сектор\", заяви още Ангелкова. Тя посочи, че към момента първите шест месеца показват, че сме посрещнали над 5 млн. и 100 хил. чуждестранни туристи. Над 1 млрд. и 300 млн. евро са приходите от международен туризъм за първите шест месеца. Цифри, които показват колко ключов е този сектор за икономиката на страната. Цифри, които показват колко важни са усилията, които местните власти и бизнесът са положили\", допълни още тя.  \r\nДеница КИТАНОВА", "date": "2019.09.18", "title": "Министър Николина Ангелкова: 1 млрд. и 300 млн. евро са приходите от международен туризъм за първите 6 месеца, което показва важността на усилията на местните власти и бизнеса"}
{"url": "http://www.focus-news.net/news/2019/09/18/2700170/nimh-utre-vremeto-shte-e-predimno-oblachno-i-na-mnogo-mesta-shte-prevali.html", "text": "През следващото денонощие страната ще е под влияние на преминаващ студен атмосферен фронт. Ще преобладава облачно време и на много места ще превали. По-значителни ще са валежите след обяд в Рило-Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. Дневните температури чувствително ще се понижат; максималните в Северна България ще са между 15° и 20°, в Южна – между 20° и 25°, а минималните ще са между 11° и 16°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ).  \r\nНад Черноморието ще е  предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък. Вятърът ще е умерен от север-североизток и с него температурите ще се понижат. Максималните ще са между 20° и 23°. Температурата на морската вода е около 23°. Вълнението на морето ще се усили, ще е 3 бала, в крайните южни райони – до 4 бала. \r\nНад планините ще е облачно, в много райони и мъгливо. Ще има превалявания от дъжд, на повече места и по-значителни след обяд в Рило-Родопския масив, където е възможно и да прегърми. Ще духа до умерен, по високите и открити части – силен, предимно запад-северозападен вятър. Температурите ще се понижат и максималната на височина 1200 метра ще е около 16°, на 2000 – около 9°, в Стара планина ще са по-ниски.   \r\nАтмосферното налягане ще продължи да се повишава и вече ще е по-високо от средното за месеца. \r\nПрез следващите три дни през нощта срещу петък и в петък сутринта валежи ще има на места в югоизточната половина от страната, а от северозапад облачността ще започне да се разкъсва, до вечерта ще намалее до незначителна. През деня ще духа предимно умерен северозападен, в източните райони - северен вятър. Минималните температури ще бъдат между 7° и 12°, малко по-високи по Черноморието, максимални – предимно между 18° и 23°. В събота и неделя ще преобладава слънчево време, главно през първия ден преди обяд над източните райони с временни увеличения на облачността. Вятърът ще отслабне, постепенно ще се ориентира от изток, в Източна България - от североизток. Минималните температури ще се понижат и в повечето места ще са между 6° и 11°, в котловинните полета, където ще бъде почти тихо, ще бъде с малко по-ниски сутрешни температури и в отделни райони там са възможни и първите есенни слани. Дневните температури ще останат без особена промяна.", "date": "2019.09.18", "title": "НИМХ: Утре времето ще е предимно облачно и на много места ще превали"}
{"url": "http://www.focus-news.net/news/2019/09/18/2700171/sport-ayaks-pobedi-lil-s-30-v-parviya-mach-ot-grupa-h-ot-shampionskata-liga.html", "text": "Футбол: Аякс победи Лил с 3:0 в първия мач от група „H” от Шампионската лига. \r\nГоловете за холандския отбор отбелязаха Куинси Промс в 18-ата минута, Едесон Алварез в 50-ата и Николас Талиафико в 62-ата минута. Така Аякс започна с победа престижния европейски турнир и оглави класирането, след като Валенсия победи Челси с 1:0 в другия мач от групата.", "date": "2019.09.18", "title": "Спорт: Аякс победи Лил с 3:0 в първия мач от група „H” от Шампионската лига."}
{"url": "http://www.focus-news.net/news/2019/09/18/2700173/diskusiya-za-novite-opasnosti-za-ustoite-na-semeystvoto-i-vazpitanieto-na-detsata-shte-se-provede-vav-varna.html", "text": "Дискусия на тема: „Нови опасности за духовните, моралните и социалните устои на семейството и възпитанието на децата“, предстои да се проведе на 20-ти септември в рамките на 21-та Седмица на православната книга във Варна. Събитието предстои да бъде открито официално от 18:00 часа утре в зала „Пленарна“ на Общината. Това каза в интервю за  Радио „Фокус“ – Варна  Борислав Аврамов от Варненската и Великопреславска митрополия. Седмицата на православната книга ще бъде открита от Варненския и Великопреславски митрополит Йоан. Програмата, която ще продължи до 25-ти септември е доста наситена със събития, а основният акцент е поставен върху православното възпитание на младите хора. „Това е една проява, посветена на словото, на проповедта. На книжното и устното разпространение на словото Божие. Затова тази година сме поканили интересни автори, интересни духовници, които да представят свои книги“, обясни Борислав Аврамов. Той допълни, че във връзка със съвременните изкушения по отношение на възпитанието на децата в дискусията на 20-ти септември ще участват Мариян Стоядинов и доц. Свилен Тутиков. Тя ще е във връзка с писмото, което двамата са изпратили до Светия Синод. В него те сигнализират за духовните опасности, които се явяват пред младите хора днес. Гост на Седмицата на православната книга ще е Негово високопреосвещенство Черногорският и Приморски митрополит Амфилохий. Освен многото представяния, предвидени в програмата, в последния ден на събитието, се очаква да бъде прожектиран филм за Дядо Добри. \r\n \r\nДиана СТОЕВА", "date": "2019.09.18", "title": "Дискусия за новите опасности за устоите на семейството и възпитанието на децата ще се проведе във Варна"}
{"url": "http://www.focus-news.net/news/2019/09/18/2700175/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в  Областно пътно управление – Смолян . Времето е облачно, без валежи, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.18", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/18/2700176/ima-novi-detski-ploshtadki-v-shest-kvartala-v-sliven.html", "text": "Изцяло нови и пъстри детски съоръжения вече имат най-малките жители в кварталите „Сини камъни“, „Даме Груев“ и „Клуцохор“. Те разполагат с комбинирани съоръжения, люлки, ксилофони, детски затревен кът и занимателни игри. Това съобщиха от  пресцентъра на Община Сливен . По време на огледа на новите съоръжения днес кметът Стефан Радев се срещна с родители и жители на кварталите, които изказаха положително мнение относно новите придобивки и споделиха, че вече десетки малчугани играят на площадките. В хода на разговора кметът заяви, че започва изграждането на нови детски площадки и в кварталите „Дружба“, „Младост“ и „Стоян Заимов“. Той подчерта, че стриктно ще се следи за качеството на работа по обектите и тяхното състояние. Стефан Радев допълни още, че е необходимо съдействие и отговорно отношение от страна на гражданите за комфорта и безопасността на техните деца.Ремонтите включват още демонтаж на негодни стари съоръжения и поставяне на нови, осигуряване на вход, изход и указателна табела за всяка площадка, оборудване с необходимия брой и вид пейки, закрити беседки, кошчета за битови отпадъци, поставяне на ограда, полагане на ударопоглъщащи настилки.Проектите за всяка от площадките са изготвени поотделно, като са спазени изискванията на Наредбата за условията и реда за устройството и безопасността на площадките за игра.", "date": "2019.09.18", "title": "Има нови детски площадки в шест квартала в Сливен"}
{"url": "http://www.focus-news.net/news/2019/09/18/2700177/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Това съобщиха за  Радио „Фокус“-Бургас  от Областното пътно управление. Видимостта е нормална, няма затворени пътни участъци.  \r\nПо-интензивен е трафикът в областния център. Натоварен е автомобилният трафик през кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните градски улици „Булаир”, „Христо Ботев”, „Цар Петър”, “Генерал Гурко”, както и по бул. „Стефан Стамболов“ в района на Новата поща. Интензивен е трафикът и на бул. „Захари Стоянов“ в ж. к. „Меден рудник“. \r\nДеница ДИМИТРОВА", "date": "2019.09.18", "title": "Нормална е пътната обстановка в област Бургас"}
{"url": "http://www.focus-news.net/news/2019/09/18/2700164/kmetovete-na-kazanlak-pomorie-i-devin-byaha-otlicheni-v-konkursa-kmet-na-godinata-za-mandat-2015-2019-v-kategoriyata-turizam-kultura-festivali-i-traditsii.html", "text": "Кметовете на Казанлък, Поморие и Девин бяха отличени в конкурса \"Кмет на годината\" за мандат 2015-2019 в категорията \"Туризъм, култура, фестивали и традиции\", предаде репортер на  Агенция \"Фокус\" . Категория \"Туризъм, култура , фестивали и традиции\" за малка община - Крисимир Даскалов, за средна община кметът на Поморие Иван Алексиев и за голяма община - кметът на Казанлък Галина Стоянов. Наградата връчи министърът на туризма Николина Ангелкова.  \r\nТова се случи на официална церемония по наградите \"Кмет на годината\" за мандат 2015 - 2015 г. \r\nДеница КИТАНОВА", "date": "2019.09.18", "title": "Кметовете на Казанлък, Поморие и Девин бяха отличени в конкурса \"Кмет на годината\" за мандат 2015-2019 в категорията \"Туризъм, култура, фестивали и традиции\""}
{"url": "http://www.focus-news.net/news/2019/09/18/2700168/kmetat-na-pomorie-ivan-aleksiev-otlichieto-ni-v-kategoriya-turizam-kultura-festivali-i-traditsii-e-za-vsichki-grazhdani-na-pomorie.html", "text": "Отличието ни в категория \"Туризъм, култура, фестивали и традиции\" е за всички граждани на Поморие. Това каза кметът на Поморие Иван Алексиев по време на наградите \"Кмет на годината\" за мандат 2015-2019 г. в категорията \"Туризъм, култура, фестивали и традиции\", предаде репортер на  Агенция \"Фокус\" . \"Развълнуван и приятно изненадан съм да получа това отличие. В годините, в които разнообразните културни прояви направиха Поморие фестивалната столица на Българското Черноморие. Месеците юни, юли, август и септември са низ от атрактивни събития и фестивали\", каза той. По думите му през изминалия туристически сезон в Поморие са били над 100 хил- души, като повече от половината са били български граждани. Той благодари на правителството и лично на премиера Бойко Борисов за подкрепата, която оказва.  \r\nДеница КИТАНОВА", "date": "2019.09.18", "title": "Кметът на Поморие Иван Алексиев: Отличието ни в категория \"Туризъм, култура, фестивали и традиции\" е за всички граждани на Поморие"}
{"url": "http://www.focus-news.net/news/2019/09/18/2700181/otchita-se-spad-v-tsenite-na-nyakoi-ot-plodovete-i-zelenchutsite-v-burgas.html", "text": "Отчита се спад в цените на някои от плодовете и зеленчуците в Бургас, установи репортерска проверка на  Радио „Фокус“ – Бургас . При зеленчуците понижаване се отчита при червените домати, чиято цена в момента варира от 1.30 до 1.70 лв. за кг, както и при тази на розовите, които могат да бъдат закупени от 1.70 до 3.00 лв. за кг. Картофите струват между 0.80 лв. и 1.40 лв. за кг. Цените на лука и морковите са сходни – от 0.80 – 0.90 лв. до 1.10 – 1.20 лв. за кг. При необходимите за направата на домашна лютеница продукти също се отчита понижаване. Червеният пипер е на цена от 1.40 до 1.70 лв., а патладжанът – от 0.80 до 1.10 лв. Лещата, за разлика от зрелия фасул, отчита понижаване в цената си и може да бъде намерена на цена от 1.80 лв. до 2.50 лв. От листните зеленчуци спад се наблюдава в изкупната цена на магданоза – тя варира от 0.30 до 0.40 лв., както и в тази на босилека –  от 0.60 лв. до 1.00 лв. Според част от търговците с всяка година хората все по-рядко прибягват до консервирането на храна в домашни условия. \r\nПри някои български плодове също се наблюдава спад в цените. Крушите са на цени от 2.40 лв. до 3.00 лв. за кг, а прасковите – от 1.10 лв. до 1.70 лв. за кг. Нектарините могат да бъдат закупени на цени от 1.30 лв. до 2.00 лв. за кг, а дините – от 0.70 лв. до 0.90 лв. Малините са на цена от 14.00 лв., а килограмът за нар варира от 4.50 лв. до 6.50 лв.  Според търговците периодът е един от най-слабите през годината откъм търсене на плодове и зеленчуци. \r\nМария ПОПЧЕВА", "date": "2019.09.18", "title": "Отчита се спад в цените на някои от плодовете и зеленчуците в Бургас"}
{"url": "http://www.focus-news.net/news/2019/09/18/2700183/d-r-zhanina-yordanova-rtsth-varna-prez-oktomvri-i-noemvri-shte-provedem-kampanii-za-dobrovolno-kravodaryavane-v-uchilishtata-i-universitetite-v-grada.html", "text": "Нови кампании за доброволно кръводаряване планират да проведат медиците от Районния център по трансфузионна хематология (РЦТХ) във Варна в училищата и университетите в града през месеците октомври и ноември. Това каза в интервю за  Радио „Фокус“ – Варна  директорът на Кръвния център д-р Жанина Йорданова. По думите й, есенната кампания за доброволно и безвъзмездно кръводаряване ще стартира сред учениците, които са навършили 18-годишна възраст. Предстои по график до края на октомври екипи на Центъра да посетят различни средни училища. „През ноември планираме да посетим и университетите. С помощта на различни организации, ние правим усилия да популяризираме сред младите хора това, че кръводаряването може да спаси човешки живот“, обясни специалистът. Тя добави, че някои от най-възрастните дарители, които посещават Кръвния център са се отзовавали средно между 70 и 80 пъти. „Най-често тези дарители са с по-редките кръвни групи. Те даряват между 2 и 3 пъти през годината“, каза още д-р Йорданова. \r\nДиана СТОЕВА", "date": "2019.09.18", "title": "Д-р Жанина Йорданова, РЦТХ – Варна: През октомври и ноември ще проведем кампании за доброволно кръводаряване в училищата и университетите в града"}
{"url": "http://www.focus-news.net/news/2019/09/18/2700172/karel-kral-chez-kategoriya-investitsii-v-kmet-na-godinata-za-mandat-2015-2019-g-e-vazhna.html", "text": "Категория \"Инвестиции\" в \"Кмет на годината\" за мандат 2015-2019 г. е важна. Това каза Карел Крал, регионален мениджър на ЧЕЗ за България по време на наградите \"Кмет на годината\" за мандат 2015 - 2019 г. предаде репортер на  Агенция \"Фокус\" . \"Благодаря на kmeta.bg за тази чест и удоволствие да връча такава важна категория, каквато са инвестициите. Знам колко трудно е да се докара хубат проект и да бъде високооценяван от хора, които мислят не само за ден днешен, но и за бъдещето\", заяви още Карел Крал. Той връчи наградата на общините Костинброд и Челопеч - за малка община, за средна - Елин Пелин и за голяма - Враца.  \r\nДеница КИТАНОВА", "date": "2019.09.18", "title": "Карел Крал, ЧЕЗ: Категория \"Инвестиции\" в \"Кмет на годината\" за мандат 2015-2019 г. е важна"}
{"url": "http://www.focus-news.net/news/2019/09/18/2700179/kmetat-na-pernik-vyara-tserovska-nagradata-v-konkursa-kmet-na-godinata-v-ketegoriya-transport-mi-dava-uverenost-che-sme-v-pravilnata-posoka.html", "text": "Това каза кметът на Перник Вяра Церовска по време на наградите \"Кмет на годината\" и след като получи награда в категория \"Транспорт\", предаде репортер на  Агенция \"Фокус\" . \"Радвам се и се радвам изключително много за моя град, за екипа, който всеотдайно и отговорно работи за Перник и тази награда ми дава увереност, че с всяка стъпка, която правим Перник - най-големият град, най-близо до София върви в правилната посока и става един по-хубав и по-желан град.това е мястото, което искам да кажа и моето благодаря на министъра на регионалното развитие г-жа Аврамова за нейната постоянна грижа и помощ\", заяви още Церовска. Тя благодари и на Боян Томов.  \r\nДеница КИТАНОВА", "date": "2019.09.18", "title": "Кметът на Перник Вяра Церовска: Наградата в конкурса \"Кмет на годината\" в кетегория \"Транспорт\" ми дава увереност, че сме в правилната посока"}
{"url": "http://www.focus-news.net/news/2019/09/18/2700178/nagradata-kmet-na-godinata-za-mandat-2015-2019-g-v-kategoriya-transport-poluchiha-kmetat-na-sofiya-yordanka-fandakova-i-kmetat-na-pernik-vyara-tserovska.html", "text": "Наградата \"Кмет на годината\" за мандат 2015-2019 г. в категория \"Транспорт\" получиха кметът на София Йорданка Фандъкова и кметът на Перник  Вяра Церовска, предаде репортер на  Агенция \"Фокус\" . Наградата бе връчена на официална церемония в НДК. Наградите взеха Вяра Церовска и заместник-кмета на Столична община Дончо Барбалов, който прие наградата от името на Йорданка Фандъкова.   \r\nДеница КИТАНОВА", "date": "2019.09.18", "title": "Наградата \"Кмет на годината\" за мандат 2015-2019 г.  в категория \"Транспорт\" получиха кметът на София Йорданка Фандъкова и кметът на Перник  Вяра Церовска"}
{"url": "http://www.focus-news.net/news/2019/09/18/2700180/ognyan-tsenkov-kmet-na-vidin-otgovornostta-na-vazrastnite-e-detsata-da-rastat-v-atmosfera-na-obich-i-doverie.html", "text": "Отговорността на възрастните е децата да растат в атмосфера на обич и доверие, заяви Огнян Ценков, кмет на Община Видин, по време на дискусията „Институционална подкрепа на деца и младежи в конфликт с морала и закона”, предаде репортер на  Радио „Фокус“ – Видин . От днес във Видин започнаха  общински интерактивни игри – 2019. Те се  провеждат съвместно от Местната комисия за борба срещу противообществените прояви на малолетните и непълнолетните в Община Видин и Общинския съвет по наркотичните вещества. Обединените усилия на всички заинтересовани институции, неправителствени организации, родители са ключов фактор за решаването на наболели проблеми, свързани с мисленето и поведението на подрастващите. Ролята на местната комисия като инициатор на мерки и координатор на действията в тази посока, е изключително важна“, каза Огнян Ценков. Модератор на дискусията е Иванела Андреева, секретар на Община Видин, която е и председател на Местната комисия за борба срещу противообществените прояви на малолетните и непълнолетните. Постъпиха различни предложения, които да бъдат включени в програмата на Местната комисия приз 2020 г. Част от тях акцентират върху извънкласната дейност и запълване на свободното време на децата, полагане на обществено полезен труд от родителите, по-добра работа с обществените възпитатели и  една по-цялостна превенция на правонарушенията. \r\nАнна ЛОЗАНОВА", "date": "2019.09.18", "title": "Огнян Ценков, кмет на Видин: Отговорността на възрастните е децата да растат в атмосфера на обич и доверие"}
{"url": "http://www.focus-news.net/news/2019/09/18/2700186/sport-valensiya-pobedi-kato-gost-chelsi-s-10-v-parviya-si-mach-ot-grupa-h-ot-shampionskata-liga.html", "text": "Футбол: Валенсия победи като гост Челси с 1:0 в първия си мач от група „H” от Шампионската лига. \r\nЕдинственият гол отбеляза Родриго Морено в 74-ата минута на мача. Така испанският отбор започна с победа престижният европейски турнир и се намира на второ място в групата. В другият мач от група „H” Аякс победи френския Лил с 3:0 и оглави класирането.", "date": "2019.09.18", "title": "Спорт: Валенсия победи като гост Челси с 1:0 в първия си мач от група „H” от Шампионската лига"}
{"url": "http://www.focus-news.net/news/2019/09/18/2700174/afp-oon-shte-izprati-eksperti-koito-da-analizirat-atakite-nad-rafineriite-v-sauditska-arabiya.html", "text": "Очаква се ООН да изпрати свои експерти в Саудитска Арабия, които ще водят международна комисия, която да анализира атаките срещу нефтените рафинерии на близкоизточната страна, заявиха представители на организацията, съобщава  AFP . \r\n„Много е добре, че ще бъде проведно международно разследване“, заяви представител на ООН, който пожела да остане анонимен. \r\nЕкспертите на международната организация са били изпратени според договореностите на резолюцията на Съвета за сигурност от 2015 г., която се отнася до ядрената сделка с Иран, както и според друга резолюция, свързана с ембаргото на оръжия, наложено на Йемен. \r\nСпоред Рияд, зад атаките „без съмнение“ стои Иран, а по-рано държавният секретар на САЩ Майк Помпео също изрази съмнения, че атаката е дошла от Йемен, както твърдят подкрепяните от Техеран йеменски бунтовници, които поеха отговорност за нападението. \r\n \r\n  Теодор Пенев", "date": "2019.09.18", "title": "AFP: ООН ще изпрати експерти, които да анализират атаките над рафинериите в Саудитска Арабия"}
{"url": "http://www.focus-news.net/news/2019/09/18/2700187/dimitar-stefanov-kmet-na-tutrakan-uspyahme-da-zapazim-etnicheskiya-mir-v-obshtinata-i-tova-e-nay-vazhnoto-v-kraya-na-mandata.html", "text": "Успяхме да запазим етническия мир и съжителството между различните етноси в община Тутракан и това е най-важното в края на мандата. Това каза в обзорното предаване  „Това е България“   на  Радио „Фокус“   кметът на Тутракан Димитър Стефанов. Той определи слуховете за задлъжнялост на общината като инсинуация. „Финансовото състояние не е това, което бих искал, защото наистина имаме задължения, но те са в размер малко над 700 хиляди лева към различни кредитори. Това е подари факта, че имаме много съфинансирания по различни проекти“, обясни Стефанов. По думите му всички проекти са важни за жителите на една община. „Няма значение дали един проект е за 10 хиляди или 100 хиляди лева. Има проекти, които са стратегически като енергийната ефективност на жилищните сгради и инфраструктурата. Но пък културните мероприятия, които не са толкова скъпи, носят славата на една община и един град“, каза още кметът. Според Димитър Стефанов всяко камъче носи история в Тутракан. „Историята помага на съвремието. Нашата история ни съдейства Тутракан да се развива като атрактивен туристически обект, защото в последните години много туристи посещават града и всички исторически, културни, природни и религиозни дадености“, обясни още Стефанов. Кметът на Тутракан допълни, че помнейки нашата история можем да се развиваме напред. Той уточни, че ще се кандидатира за втори мандат, като ще бъде издигнат от инициативен комитет.", "date": "2019.09.18", "title": "Димитър Стефанов, кмет на Тутракан: Успяхме да запазим етническия мир в общината и това е най-важното в края на мандата"}
{"url": "http://www.focus-news.net/news/2019/09/18/2700188/chlenove-na-rakovodstvoto-na-bsp-sofiya-shte-se-sreshtnat-s-maya-manolova.html", "text": "На 19 септември членове на ръководството на БСП – София ще се срещнат с кандидата за кмет на Столична община Мая Манолова.Това съобщиха от  пресцентъра на БСП- София . На срещата ще бъдат обсъдени политики и предложения от платформата на БСП, които, при постигане на консенсус, ще бъдат включени в платформата за управление на София на Мая Манолова. \r\nСъбитието ще се състои от 14.00 часа, в Български културен център (ул. „Веслец“ №13).", "date": "2019.09.18", "title": "Членове на ръководството на БСП – София ще се срещнат с Мая Манолова"}
{"url": "http://www.focus-news.net/news/2019/09/18/2700189/45-godishen-mazh-ot-svishtov-e-obvinen-v-izmama-i-zakana-za-ubiystvo.html", "text": "45-годишен мъж от Свищов е обвинен в измама и закана за убийство. Това съобщават от пресцентъра на  Областна дирекция на МВР – Велико Търново . В хода на разследването е изяснено, че в  периода от 2002 година до декември 2018 година той е наемал жилища под наем в града с обещанието, че ще плаща наема и направените разходи. В последствие обаче наема и разходите оставали неплатени. За посочения период свищовлията успял да измами четирима хазяи, на които дължал общо около 9000 лв., като последните дори заплашил с убийство, защото те непрекъснати му „досаждали“ с искане да си плати наема и да сключат договор за такъв. След доклад на материалите в прокуратурата вчера той е привлечен, като обвиняем, наложена му е мярка за неотклонение „подписка“.", "date": "2019.09.18", "title": "45-годишен мъж от Свищов е обвинен в измама и закана за убийство"}
{"url": "http://www.focus-news.net/news/2019/09/18/2700185/prof-mihail-konstantinov-informatsionno-obsluzhvane-vsyako-predpriyatie-tryabva-da-ima-stabilen-otdel-za-kibersigurnost.html", "text": "Всяко предприятие или институция трябва да имат стабилен отдел за киберсигурност. Това каза за обзорното предаване  „Това е България“  на  Радио „Фокус“  председател на борда на директорите на „Информационно обслужване“ проф. Михаил Константинов. Във връзка със законодателната инициатива на правителството дружеството да бъде обявявено за системен интегратор в областта на информационните технологии, проф. Константинов обясни, че „Информационно обслужване“ само не може да осигури информационната сигурност на всички възлови обекти у нас, а това е работа на всички организации, които трябва да имат силни звена по киберсигурност, включително министерства и агенции. „Трябва да мине законът, който в момента се гледа и е между първо и второ четене, в който ще бъде решено, че „Информационно обслужване“ става системен интегратор. Ще започне съвместна работа с всички ресорни министри, съответните министерства, както и с големите агенции. Това означава, че ще трябва да бъдат назначени доста младите хора, защото нашите хора от дружеството са плътно заети със задачите, които решаваме. Трябва да бъдат наети класни специалисти, което е много тежък момент, свързан с подготовката на кадри в България, както и с връщането на някои специалисти в страната. Надявам се, че тези проблеми вече се виждат и ще бъдат вложени ресурси в тяхното решаване“, обясни математикът. Проф. Константинов добави, че увеличаването на възнаграждението на киберспециалистите е необходимо условие, което, обаче, не гарантира, че ще реши проблема с информационната сигурност.  \r\nЦоня СЪБЧЕВА", "date": "2019.09.18", "title": "Проф. Михаил Константинов, „Информационно обслужване“: Всяко предприятие трябва да има стабилен отдел за киберсигурност"}
{"url": "http://www.focus-news.net/news/2019/09/18/2700191/ana-kurteva-meditsinska-sestra-v-esenno-zimniyat-period-imunnata-sistema-na-organizma-spada-i-zatova-ima-nuzhda-ot-stimulirane.html", "text": "Независимо дали има рязък спад в температурите или не, наближава есенно-зимният период, в който имунната система на организма спада и затова има нужда от стимулиране. Това каза за  Радио „Фокус“ – Бургас  медицинската сестра Ана Куртева. „Трябва да се повишат защитните сили на организма, за да може да се справи с есенно-зимните инфекции, които немислимо идват. Хигиенно-диетичният режим също е важен, здравословното хранене и честото проветряване на помещенията, които човек обитава“, добави Куртева. По думите й при децата и по-възрастните хора, дори една безобидна настинка може да се отрази далеч по-тежко отколкото при един човек в активна и зряла възраст. „За всички деца, които тръгват на детски градини и училища е стрес, защото три месеца са били в свободен режим и изведнъж тръгват в организиран такъв, което допълнително дава отражение на имунната система. При децата в най-ранна възраст е хубава да е прилагат средства, които да повишават защитните сили на организма“, заяви Ана Куртева. По думите й тези средства се изразяват в лекарствени продукти, както и природни такива. Тя допълни, че човек няма как да очаква здравето му да бъде отлично само чрез приема на лекарствени продукти, тя поясни, че цялостната грижа за здравето, особено през зимния период, включва съвкупност от много неща, като избягване на стресови ситуации, прием на здравословна храна, каляване, препарати повишаващи имунната система и други. Комбинацията от всичко това подготвя организма за по-лесно справяне с есенно-зимните вирусни инфекции. \r\nМария КУРТЕВА", "date": "2019.09.18", "title": "Ана Куртева, медицинска сестра: В есенно-зимният период имунната система на организма спада и затова има нужда от стимулиране"}
{"url": "http://www.focus-news.net/news/2019/09/18/2700182/zam-kmetat-na-stolichna-obshtina-doncho-barbalov-nagradata-kmet-na-godinata-za-mandat-2015-2019-g-v-kategoriya-transport-e-priznanie-za-rabotata-na-yordanka-fandakova.html", "text": "Наградата \"Кмет на годината\" за мандат 2015-2019 г. в категория \"Транспорт\" е признание за работата на Йорданка Фандъкова. Това каза заместник-кметът на Столична община Дончо Барбалов по време на наградите \"Кмет на годината\" и след като получи награда в категория \"Транспорт\", предаде репортер на  Агенция \"Фокус\" . Той отчете, че преди десет години средната възраст на  автобусите е била над 20, а сега е по-малка от 6. \"Доставени са над 500 нови превозни средства. Само тази година  очакваме 13 нови травмая, 15 нови електроавтобуса\", допълни още Барбалов. По думите му не трябва да се забравя и развитието на столичното метро.  \r\nДеница КИТАНОВА", "date": "2019.09.18", "title": "Зам.-кметът на Столична община Дончо Барбалов: Наградата \"Кмет на годината\" за мандат 2015-2019 г. в категория \"Транспорт\" е признание за работата на Йорданка Фандъкова"}
{"url": "http://www.focus-news.net/news/2019/09/18/2700190/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.18", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/18/2700192/okrazhniyat-sad-v-kyustendil-postanovi-8-godini-zatvor-po-delo-za-ubiystvo-v-dupnitsa.html", "text": "Окръжният съд в Кюстендил постанови 8 години затвор по дело за убийство в Дупница, предаде репортер на  Радио „Фокус” – Кюстендил . Случаят е от месец септември 2018 година, когато в „Гиздова махала” в Дупница 30-годишният подсъдим Милчо А. умишлено, чрез нанасяне на прободна рана с нож в гърба,  е умъртвил 30-годишен свой роднина. Съдебният състав прие, че в случая има многобройни, смекчаващи вината обстоятелства. Делото се гледа по реда на съкратеното съдебно производство, като обвиняемия призна вината си. Той изрази пред съда съжаление за извършеното престъпление. Адвокатите му посочиха, че е баща на три малолетни деца, към момента на престъплението е неосъждан и има добри характеристични данни. Убитият е влязъл в двора на обвиняемия и е стрелял с газов пистолет, в присъствието на децата. При последвалото спречкване, подсъдимият е нанесъл на жертвата смъртоносна рана с нож, с който преди това е белел орехи. Той е съдействал на разследването и е показал средството за извършване на престъплението. Наказанието – лишаване от свобода в размер на 8 години е наложено на основание чл. 115 от НК, във вр. с чл. 373, ал. 2 от НПК и във вр. с чл. 58а, ал. 4 от НК. На основание чл. 59, ал. 1 от НК, съдът приспада времето, през което подсъдимия е бил задържан с мярка за неотклонение „задържане под стража”. Подсъдимият трябва да плати на детето на пострадалия сумата от 30 000 лева, представляваща обезщетение за претърпените неимуществени вреди. Присъдата може да се обжалва или протестира пред Софийски Апелативен съд в 15-дневен срок. \r\nВенцеслав ИЛЧЕВ", "date": "2019.09.18", "title": "Окръжният съд в Кюстендил постанови 8 години затвор по дело за убийство в Дупница"}
{"url": "http://www.focus-news.net/news/2019/09/18/2700193/priklyuchila-e-proverkata-na-kontrolnite-institutsii-v-kvartal-iztok-v-kyustendil-ima-zatvoreni-obekti.html", "text": "Приключила е проверката на контролните институции в квартал „Изток” в Кюстендил, има затворени обекти. Това съобщиха за  Радио „Фокус” – Кюстендил  от Районна прокуратура – Кюстендил. Проверките са осъществени под надзора на Прокуратурата. Всяка една от проверяващите институции трябва да изготви доклади, които да предаде в срок. След обобщаване на резултатите ще бъде предоставена допълнителна информация. По време на проверките не е имало напрежение в квартала. Сигурността е гарантирана от Областна дирекция на МВР и Дирекция „Жандармерия”. \r\nВенцеслав ИЛЧЕВ", "date": "2019.09.18", "title": "Приключила е проверката на контролните институции в квартал „Изток” в Кюстендил, има затворени обекти"}
{"url": "http://www.focus-news.net/news/2019/09/18/2700196/petoto-izdanie-na-tsveten-bazar-flora-esen-shte-se-provede-v-dnite-ot-20-do-23-septemvri.html", "text": "Петото издание на цветен базар „ФЛОРА ЕСЕН“ ще се проведе в дните от 20 до 23 септември. Това съобщиха от пресцентъра на  Общината . Посетителите ще открият на неговите щандове прекрасни сезонни цветя, луковици, посадъчен материал и градински пособия. Можете просто да разгледате, за да се заредите с положителни емоции и идеи за дома, градината или офиса. Ако пожелаете да си купите нещо, изборът ще е богат. Хризантеми, далии и ефектни орхидеи са сред видовете, които ще откриете в експоцентър „Флора“ по време на есенния базар. Там ще има също така обособени зони с био и арт продукти на цветна тематика, както и пчелни продукти за подсилване на имунната система. \r\nРаботно време: от 10.00 до 20.00 ч.", "date": "2019.09.18", "title": "Петото издание на цветен базар „ФЛОРА ЕСЕН“ ще се проведе в дните от 20 до 23 септември"}
{"url": "http://www.focus-news.net/news/2019/09/18/2700195/tass-politsay-e-otkril-ogan-po-svoi-kolegi-blizo-do-stantsiya-na-moskovskoto-metro-ima-edin-zaginal-sluzhitel-na-reda.html", "text": "Полицейски служител, заподозрян за взимане на подкуп, е открил огън по свои колеги в близост до метростанция \"Рязански проспект\" в Москва по време на операция по задържането му, предава  TACC . В резултат от стрелбата един полицай е убит, а друг е ранен, съобщават от пресслужбата на Министерството на вътрешните работи в Москва. \r\n„При извършване на операция на служители на МВР на Русия, в Московското метро по време на задържането на полицейски патрулен служител, последният е стрелял, в резултат на което един служител е ранен тежко и е починал на място, а друге хоспитализиран в тежко състояние\", се казва в съобщението. \r\n \r\n  Теодор Пенев", "date": "2019.09.18", "title": "ТАСС: Полицай е открил  огън по свои колеги близо до станция на Московското метро, има един загинал служител на реда"}
{"url": "http://www.focus-news.net/news/2019/09/18/2700199/dimitar-stefanov-kmet-na-tutrakan-udostoyavame-posmartno-krasimir-uzunov-sas-zvanieto-pocheten-grazhdanin-na-tutrakan.html", "text": "На 21 септември удостояваме посмъртно президента на Агенция и Радио „Фокус“ Красимир Узунов със званието „Почетен гражданин на Тутракан“. Това каза в обзорното предаване  „Това е България“   на  Радио „Фокус“   кметът на общината Димитър Стефанов. Той уточни, че това е най-голямото отличие, което може да се връчи за заслугите на Красимир Узунов към града и общината. „Красимир Узунов е човекът, който най-много заслужава това звание. Благодарение на него успяхме да обявим Гробницата на Тутракан за паметник на културата, а преди година на 21 септември с решение на Народното събрание Тутракан беше обявен за град на българската бойна слава. Красимир Узунов е неповторим“, каза още Стефанов. Кметът заяви, че на предстоящите местни избори се кандидатира като независим кандидат за втори мандат като кмет на община Тутракан, а победата му ще бъде в чест на Красимир Узунов. „Това е човекът, който винаги ми е давал напътствия и ми е показвал верния път през всичките четири години. Обмисляме да наречем улица на негово име и ще направя предложение в Общинския съвет, ако спечеля изборите и съм следващият кмет“, допълни още Димитър Стефанов.", "date": "2019.09.18", "title": "Димитър Стефанов: кмет на Тутракан: Удостояваме посмъртно Красимир Узунов със званието „Почетен гражданин на Тутракан“"}
{"url": "http://www.focus-news.net/news/2019/09/18/2700218/voenna-kletva-shte-polozhat-21-mladezhi-zavarshili-kurs-po-nachalna-voenna-podgotovka-v-shumenskiya-fakultet-artileriya-pvo-i-kis.html", "text": "Успешно завърши поредният курс по „Начална военна подготовка” в шуменския факултет „Артилерия, ПВО и КИС“, съобщиха от  факултета . На 20 септември от 9.00 часа на строевия плац във  Факултет „Артилерия, ПВО и КИС” –Шумен на НВУ „Васил Левски”, с военен ритуал по полагане на военна клетва и връчване на удостоверения приключва курса по „Начално военно обучение” за младежи български граждани. Успешно завършилите 21 младежи от различни краища на страната са последните, които се обучаваха по тази програма.", "date": "2019.09.18", "title": "Военна клетва ще положат 21 младежи, завършили курс по „Начална военна подготовка” в шуменския факултет „Артилерия, ПВО и КИС“"}
{"url": "http://www.focus-news.net/news/2019/09/18/2700217/aktsiya-za-bezvazmezdno-kravodaryavane-v-podkrepa-na-postradali-pri-ptp-organizirat-v-targovishte.html", "text": "Български Червен кръст – Търговище и Отделението по трансфузионна хематология към МБАЛ, гр. Търговище организират акция по безвъзмездно кръводаряване в подкрепа на пострадали при пътно транспортни произшествия. Това съобщиха от  БЧК- Търговище . Акцията ще се проведе в Отделението по трансфузионна хематология на 25 септември от 08.00 до 13.00 часа. Отправя се покана към гражданите, които са в добро физическо състояние и са на възраст до 60 години да дарят кръв за хора, пострадали на пътя!", "date": "2019.09.18", "title": "Акция за безвъзмездно кръводаряване в подкрепа на пострадали при ПТП организират в Търговище"}
{"url": "http://www.focus-news.net/news/2019/09/18/2700219/prof-mihail-konstantinov-informatsionno-obsluzhvane-obsazhda-sazdavaneto-na-mobilno-prilozhenie-chrez-koeto-chlenovete-na-izbiratelnite-komisii-da-si-proveryavat-protokolite.html", "text": "„Информационно обслужване“ обсъжда създаването на мобилно приложение, чрез което членовете на избирателните комисии да си проверяват протоколите. Това каза за обзорното предаване  „Това е България“  на  Радио „Фокус“  председателят на борда на директорите на дружеството проф. Михаил Константинов. По думите му това би било полезно, защото членовете на избирателните комисии ще отидат в Общинската такава с оправени протоколи. „Ако някъде се появят трудности по време на местните избори, това ще бъде при СИК, които са 12 000 на брой в страната, в които работят 80 000 души. Тяхната работа е от критична важност, защото те трябва да създадат верни протоколи. В някои секции има до 5 протокола, а безобразието, което стана в Арена „Армеец“ през 2015 г., се дължеше на технически грешки при протоколите. Обсъжда се и да се направи мобилно приложение, което членовете на избирателните комисии да си го изтеглят и да си проверят протоколите преди да отидат в Общинската избирателна комисия. Това ще бъде полезно и те ще си ги оправят преди и ще отидат с оправени протоколи“, каза още той.  Проф. Константинов обясни, че въпросът е по-деликатен, защото почват да се появяват съмнения, като има такова приложение, дали някой не се намесва в резултата. Някакъв механизъм, който да подпомага членовете на избирателните комисии трябва да бъде създаден, но в крайна сметка, ако се попълнят правилно протоколите, компютърът ще ги приема, обобщи математикът. \r\nЦоня СЪБЧЕВА", "date": "2019.09.18", "title": "Проф. Михаил Константинов: „Информационно обслужване“ обсъжда създаването на мобилно приложение, чрез което членовете на избирателните комисии да си проверяват протоколите"}
{"url": "http://www.focus-news.net/news/2019/09/18/2700184/the-guardian-ne-e-pravilno-sada-da-se-mesi-v-resheniyata-na-premiera-smyata-britanski-advokat.html", "text": "Мешателството в решението на министър-председателя на Великобритания Борис Джонсън да прекрати временно дейността на парламента противоречи на конституцията, тъй като нарушава принципа на разделение на властите, смята адвокатът на правителството Джеймс Иди, пише вестник  The Guardian . \r\nВъв втория ден от спешното изслушване на делото за прекратяването на заседанията на британския парламент, той заяви, че има места в политическите процеси, в които съда не би трябвало да се меси.  \r\nТой все пак призна, че е в юрисдикцията на съда да прецени дали използването на някои правомощия на премиера трябва да подлежи на съдебен контрол.  \r\n„Нека предположим, че по политически причини премиера иска да спре дебатите (в парламента) за да избегне контрол върху действията си в продължение на една година. Не би ли трябвало съда да се намеси в такъв случай?“, попита от своя страна върховният съдия Брайън Кер. \r\nСпоред Иди все пак единственото „сигурно и правилно ракъводоство“, според което съдилищата могат да се намесват са влезлите в сила закони.  \r\nСъдебният спор във вързка с преустановяването на дейността на парламента предизвика широк интерес, като делото беше наблюдавано от множество странични наблюдатели.  \r\nСпоред депутата Едуард Гарниър би било забележително, ако съдилищата разсъждаваха по този начин и смятаха, че „няма какво да се направи по силата на закона, което да пречи на премиера да преустановява дейността на парламента винаги по всяка причина“. \r\n„Причината тези дела да са нужни е това, че силата на пророгацията (отмяната на заседания на парламента) отменя възможността за контрол чрез политически средства. Ефектът й е лишаването на парламента от глас през целия период, в който той не фукнционира“, добави той. \r\n \r\n  Теодор Пенев", "date": "2019.09.18", "title": "The Guardian: Не е правилно съда да се меси в решенията на премиера, смята британски адвокат"}
{"url": "http://www.focus-news.net/news/2019/09/18/2700222/selo-madara-shte-bade-bez-voda-na-19-septemvri.html", "text": "В с. Мадара от 9:00 часа до 13:00 часа  на 19 септември ще бъде спряно водоподаването. Това съобщиха от  ВиК- Шумен . Ограничението е във връзка с извършване на планирана реконструкция на водомерния възел на входа на населеното място.", "date": "2019.09.18", "title": "Село Мадара ще бъде без вода на 19 септември"}
{"url": "http://www.focus-news.net/news/2019/09/18/2700223/evropeyska-nosht-na-uchenite-shte-se-provede-na-27-septemvri-na-krepostta-tuida-v-sliven.html", "text": "Европейска нощ на учените ще се проведе на 27 септември на крепостта „Туида“ в Сливен. Това съобщиха от  културната институция .Инициативата ще започне от 16.00 и ще продължи до 20.00 часа, а входът е свободен. Посетителите ще имат възможност да се запознаят с пътя на медицината от Средновековието до днес, да разберат какво точно работят археолозите и да видят различни реконструкции от ранното Средновековие. Първият модул е озаглавен „Пътя на медицината – традиции от Средновековието до днес“. По време на него ще бъдат представени акценти от История на медицината, посредством експерименти, демонстрации, експозиции, презентации, дебати и др. На територията на Крепост Туида ще бъдат уредени тематични щандове, на които посетителите ще могат да се запознаят с: Медицината от миналото до днес; Билкарство – „Здраве от планината“; Магически и лечителски практики на Балканите.Модул две е посветен на Археологията – слово за миналото или вълнението да бъдеш откривател. Археолозите от Регионален исторически музей – Сливен ще представят професията „Археолог“ и по-точно какво е да си археолог, как работят археолозите, какви инструменти и материали използват, как възстановяват откритите при разкопки артефакти, как ги реставрират и консервират, какви трудности срещат при работа на терен и др. подробности от „кухнята“ на археологическите проучвания.Третият модул е свързан с представянето на Постоянна експозиция на реконструкции Ранно Средновековие. \r\nПартньори в инициативата са: Британски съвет, Крепост „Туида“, РИМ „Д-р Симеон Табаков“-Сливен, Медицински университет Варна-филиал Сливен и ДПП „Сините камъни“.", "date": "2019.09.18", "title": "Европейска нощ на учените ще се проведе на 27 септември на крепостта „Туида“ в Сливен"}
{"url": "http://www.focus-news.net/news/2019/09/18/2700224/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 09:30 часа в Дома на Европа, ще бъде представен най-новият годишен доклад „Малцинства и коренно население 2019: Фокус върху справедливостта в областта на климата“ (Minorities and indigenous people 2019: Focus on climate justice) и ще бъдат връчени годишните награди от конкурса „Журналистика за развитие 2019“. \r\n \r\n*** \r\n \r\nОт 10:00 часа в Зала \"Роял\", Конферентен център „Проджект Лаб”( гр. София, бул. Мария Луиза 58, етаж 3) ще се проведе информационен ден по проект № BG05SFOP001-3.001-0001-C01 „Създаване на модел за оптимизация на съдебната карта на българските съдилища и прокуратури и разработване на единна информационна система на съдилищата“. \r\n \r\n*** \r\n \r\nОт 10.00 часа, в Националния пресклуб на БТА, ще се проведе прес-закуска, на която ще бъдат оповестени резултатите от ежегодното проучване на EOS Group „Навици на плащане в Европа 2019“. \r\n \r\n*** \r\n \r\nОт 11:00 часа в Столична библиотека ще бъде открита гостуващата изложба на Шанхайската библиотека „Разцъфналите цветя на Шанхай“. \r\n \r\n*** \r\n \r\nОт 11:00 часа в „София Хотел Балкан“, зала „Средец“, ще се състои публична дискусия „Филмовата индустрия в 21-ви век: инструменти за оцеляване“. \r\n \r\n*** \r\n \r\nОт 11.00 часа, в Националния пресклуб на БТА, ще се проведе пресконференция: Представяне на национална инициатива „Да успеем в България!“. \r\n \r\n*** \r\n \r\nОт 11:00 часа в галерия „Академия“ – НХА, Държавният културен институт към министъра на външните работи и Националната художествена академия представят изложбата „Дипломация и изкуство“, посветена на 140-ата годишнина от създаването на българската дипломатическа служба. \r\n \r\n*** \r\n \r\nОт 11:00 часа в галерия „Академия“ министър Екатерина Захариева ще открие изложбата „Дипломация и изкуство“. \r\n \r\n*** \r\n   \r\nОт 11:00 часа кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий“ 37.  \r\n \r\n*** \r\n   \r\nОт 11:00 часа в сградата на ГДНП ще се състои брифинг за предприети мерки във връзка с предстоящите празнични дни.  \r\n \r\n*** \r\n   \r\nОт 11:30 в зала \"Запад\" в Народното събрание ПГ на „Воля“ ще представи първите законопроекти в подкрепа на семействата, обединени в пакет  \"Майка и дете”. \r\n \r\n \r\n*** \r\n   \r\nОт 14:00 ч. в Пресклуба в сградата на Народното събрание на пл. „Княз Александър І“ № 1 ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г.  \r\n \r\n \r\n*** \r\n   \r\nОт 14.00 часа в Българския културен център на ул. „Веслец“ №13 членове на ръководството на БСП – София ще се срещнат с кандидата за кмет на Столична община Мая Манолова.  \r\n \r\n*** \r\n \r\nОт 16:00 часа в атриума на Сердика офиси, ще се състои форум „Бъдещето на мобилността“, част от официалната програма на Европейска седмица на мобилността 2019. \r\n \r\n*** \r\n \r\nОт 17.00 часа на ул. „Черковна“ 92, Националният военноисторически музей (НВИМ), в партньорство с Регионален исторически музей – Велико Търново и Българска национална филмотека, представя пътуващата изложба „Музеят – неочакван, отворен, споделен“. \r\n \r\n*** \r\n \r\nОт 17.30 часа в Китайския културен център, съвместно със Столична община ще представят най-доброто от българската и китайската култура под мотото „Да опознаем Нинбо, да почувстваме китайската и българската култура”. \r\n \r\n*** \r\n \r\nОт 18:00 часа в галерия „Сезони“ на улица „Кракра“ 2А, художникът Орлин Атанасов ще събере приятели и почитатели, за да отбележи своята 40-годишна творческа дейност с изложба, наречена с многозначно „АРТефакти“. \r\n \r\n*** \r\n \r\nОт 18:00 часа в Музей на спорта, ст. \"Васил Левски\", ще се състои премиерата на документалния филм “#Агресия. \r\n \r\n*** \r\n \r\nОт 18.30 часа в Мраморната зала на Руския културно-информационен център ще се състои концерт в рамките на проекта \"Посолство на майсторството\". \r\n \r\n*** \r\n \r\nВ 10.00 часа в двора на Дневният център за деца с увреждания кметът д-р Емил Караиванов ще открие реновираната сграда на социалната институция.  \r\n \r\n*** \r\n \r\nОт 10:00 часа в сградата на ОДМВР ще се проведе брифинг, на който ще се предостави информация за обезпечаване на сигурността на гражданите и транзитно преминаващите през страната чужди граждани за дните от 20 до 23 септември 2019 г. \r\n \r\n*** \r\n \r\nОт 18.30 часа в зала „Яворов“, ще се състои прожекция на филма \"Светителят хирург\". \r\n \r\n*** \r\n \r\nОт 10:20 часа, в двора на Професионалната гимназия по транспорт, ще се проведе обучение по международната програма “Виждам те. Виждаш ме.” за безопасна интеракция между велосипедистите и камионите на пътя. \r\n \r\n*** \r\n   \r\nОт 11.00 часа в сградата на „Кариерен център” към ДРСЗ-Бургас на ул. „Патриарх Евтимий” № 35 А ще се проведе съвместна пресконференция на Социално подпомагане, Бюрото по труда и Инспекцията по труда. \r\n \r\n*** \r\n \r\nОт 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов“ и ще се срещне с учителя по физика Теодосий Теодосиев – Тео, който ще проведе обучителен семинар пред бургаските преподаватели по физика в новата лаборатория на училището. \r\n \r\n*** \r\n \r\nОт 16.00 ч. в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. \r\n \r\n*** \r\n   \r\nОт 18.30 часа на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили.  \r\n \r\n*** \r\n   \r\nОт 10:00 часа министърът на образованието и науката Красимир Вълчев ще участва в откриването на учебната година на Икономическия университет.  \r\nПо-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.  \r\n \r\n*** \r\n \r\nОт 10:00 часа на плажа в район „Аспарухово“, ще се проведе мащабно национално учение за ликвидиране на последствията от тежко авиационно произшествие. На събитието ще присъстват министър Маринов и главният секретар на МВР. \r\n \r\n*** \r\n \r\nОт 11:30 ч. във Факултета по дентална медицина на откриване на новите зали за симулационно обучение по дентална медицина в МУ-Варна. На събитието ще присъстват министърът на образованието и науката Красимир Вълчев и кметът на Варна г-н Иван Портних. Събитието ще се състои в зала 211, ет. 2 на Факултета по дентална медицина, Варна, бул. „Цар Освободител“ 84.  \r\n \r\n*** \r\n \r\nОт 13.00 часа в Арт Галерия \"Ларго\"  ще се проведе пресконференция по повод изложба – живопис, метал и скулптура “Морски сюжети” на варненския художник Венцислав Марков. Изложбата ще бъде открита от \r\n18:30 часа в Арт Галерия Ларго във Варна, ул. Хан Крум № 8.  \r\n \r\n*** \r\n \r\nОт 14:00 часа в зала „Варна“ на Общината ще се проведат консултации за определяне състава на Секционните избирателни комисии, с представители на парламентарно представените партии и коалиции в 44-то Народно събрание и партиите и коалициите, които имат избрани с техни кандидатски листи членове на Европейския парламент от РБ, но не са парламентарно представени.   \r\n \r\n \r\n*** \r\n \r\nОт 18:00 часа в Общината ще бъде открита Седмица на православната книга.  \r\n \r\n*** \r\n \r\nОт 18:30 часа в Арт Галерия Ларго ще се състои на откриване на изложба – живопис, метал и скулптура “Морски сюжети” на варненския художник Венцислав Марков. \r\n \r\n*** \r\n \r\nОт 14:00 часа в парка на града ще бъде даден старта на спортен празник за учениците от СУ “Черноризец Храбър“ и ОУ „Св. Св. Кирил и Методий“. \r\n \r\n*** \r\n \r\nОт 17:30 часа в Археологическия музей ще се състои представяне на том 8 от поредицата „Преслав“. \r\n \r\n*** \r\n \r\nОт 11.00 часа, в залата на 6 ет. в сградата на Общинската администрация ще се проведат консултации за определяне състава на секционните избирателни комисии в Община Видин, във връзка с произвеждането на изборите за общински съветници и за кметове на 27 октомври 2019 г. \r\n \r\n*** \r\n \r\nОт 11.00 часа в зала 102 на общината, кметът инж. Добромир Добрев и неговият екип ще направят отчет пред медиите за извършеното през мандат 2015 - 2019 г. \r\n \r\n*** \r\n \r\nОт 18:00 часа в Художествената галерия – етаж 2, ще се състои представянето на номинираните за общински съветници от листата на Местна коалиция България на гражданите (ДБГ, ССД,НДСВ, ГН).  \r\n \r\n*** \r\n \r\nОт 10.00 часа на ул. „Бузлуджа“ ще се открие официално обект „Предходно жилище за деца от 15 до 18 години с капацитет 8 места“ \r\n \r\n*** \r\n \r\nОт 13.30 часа в сградата на общината на пл. Свобода 1, ет. 4, Кръгла зала, ще се проведе пресконференция по проект „Подай ръка“. \r\n \r\n*** \r\n \r\nОт 17.30 часа в изложбена зала „Джамията” ще бъде открита юбилейната изложба на Георги Кьосев – „Неръкотворни картини”.   \r\n \r\n*** \r\n \r\nОт 17.30 часа в залата на Исторически музей – Дупница ще бъде открита изложбата \"Археологическо наследство на дупнишка околия\" по повод Европейските дни на наследството.   \r\n \r\n*** \r\n \r\nОт 10.00 часа в сградата на Община Кюстендил ще се проведат консултации за определяне съставите на секционните избирателни комисии във връзка с предстоящите местни избори.   \r\n \r\n*** \r\n \r\nОт 14.00 часа в залата на общинския хотел „Кюстендил”, ще се проведе последното заседание на Общинския съвет. \r\n \r\n*** \r\n \r\nОт 17.30 часа в изложбена зала на джамия „Ахмед бей” ще бъде открита гостуващата изложба „Мозайка от занаяти” на Етнографски музей на открито „Етър“ – Габрово.  \r\n \r\n*** \r\n \r\nОт 10.00 часа в голямата зала на Общински център за култура и младежки дейности, ще се проведе Международен екологичен фестивал „Зелена вълна – 21 век”. \r\n \r\n*** \r\n \r\nОт 11:00 часа в пресклуба на ОДМВР-Кърджали ще се проведе пресконференция във връзка с мерките, които ще бъдат предприети по линия на пътната безопасност и сигурността на гражданите при предстоящите празници. \r\n \r\n*** \r\n \r\nОт 10.00 часа ОДМВР-Монтана организира брифинг за предоставяне на информация за готовността на дирекцията при обезпечаване сигурността на гражданите и транзитно преминаващи чужди граждани през територията на обл. Монтана през дните 21 – 23 . 09.2019 г. и Националния празник на Независимостта на България. \r\n \r\n*** \r\n \r\nОт 13:00 часа зад сградата на Областна администрация ще се състои откриването на барелеф на полковник барон Николай Карлович Притвиц – командир на Трети ескадрон на Лейбгвардейския улански полк от дивизията на генерал Леонов. \r\n \r\n*** \r\n \r\nОт 18:00 часа ще се състои официалното откриване на третото издание на Националната графична изложба „Георги Герасимов” и награждаване на отличените автори. \r\n \r\n*** \r\n \r\nОт 09:00 часа в ОП ''Чистота'' директорът на предприятието Иван Стоянов ще представи най-новата техника, която пристигна в предприятието директно от завода в Италия.  \r\n \r\n \r\n*** \r\n \r\nОт 09:00 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание на рискови наркотични вещества.  \r\n \r\n*** \r\n \r\nОт 09:30 часа в зала 2 на Районния съд ще се проведе заседание по делото срещу Ненка Б., обвинена, че е съставила частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n*** \r\n \r\nОт 10:30 часа в ОДМВР ще се проведе пресконференция за предприетите превантивни мерки за безпроблемното провеждане на Националния празник - 22 септември и свързаните с него почивни дни. \r\n \r\n*** \r\n \r\nОт 12:00 часа в пресклуба на БТА ще се проведе пресконференция на ПП АБВ. Участие ще вземат Румен Петков-председател на ПП АБВ, Владимир Маринов и Любомира Ганчева, двамата заместник-председатели на политическата формация. Лидерът на ПП АБВ и неговите заместници ще представят актуална информация и позиция за развитието на Местни избори 2019 в Пловдив- град и областта. \r\n \r\n*** \r\n \r\nОт 13:30 часа в зала 11 на Районния съд ще се проведе заседание по делото срещу Камелия Н., обвинена че като пълнолетно работоспособно лице, продължително време не се е занимавала с общественополезен труд, като е получавала нетрудови доходи по непозволен и неморален начин – чрез проституция. \r\n \r\n*** \r\n \r\nОт 14:00 часа в зала 1 на Районния съд ще се проведе заседание по делото срещу Емил М. – адвокат от АК – Сливен, обвинен че с цел да набави за себе си имотна облага в размер на 1500 лева е възбудил и поддържал заблуждение у Васил А., че ще предаде  сумата  на съдията – докладчик по НОХД по описа на РС - Сливен и по този начин ще осигури благоприятен изход по делото. \r\n \r\n*** \r\n \r\nОт 18:00 часа в Конферентната зала на библиотеката, ще се проведе лекция на тема: „Холивудските филми в ХХI в.“. \r\n \r\n*** \r\n   \r\nОт 10.00 часа ще бъде открит новият модерен център за видеонаблюдение към Община Сливен. Той се намира в стая 328.   \r\n \r\n*** \r\n   \r\nОт 11.00 часа в сградата на ОДМВР началникът на сектор „Пътна полиция“ ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември.  \r\n \r\n*** \r\n   \r\nОт 11.00 часа ще бъде даден старт на санирането на още един блок по Националната програма за енергийна ефективност на многофамилни жилищни сгради - в кв. „Гео Милев“ 17.  \r\n \r\n*** \r\n   \r\nОт 13.00 часа кметът Стефан Радев ще приеме членовете на група „Тангра“.  \r\n \r\n*** \r\n \r\nОт 09.00 часа в Сесийната зала на общината ще се проведе заседание на Общинския съвет.  \r\n \r\n*** \r\n \r\nОт 15.30 часа в града ще се проведе веломаратон. \r\n \r\n*** \r\n \r\nОт 10:30 часа в залата на Търговско-промишлена палата Стара Загора ще се проведе финална работна среща по проект GPP4Growth, съфинансиран по програма INTERREG Europe. \r\n \r\n*** \r\n \r\nОт 12:00 часа в Регионалния пресклуб БТА, бул. Цар Симеон Велики 108,  ще се проведе пресконференция по повод единадесетото издание на Международния куклено-театрален фестивал за възрастни “Пиеро”. \r\n \r\n*** \r\n \r\nОт 11:00 часа в сградата на ОДМВР-Сливен началникът на сектор „Пътна полиция“-Сливен ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември. \r\n \r\n*** \r\n \r\nОт 18:00 часа, в \"Узунова къща\", ще се състои изложбата „Изкуството на графиката в колекцията на проф. д-р Чавдар Славов“. \r\n \r\n   \r\nОт 11:00 часа в зала 308 на Общината ще се състоят консултации за състава на СИК.  \r\n \r\n*** \r\n   \r\nОт 09:00 часа в зала 363 на Общината ще се проведе заседание на Общинския съвет. \r\n   \r\n*** \r\n   \r\nОт 18:00 часа в Изложбена зала на Регионална библиотека „Стилиян Чилингиров“  Жени ГЕРБ – Шумен организират изложба на гоблени.  \r\n   \r\n*** \r\n   \r\nОт 17:30 часа в Археологическия музей ще се състои представяне на том 8 от поредицата „Преслав“.  \r\n \r\n*** \r\n \r\nОт 13:30 часа, в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му.", "date": "2019.09.18", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2019/09/18/2700194/ministar-petya-avramova-bez-kmetovete-razvitieto-na-regionite-i-balgarskite-gradove-ne-bi-moglo-da-se-poluchi.html", "text": "Без кметовете развитието на регионите и българските градове не би могло да се получи. Това каза министърът на регионалното развитие и благоустройството Петя Аврамова по време на наградите „Кмет на годината“ 2015-2019 г., предаде репортер на  Агенция \"Фокус\" . „За мен е чест и удоволствие да връча голямото отличие в седмия конкурс „Кмет на годината“. Тази награда е особено ценна не само, защото утнвърждава успехите на българските общини, но и защото победителят в тази надпревара се определя чрез вота на хората. Нашата задача като МРРБ е да подпомагаме местната власт и усилията й да осигури по-добри условия на живот на българските граждани. Мощен инструмент во съществяването на тази задача е и ОП „Региони в растеж“, по която са сключени 534 договора с общини за хиляди обекти на обща стойност 1, 5 млрд. лв. В изпълнение са 358 договора. Тези цифри означават модерни и красиви училища, енергийно ефективни сгради. Нищо от това нямаше да се случи без вашата помощ, без неуморната работа, на общинска администрация. Вие сте хората, които изпълнявате проектите на терен. Вие сте едновременно строители, счетоводители, финансисти и мениджъри. Без вас развитието на регионите, на българските градове не би могло да се получи“, заяви Аврамова. Категория „Кмет на годината“ за мандат 2015-2019 г. получиха за малка община - Васко Стоилков – Сливница, средна – Добромир Добрев – Горна Оряховица и голяма Златко Живков – Монтана.  \r\nДеница КИТАНОВА", "date": "2019.09.18", "title": "Министър Петя Аврамова: Без кметовете развитието на регионите и българските градове не би могло да се получи"}
{"url": "http://www.focus-news.net/news/2019/09/18/2700225/tass-yemenskite-buntovnitsi-zaplashvat-da-napadnat-desetki-tseli-v-obedinenite-arabski-emirstva.html", "text": "Градовете на Обединените арабски емирства ще бъдат обект на мащабни атаки, ако страната не прекрати агресията си в Йемен, заяви официалният представител на въоръжените сили на йеменското въстаническо движение на хутите, Яхя Сариa, предава  TACC . \r\n\"Днес ние обявяваме за първи път, че имаме десетки цели в ОАЕ, включително Абу Даби и Дубай\" , заяви той по телевизия „Ал Масира“, собственост на групировката. \r\n\"Ние казваме режима на Емирството, че само една операция ще ви струва скъпо и ще съжалявате за това. Призоваваме ви да вземете нашите предупреждения на сериозно“, добави той.  \r\n\"Ние също искаме да кажем на агресорите да спрат с атаките си и да махнат ръцете си от Йемен. Ако искате да живеете в безопасност, защитете своите (нефтени) обекти, и оставете страната в мир “, каза още Сариа. \r\nТези изявления дойдоха след атаките на 14 септември срещу националната петролна компания на Саудитска Арабия „Сауди Арамко“, които сериозно нарушиха производството на петрол в кралството. \r\n \r\n  Теодор Пенев", "date": "2019.09.18", "title": "ТАСС: Йеменските бунтовници заплашват да нападнат десетки цели в Обединените Арабски Емирства"}
{"url": "http://www.focus-news.net/news/2019/09/18/2700226/v-hudozhestvenata-galeriya-prof-veselin-staykov-v-peshtera-shte-bade-otkrita-yubileyna-izlozhba-zhivopis-v-pamet-na-hudozhnika-stoyan-rakanov.html", "text": "Пещера. В Художествената галерия „Проф. Веселин Стайков“ в Пещера ще бъде открита юбилейна изложба живопис в памет на българския художник Стоян Раканов, посветена на 85 години от рождението му, съобщиха от  Галерията .Изложбата се провежда по покана на Община Пещера. Юбилейната експозиция включва над 30 живописни платна от различни периоди в неговото творчество, представящи многообразието и еволюцията в пътя на художника. откриването е на 20 септември от 17.00 часа, като изложбата ще продължи до 10 октомври 2019 г.", "date": "2019.09.18", "title": "В Художествената галерия „Проф. Веселин Стайков“ в Пещера ще бъде открита юбилейна изложба живопис в памет на художника Стоян Раканов"}
{"url": "http://www.focus-news.net/news/2019/09/18/2700198/zam-kmetat-na-burgas-yordanka-ananieva-blagodarya-na-vsichki-grazhdani-koito-sa-glasuvali-burgas-da-poluchi-nagradata-v-kategoriyata-smart-city.html", "text": "Благодаря на всички граждани, които са гласували Бургас да получи наградата в категорията \"Smart city\". Това каза заместник-кметът на Община Бургас Йорданка Ананиева по време на наградите \"Кмет на годината\" за мандат 2015-2019 г. и  а за получената награда на Община Бургас в категорията  категорията \"Smart city\", предаде репортер на  Агенция \"Фокус\" .  \"Искам първо да поднеса извиненията на г-н Димитър Николов, че не е днес тази вечер в тази зала. Да поднеса и неговите благодарности за прекрасната организация на това събитие всяка година. За това, че това събитие го има, защото е много важно да се показват успехите, добрата практика, добрите примери в нашите общини. Искам да благодаря и на всички граждани, които са гласували Бургас да получи тази награда. През последните години Бургас наистина прави уверени крачки в областта на интелигентните системи и ще продължи да ги прави. Пожелавам на всички вас, които ще се явите пред своите избиретели да успеете да покажете всичко, което сте направили  и всичко добро, което предстои да направите4, допълни тя. \r\nДеница КИТАНОВА", "date": "2019.09.18", "title": "Зам.-кметът на Бургас Йорданка Ананиева: Благодаря на всички граждани, които са гласували Бургас да получи наградата в категорията \"Smart city\""}
{"url": "http://www.focus-news.net/news/2019/09/18/2700197/obshtinite-burgas-momchilgrad-i-botevgrad-poluchiha-nagrada-v-konkursa-kmet-na-godinata-za-mandat-2015-2019-g-v-kategoriyata-smart-city.html", "text": "Общините Бургас, Момчилград и Ботевград получиха награда в конкурса \"Кмет на годината\" за мандат 2015-2019 г. в категорията \"Smart city\", предаде репортер на  Агенция \"Фокус\" . Наградата бе връчена на официална церемония в НДК. Това е седмото издание на конкурса \"Кмет на годината\", но тази година специалното е, че гражданите избират своите фаворити за целия мандат.  \r\nДеница КИТАНОВА", "date": "2019.09.18", "title": "Общините Бургас, Момчилград и Ботевград получиха награда в конкурса \"Кмет на годината\" за мандат 2015-2019 г. в категорията \"Smart city\""}
{"url": "http://www.focus-news.net/news/2019/09/18/2700228/d-r-rosen-karadzhov-lichen-lekar-ponizhavaneto-na-temperaturite-savpada-sas-zapochvaneto-na-uchebnata-godina-i-se-ochakva-povishavane-na-zabolevaemostta-ot-virusi-sred-detsata.html", "text": "Понижаването на температурите съвпада със започването на учебната година и се очаква повишаване на заболеваемостта от вируси сред децата, каза за  Радио „Фокус“ – Видин  д-р Росен Караджов, личен лекар от Видин. Той посочи, че вирусите се разпространяват когато децата са заедно и  след началото на учебната година и особено след като и времето захладнява повече деца да се разболеят.“ По-ниските температури през деня оказват влияние и на хипертониците. През летните месеци те увеличават дозите на някои от  лекарствата си, но сега трябва да ги намалят“, каза д-р Караджов. Според него голяма част от хората по навик продължават да се обличат по-леко и така лесно се простудяват. „Очаквам в кабинета си и такива пациенти – с леки настинки, но така организмът става и по податлив на вирусите“, каза д-р Караджов. Той допълни, че през месец септември е добре да се направи ваксинация срещу грип. Видинските аптеки са заредени с противогрипни ваксини. \r\nАнна ЛОЗАНОВА", "date": "2019.09.18", "title": "Д-р Росен Караджов, личен лекар: Понижаването на температурите съвпада със започването на учебната година и се очаква повишаване на заболеваемостта от вируси сред децата"}
{"url": "http://www.focus-news.net/news/2019/09/18/2700220/the-guardian-benyamin-netanyahu-se-zareche-da-formira-novo-pravitelstvo-opozitsiyata-obyavi-che-shte-stori-sashtoto-sled-izborite-v-izrael.html", "text": "Действащият министър-председател на Израел Бенямин Нетаняху и опозиционният лидер Бени Ганц започнаха политическа борба, след като първите преброявания на бюлетините след изборите в страната не издадоха ясен победител, пише британското издание  The Guardian . \r\nМного израелци се надяваха изборите, които са втори в страната за последните пет месеца, да извадят Израел от политческата криза. Но неясните резултати от първоначалните преброявания на бюлетините изглежда означават, че това няма да се случи.  \r\nСлед като около 90% от гласовете на избирателите бяха преброени, партията на Ганц „Синьо и бяло“ изглежда ще разполага с 32 места в парламента, докато „Ликуд“ на Нетаняху ще получи 31.  \r\nИ двамата лидери се зарекоха, че ще оглавят новото правителство в страната, но ще се наложи да се споразумеят за коалиция с по-малките партии, ако искат това да се случи. \r\nНетаняху иска да продължи дългият период начело на Израел, като подсигури алианс с религиозни политици и националисти. Той се бори не само за политическата си кариера, но и за свободата си, тъй като срещу него има насочени три изслушвания в съда за корупция. Ако той все пак успее да формира правителство, това би му осигурило имунитет срещу съдебно преследване.  \r\nИзказвайки се по-рано, Нетаняху настоя, че неговата партия и десните му съюзници са го избрали да остане лидер, макар да не е ясно как ще състави правителство.  \r\n„Решихме единодушно, че ще продължим напред към преговори, които ще създадат правителство, ръководено от мен“, каза той. \r\nПо-рано стана ясно, че заради политическата ситуация в Израел, Нетаняху е отменил пътуването си към заседанието на Общото събрание на ООН.  \r\nБившият генерал Ганц от своя страна се е насочил към централните и леви партии, въпреки че дори да се споразумее с тях, той няма да получи нужното парламентарно мнозинство от 61 места.  \r\nКато медиатор на двамата стои Авигдор Либерман, който призова за секуларно коалиционно правителство между Ганц и Нетаняху, заедно с неговата собствена националистическа партия „Наш Дом Израел“. \r\n„Има един и единствен вариант – правителство на националното единство, което е широко и либерално и няма да се присъединим към никоя друга възможност.“, заяви Либерман, като добави, че партията му яма да се присъедини към друга коалиция. \r\nОт своя страна Ганц обяви, че няма да се коалира с Нетаняху. Дори това да се случи, не е ясно кой от двамата ще оглави правителството. \r\nТой все пак заяви, че би обмислим обща коалиция с партията „Ликуд“, ако те премахнат Нетаняху от ръководството си.  \r\n„Ще действаме като широко правителство, което ще изразява волята на хората“, заяви той пред привържениците на партията си в Тел Авив след изборите. \r\nТакъв ход би бил твърде драстична стъпка за партията на Нетаняху, който беше начело на Израел 10 поредни години. \r\n„Никога няма да оставим хората да диктуват кой ще бъде нашият лидер“, заяви Нир Баркат, бившият кмет на Ерусалим, който се присъедини към „Ликуд“.  \r\nПолитиците от съюза на арабското население в страната също биха могли да се окажат решаващ фактор, като голямата избирателна активност предполага, че той може да е третата по големина партия в израелския парламент. Айман Оде, лидер на основната арабска фракция в парламента, заяви, че може да подкрепи Ганц, но дори това не би дало мнозинство на опозиционния лидер. \r\nНетаняху се изправя пред тежка битка и с обвиненията за корупция, като залозите за него на тези избори бяха по-големи, отколкото във всеки един момент от политическата му кариера от три десетилетия. \r\nСпоред Израелската избирателна комисия почти 70% от всички имащи право на глас граждани на страната са пуснали бюлетина в изборите, пет месеца след предишният вот, след който макар Нетаняху да спечели най-много гласове, не успя да формира правителство. \r\n \r\n  Теодор Пенев", "date": "2019.09.18", "title": "The Guardian: Бенямин Нетаняху се зарече да формира ново правителство, опозицията обяви, че ще стори същото след изборите в Израел"}
{"url": "http://www.focus-news.net/news/2019/09/18/2700231/mladezhi-ot-balgarskiya-cherven-krast-vav-varna-se-vklyuchvat-v-initsiativata-evropeyski-den-bez-avtomobili.html", "text": "Доброволци от Младежката организация на Българския Червен кръст във Варна ще се включат в инициативата по повод Европейския ден без автомобили на 22-ри септември. Това каза в интервю за  Радио „Фокус“ – Варна  Милена Сиракова от областното ръководство на организацията на Червеният кръст. „След лятната ваканция, младежите доброволци отново са в своя активен работен период. Започнаха редовните им срещи, както и редовните тренировки по оказване на първа помощ на Младежкия авариен екип“, обясни тя. Първата по-голяма кампания, в която ще се включат младежите ще се проведе тази неделя, на 22 септември. Представителите на организацията ще проведат демонстрация за оказване на първа долекарска помощ на пострадали при различни инциденти. Инициативите „Върви с нас“ и „С велосипед из Варна“  канят за участие всички привърженици на безмоторното придвижване в градски условия по повод Европейския ден без автомобили, който по традиция се отбелязва на 22-ри септември. За събитието „С велосипед из Варна“ от 10 до 13 ч. затворени за МПС ще бъдат булевардите „Мария Луиза“ и „Осми Приморски полк“ (от катедралата „Св. Успение Богородично“ до Младежкия дом). \r\nДиана СТОЕВА", "date": "2019.09.18", "title": "Младежи от Българския Червен кръст във Варна се включват в инициативата Европейски ден без автомобили"}
{"url": "http://www.focus-news.net/news/2019/09/18/2700230/afp-politsiyata-zalovi-napadatelya-zaplashil-che-shte-vzrivi-kievski-most.html", "text": "Нападателят, който стреля от колата си, след като прекъсна трафика по голям киевски мост и заплаши, че ще го взриви е бил заловен от украинската полиция, след като беше проведена специална операция, която спря движението на автомобили и на близкото метро, предава  AFP . \r\nГолям брой полицейски коли и сили за сигурност бяха на мястото на произшествието, където спец части и снайперисти пазиха моста, който нападателят блокира с автомобила си, след което започна да стреля с автоматично оръжие.  \r\nПолицията в Киев заяви, че мъжът е бил задържан след акция, продължила около два часа.  \r\nПо-рано ръководителят на местните сили на реда Андрий Кришченко заяви, че похитителят е „започнал да стреля“ и е заплашил, че ще „взриви моста“.   \r\nПолицията заяви също и че инцидентът е бил подготовка за терористичен акт.  \r\nСпоред данни на силите на реда мъжът е бил гражданин на присъединения към Руската федерация кримски полуостров и е бивш военнослужещ от украинската армия.  \r\nКметът на града Витали Кличко заяви пред журналисти, че мъжът вероятно е бил под влиянието на опиати или алкохол, тъй като речта и исканията му са били трудно разбираеми. \r\n  \r\n  Теодор Пенев", "date": "2019.09.18", "title": "AFP: Полицията залови нападателя, заплашил че ще взриви киевски мост"}
{"url": "http://www.focus-news.net/news/2019/09/18/2700221/valentin-nikolov-gerb-balkanskiyat-gazoprovod-mozhe-da-bade-prelyudiya-kam-izgrazhdaneto-i-stabiliziraneto-na-gazov-hab-balkan.html", "text": "Балканският газопровод може да бъде прелюдия към изграждането и стабилизирането на Газов хъб „Балкан“. Това каза за обзорното предаване  „Това е България“  на  Радио „Фокус“  председателят на Комисията по енергетика в НС и депутат от ГЕРБ Валентин Николов във връзка с подписването на договора за доставка на материалите за газопровода „Турски поток“. Той добави, че засега интересът на руската страна е съсредоточена върху транзита на газ, чрез газовия хъб „Баумгартен“, където има повече потребители, но в бъдеще, ако се разработи тръбата, транзитът може да става на локално ниво – чрез хъба „Балкан“. Валентин Николов допълни, че не се очаква да възникнат проблеми с експлоатацията на тръбата. „Тръбата, която ще бъде изградена, е собственост на „Булгартрансгаз“, защото досега „Южен поток“ трябваше да бъде 50% на „Газпром експорт“ или „Газпром – България“, сега фактически е на БЕХ. Тръбата ще бъде финансирана чрез привлечен капитал и един от вариантите, който беше част от заданието на търга е – тези, които ще изграждат това, да намират финансиране и да го предоставят на „Булгартрансгаз“ срещу определена лихва. Ако тази лихва не е по-голяма от банковата или другите лихви, които могат да се намерят в облигационен заем, то в случая „Булгартрансгаз“ би го приел като вид финансиране. Във финансирането няма да има проблем“, увери депутатът. Валентин Николов заяви, че има събрани пари в България, които при сигурна инвестиция, при гарантирани сигурни договори с „Газпром експорт“ или други транзитьори, може да се намерят и български финансови институции, които да финансират „Балкански поток“.  \r\nЦоня СЪБЧЕВА", "date": "2019.09.18", "title": "Валентин Николов, ГЕРБ: Балканският газопровод може да бъде прелюдия към изграждането и стабилизирането на Газов хъб „Балкан“"}
{"url": "http://www.focus-news.net/news/2019/09/18/2700234/sport-voleybolistkite-na-sasht-pobediha-holandiya-s-30-v-mach-ot-svetovnoto-parvenstvo-za-zheni-v-yaponiya.html", "text": "Волейбол: Волейболистките на САЩ победиха Холандия с 3:0 в мач от Световното първенство за жени в Япония. \r\nТе спечелиха и трите гейма с 25-23, 25-18 и 25-19 все още нямат загуба в турнира за световната купа след четири изиграни двубоя. За Холандия това е първата загуба в турнира, като след този мач те се намират на трета позиция в класирането, докато САЩ са на първо място.", "date": "2019.09.18", "title": "Спорт: Волейболистките на САЩ победиха Холандия с 3:0 в мач от Световното първенство за жени в Япония."}
{"url": "http://www.focus-news.net/news/2019/09/18/2700233/potushen-e-pozharat-goryal-v-s-kamenar.html", "text": "Над 60 пожарникари, повече от 20 доброволци и служители на ДГС се включиха в гасенето.Това съобщиха от  ОДМВР - Варна . Сигналът за пожар в сухи треви в с. Каменар е подаден малко след 16.00 часа днес. На място веднага са изпратени екипи на РДПБЗН - Варна, като поради бързото усложняване на обстановката се е наложило всички екипи от Първа и Трета РСПБЗН да бъдат насочени към пожара. Организирани са също и допълнителни сили на пожарната. Над 60 огнеборци се бориха с огъня. А за подсигуряване на пожарната безопасност в града, е изпратен екип от РДПБЗН - Шумен. Община Варна осигури над 20 доброволци и водоноска в помощ на Пожарната. Служители на ДГС също са участвали в гасенето. Към момента пожарът е потушен. На място остават 3 ППА, които ще дежурят през нощта. От огъня са унищожени изоставени бараки, борови иглички и сухи треви.", "date": "2019.09.18", "title": "Потушен е пожарът, горял в с. Каменар"}
{"url": "http://www.focus-news.net/news/2019/09/18/2700232/neutralizirana-e-organizirana-prestapna-grupa-za-trafik-na-orazhie-i-narkotitsi-ot-balgariya-za-velikobritaniya-obzor.html", "text": "Неутрализирана е организирана престъпна група за трафик на оръжие и наркотици от България за Великобритания. Подробности за успешната реализация оповестиха зам.-главният прокурор Иван Гешев, главният секретар на МВР главен комисар Ивайло Иванов, директорът на ГДБОП главен комисар Ивайло Спиридонов и ръководителят на Специализираната прокуратура Димитър Петров.  \r\nВ началото на седмицата е стартирана международната координирана полицейска операция между българските и британските служби. Действията на територията на страната са осъществени от спецполицаи от отдел „Контратероризъм“ в ГД „Борба с организираната престъпност“, под наблюдението на Специализираната прокуратура.  \r\nГлавен комисар Ивайло Иванов определи като много добър пример на сътрудничество международната операция, която още веднъж доказва, че българските правооохранителни органи действат бързо, съвестно и имат сили и способности да се справят с всяко едно предизвикателство.  Детайли за предприетите оперативни действия представи директорът на ГДБОП главен комисар Ивайло Спиридонов. Работата е започнала по оперативна информация за български гражданин – криминално проявен за наркоразпространение, който ще се опита да извърши трафик на оръжие за Великобритания. В рамките на около седмица разследващите установили и други двама свързани с нелегалния трафик, единият от които британски гражданин, за когото има издадена Европейска заповед за арест за наркоразпространение на територията на Великобритания. На определен етап от разследването са уведомени партньорските служби, след което е пристъпено към паралелни действия на територията на двете държави. У нас са задържани трима души – двама български и един британски гражданин. Трима са и задържаните във Великобритания. При реализацията са намерени 53 пистолета, над 2000 боеприпаса, заглушители за част от оръжията, общо около 80 кг хероин, фалшиви лични документи на един от членовете на престъпната група, бронежилетка, както и сериозни суми пари. На арестуваните трима души са наложени мерки за неотклонение до 72 часа, като Специализираният съд в момента разглежда искането на прокуратурата за постоянното им задържане. ръководителят на Специализираната прокуратура Димитър Петров подчерта, че предстои още много работа по случая, тъй като досъдебното производство е в ранна фаза. Към момента е ясна е част от схемата, използвана за осъществяване на престъпната дейност, като според първоначалните данни за осъществяване на трафика са използвани куриерски услуги. \r\nВисока оценка за работата на ГДБОП и на Специализираната прокуратура даде заместник главният прокурор Иван Гешев. „Подобен тип досъдебни производства дадоха резултата, който отчете Европейската комисия, а именно - временно прекратяване на наблюдението върху показателя „организирана престъпност“. Този резултат, който е важен за цялата държава, се дължи основно на специализираните структури от съдебната власт, както и на колегите от МВР и в частност на ГД „Борба с организираната престъпност“, добави той. \r\nТеодора ПАТРОНОВА", "date": "2019.09.18", "title": "Неутрализирана е организирана престъпна група за трафик на оръжие и наркотици от България за Великобритания (ОБЗОР)"}
{"url": "http://www.focus-news.net/news/2019/09/18/2700229/kravodaritelska-aktsiya-v-parlamenta-obzor.html", "text": "Десетки депутати от всички парламентарни групи се включиха в кръводарителската акция в Народното събрание. Кръводаряването се провежда в зала \"Запад\" на парламента  и бе организирана от Комисията по взаимодействието с НПО и жалбите на гражданите, съвместно с Комисията по здравеопазване, БЧК и Националния център по транфузионна хематология. Акцията започна в 9.30 ч. и ще продължи до 13.30. Още от самото й начало в нея се включиха редица депутати. Сред тях бяха заместник-председателят на Народното събрание и депутат от ГЕРБ Емил Христов, народният представител от ГЕРБ Атанас Ташков. В акцията се включи лидерът на БСП Корнелия Нинова, народният представител от БСП Манол Генов и много други. „Акцията по кръводаряване в Народното събрание върви изключително успешно“, каза  председателят на ПГ на ГЕРБ и председател на Здравна комисия д-р Даниела Дариткова  по време на брифинг в Народното събрание. \"Искам да демонстрираме по този начин, че има каузи, които ни обединяват и това да е едно добро начало на политическо взаимодействие по линията на национални каузи в интерес на България и българските граждани. Щастлива съм, че днес тук на тази инициатива, освен, че показахме политическо единомислие по отношение на подкрепата на кръводаряването, от друга страна имаме възможност да чуем и видим всички тези, които в реални условия полагат усилия да осигуряват системата на транфозионната хематология с достатъчно кръводарители и налични кръв и кръвни продукти. На всички ви е известно, че въпреки развитието на медицината няма измислен заместител на кръвта. Единственият начин да помогнем за спасяването на човешки живот е тогава, когато дарим част от себе си\", допълни д-р Дариткова. Тя благодари на всички народни представители, които са се включили в тази акция. Според  депутата от БСП Георги  Гьоков  трябва да популяризираме доброволното кръводарителство, за да може то да се засили. \"Аз винаги съм си мислил, че кръводаряването е дело на хората, които се занимават с медицина. Затова си мислих, че Комисията по здравеопазване трябва да ги организира тези работи. Обаче в Комисията по взаимодействие с НПО се роди тази идея. Направи се кръгла маса, на която присъстваха всички заинтересовани страни. Тези хора, без които няма как да се осъществява това кръводаряване. Решихме, че кръводаряването в България има проблеми\", заяви още Гьоков. Той призова да се засили доброволното кръводарителство, като се популяризира. Той благодари на д-р Дариткова за това решение на комисията по взаимодействие с НПО и обществения съвет към комисията. Гьоков също отчете, че върви добре кампанията. \"Да си призная бях леко притеснен, но всичко е наред. Успешен път на кръводаряването и на нашата акция. Дано тя бъде заразна и да тръгне по други линии сред хората\", допълни още Гьоков. Като много голяма определи активността на депутатите в кръводаряването  председателят на Българския червен кръст Христо Григоров . \"Благодаря ви за поканата. Винаги сме помагали и ще помагаме на едни добри идеи, а тази идея е в името на хората. Като се качите горе и видите опашката, която чака да даде кръв, ще видите, че това е опашка от различни политически партии. Тук идеята е всички заедно да помагаме и да спасяваме човешки живот. Благодаря ви за тази инициатива\", заяви още Григоров. \"Давайки кръв, помагаме на хората в нужда, но помагаме и на себе си\", заяви Григоров. \r\nДеница КИТАНОВА", "date": "2019.09.18", "title": "Кръводарителска акция в парламента (ОБЗОР)"}
{"url": "http://www.focus-news.net/news/2019/09/18/2700227/ria-novosti-guterish-se-nadyava-na-vzaimodeystviya-mezhdu-komisiyata-na-oon-s-rusiya-vav-vrazka-s-idlib.html", "text": "Генералният секретар на ООН Антониу Гутериш се надява на сътрудничество между комисията на организацията за разследване на въздушни удари по граждански цели в Идлиб със сирийските и руските власти, предава  РИА Новости . \r\n\"Кмисията за разследване има ясни инструкции - действайте безпристрастно“, каза Гутериш. \r\n\"Тя ще проучи ситуацията както в зоните, контролирани от опозицията, така и в зоните, контролирани от сирийското правителство. Много се надяваме на сътрудничество с руското правителство и сирийското правителство\", каза генералният секретар. \r\nПо-рано Гутериш обяви състава на комисията за разследване на въздушни нападения срещу гражданска инфраструктура в Идлиб. Искане за подобно разследване беше изпратено преди това от 10 страни на Съвета за сигурност на ООН. Комисията е създадена, след като редица западни страни обвиниха сирийските власти и руските военни във въздушни удари по болници в Идлиб. Москва отхвърли тези твърдения. \r\n \r\n  Теодор Пенев", "date": "2019.09.18", "title": "РИА Новости: Гутериш се надява на взаимодействия между Комисията на ООН с Русия във връзка с Идлиб"}
{"url": "http://www.focus-news.net/news/2019/09/18/2700237/prez-vtoroto-trimesechie-na-godinata-mestnite-administratsii-na-teritoriyata-na-oblast-dobrich-sa-izdali-razreshitelni-za-stroezh-na-32-zhilishtni-sgradi.html", "text": "През второто тримесечие на годината местните администрации на територията на област Добрич са издали разрешителни за строеж на 32 жилищни сгради със 110 жилища в тях и с 9 581 кв. м разгъната застроена площ (РЗП) и на 36 други сгради с 11 438 кв. м РЗП. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Спрямо предходното тримесечие на 2019 г. броят на издадените разрешителни за строеж на жилищни сгради, застроената им площ и броят на жилищата в тях нарастват съответно с 60%, 201.5% и 292.9%. Броят на издадените разрешителни за строеж на други сгради бележи ръст с 89.5%, а разгънатата им застроена площ - със 121.0%. В сравнение с второто тримесечие на 2018 г. броят на издадените разрешителни за строеж на нови жилищни сгради се запазва, а жилищата в тях и разгънатата им застроена площ нарастват съответно със 100% и 55.9%. Броят на издадените разрешителни за строеж на други сгради намалява с 20%, а общата им застроена площ - с 38.3%. През второто тримесечие на 2019 г. в област Добрич е започнал строежът на 13 жилищни сгради с 32 жилища в тях и с 2 856 кв. м РЗП и на 8 други сгради с 4 242 кв. м РЗП. Спрямо предходното тримесечие броят на започнатите жилищни сгради, жилищата в тях и общата им застроена площ намаляват съответно с 45.8, 17.9 и 43.3%. При броя на започнатите други видове сгради е регистриран спад от 57.9%, а при тяхната РЗП - от 66.7%. В сравнение с второто тримесечие на миналата година броят на започнатите нови жилищни сгради, разгънатата им застроена площ и броят на жилищата в тях намаляват съответно с 38.1%, 36.8% и 8.6%. Започнатите други видове сгради бележат спад с 65.2%, а разгънатата им обща застроена площ – със 79.3% \r\nЖулиета НИКОЛОВА", "date": "2019.09.18", "title": "През второто тримесечие на годината местните администрации на територията на област Добрич са издали разрешителни за строеж на 32 жилищни сгради"}
{"url": "http://www.focus-news.net/news/2019/09/18/2700238/lyatnata-chitalnya-v-park-ostrov-svoboda-v-pazardzhik-zatvori-vrati.html", "text": "Лятната читалня в парк-остров “Свобода“ в Пазарджик затвори врати, съобщи за  Радио „Фокус“ – Пазарджик  Диана Варникова от библиотеката. Тя обясни, че и през тази година голяма част от посетителите са били деца. „Наши гости в последния ден бяха редовните ни читатели-момичета и момчета, които пяха песни, декламираха стихове и дори поиграха хоро под сенките на дърветата. За финал бе направена импровизирана изложба с рисунките на децата, посещавали лятната читалня от юни досега. Екипът на Регионална библиотека „ Никола Фурнаджиев“ бе подготвил скромна почерпка и подаръци за присъстващите деца. Сред дошлите да кажат „Довиждане“ на лятната читалня за това лято имаше и възрастни наши читатели, които с удоволствие гледаха и се радваха на децата. Радостно е, че от година на година броят на читателите, дошли в лятната читалня на Острова, се увеличава“, допълни Варникова. \r\nВаня НИКОЛОВА", "date": "2019.09.18", "title": "Лятната читалня в парк-остров “Свобода“ в Пазарджик затвори врати"}
{"url": "http://www.focus-news.net/news/2019/09/18/2700241/predstoyashti-mezhdunarodni-sabitiya-za-19-septemvri-agentsiya-fokus.html", "text": "Иракският премиер Адел Махди на посещение в Китай. \r\n*** \r\n \r\n  Урсула Вон дер Лейен с обръщение към Европейските парламентарни лидери във връзка с изборът на лидер на Комисията по миграция. \r\n*** \r\n \r\n  Представители на Русия и Украйна ще разговарят във връзка с доставките на природен газ. \r\n*** \r\n \r\n  Външният министър на Русия Сергей Лавров се среща с нигерския си колега Кала Анкурао.  \r\n*** \r\n \r\n  Стачка на пилотите на компанията „Райънеър“. \r\n*** \r\n \r\n  Залай Халилзад, който води преговорите с движението на Талибаните ще свидетелства пред Конгреса. \r\n*** \r\n \r\n  Държавният секретар Майк Помпео се среща с принца на Обединените Арабски Емирства във връзка с нападенията над рафинериите в Саудитска Арабия.", "date": "2019.09.18", "title": "Предстоящи международни събития за 19 септември (Агенция „Фокус“)"}
{"url": "http://www.focus-news.net/news/2019/09/18/2700239/reuters-donald-tusk-shte-se-sreshtne-s-boris-dzhonsan-po-vreme-na-zasedanieto-na-obshtoto-sabranie-na-oon.html", "text": "Председателят на Европейската комисия Доналд Туск и премиерът на Великобритания Борис Джонсън ще проведат двустранен разговор в кулоарите на Общото събрание на ООН в Ню Йорк, съобщава  Reuters . \r\nИ двамата ще присъстват на заседанието, макар точно кога ще се състои срещата помежду им все още да не е ясно. \r\nЕвропейският съюз заяви, че все още е далеч от сделка с Лондон и предупреди Великобритания, че се е насочила към хаотично излизане от структурите на съюза на 31 октомври. \r\nЛидерите на ЕС ще се срещнат за последно заседание в Брюксел две седмици преди обявената дата за Брекзит. \r\nПо-рано председателят на Европейския парламент Давид Сасоли заяви, че е бил поканен от Джонсън за преговори в Лондон. \r\nПриоритетите на европарламента все още остават „гарантирането на правата на гражданите и защитаването на мира в Северна Ирландия“, както заяви той в изявление. \r\n„Всяко споразумение трябва да бъде одобрено от Великобритания и от Европейският парламент, така че дебати и парламентарни разговори са от особена важност“, добави той, като заяви и ЕС ще дискутира всички писмени предложения от Лондон в името на потенциално договаряне на условията на Брекзит. \r\n \r\n  Теодор Пенев", "date": "2019.09.18", "title": "Reuters: Доналд Туск ще се срещне с Борис Джонсън по време на заседанието на Общото събрание на ООН"}
{"url": "http://www.focus-news.net/news/2019/09/18/2700235/vrachiha-nagradite-kmet-na-godinata-za-mandat-2015-2019-g-obzor.html", "text": "На официална церемония връчиха наградите „Кмет на годината“ за мандат 2015-2019 г. Организатор на събитието е порталът kmeta.bg и неговият управител Боян Томов. Церемонията започна с музикално изпълнение под съпровода на цигулки на Destiny Quartet. Водеща на събитието е Филипа Иванова. Видео обръщение към присъстващите напнрави  еврокомисарят Мария Габриел . Тя изтъкна, че конкурсът \"Кмет на годината\" прави по-видими постиженията на българските кметове за развитието на техните общини. Организаторът на събитието в лицето на   управителя на Портала на българските общини Kmeta.bg Боян Томов  заяви, че очаква от кметовете през следващите четири години, в които ще се занимават с местно самоуправление, да обещавате по-малко, но да изпълняват. \"За четири години пуснахме хиляди материали за развитието на българската община и какво прави българският градоначалник. Материалите бяха в духаът на по-модерно училище, по-добри улици, осветление, смарт сити, инвестиции и работни места. Виждаме, че само за няколко дена, няколко големи завода отвориха врати и дадоха нови работни места. За нас е изключително важно всеки ден да предлагаме на нашите читатели това, което правите вие: добрите практики, добрите проекти, които реализирате. Ние знаем на вас колко ви е трудно. За това ние пък държим да можем да ви помагаме в такива моменти\", каза още Томов. На събитието присъстваха редица кметове. Там бе и  министърът на туризма Николина Ангелкова , която изтъкна, че  1 млрд. и 300 млн. евро са приходите от международен туризъм за първите шест месеца. По думите й  това показва колко важни са усилията на местните власти и бизнеса. \"Изключително ми е приятно и искам да благодаря на Боян Томов, организатор на днешното събитие, за това че за пореден път се доверява на Министерство на туризма и имаме честта да сме част от тази прекрасна церемония, особено, когато трябва да бъдат оценени усилията, които местните власти са положили за своя четиригодишен мандат. Като се замисля цялата тази оценка е свързана и със самостоятелното съществуване на Министерство на туризма, което благодарение на подкрепата, която имаме от премиера Борисов и от всички колеги министри, успяхме заедно да утвърдим и да се борим в посока превръщането на България в целогодишна туристическа дестинация\", допълни още Ангелкова. \"Постигнахме много за тези четири години туризъм. 12 % от БВП на страната идват именно от този изключително важен сектор\", заяви още Ангелкова. Министърът на туризма връчи първите награди в категорията „Туризъм, култура, фестивали и традиции“. В тази категория сред отличените бе  кметът на  Поморие Иван Алексиев и на Казанлък Галина Стоянова.  Последната награда за кмет на годината влъчи  министърът  на регионалното развитие и благоустройството Петя Аврамова . Тя заяви, че без кметовете развитието на регионите и българските градове не би могло да се получи. „За мен е чест и удоволствие да връча голямото отличие в седмия конкурс „Кмет на годината“. Тази награда е особено ценна не само, защото утнвърждава успехите на българските общини, но и защото победителят в тази надпревара се определя чрез вота на хората. Нашата задача като МРРБ е да подпомагаме местната власт и усилията й да осигури по-добри условия на живот на българските граждани. Мощен инструмент во съществяването на тази задача е и ОП „Региони в растеж“, по която са сключени 534 договора с общини за хиляди обекти на обща стойност 1, 5 млрд. лв. В изпълнение са 358 договора. Тези цифри означават модерни и красиви училища, енергийно ефективни сгради. Нищо от това нямаше да се случи без вашата помощ, без неуморната работа, на общинска администрация. Вие сте хората, които изпълнявате проектите на терен. Вие сте едновременно строители, счетоводители, финансисти и мениджъри. “, заяви Аврамова. Категория „Кмет на годината“ за мандат 2015-2019 г. получиха за малка община - Васко Стоилков – Сливница, средна – Добромир Добрев – Горна Оряховица и голяма Златко Живков – Монтана. Наградата \"Кмет на годината\" за мандат 2015-2019 г. в категория \"Транспорт\" получиха кметът на София Йорданка Фандъкова и кметът на Перник Вяра Церовска. Общините Бургас, Момчилград и Ботевград получиха награда в конкурса \"Кмет на годината\" за мандат 2015-2019 г. в категорията \"Smart city\". Кметът на Община Дупница Методи Чимев бе награден в категория \"Градска среда\" на конкурса \"Кмет на годината\" за мандат 2015-2019 . Награди в същата категория получиха още Община Девня и Община Варна. Общините Велико Търново и Смолян получиха награда в категорията „Образование, спорт и младежки политики“, а за кмет, най-близо до гражданите в конкурса „Кмет на годината“ бе отличен градоначалникът на Стара Загора Живко Тодоров. Това бяха само част от наградените в общо 9 категории: „Кмет на годината“, „Кмет на гражданите“, „Градска среда“, „Транспорт“, „Туризъм, култура, фестивали и традиции“, „Образование, спорт и младежки политики“, „Инвестиции и работни места“, „Социална община“ и „Smart City“. На събитието присъстваха още заместник-председателят на Народното събрание Кристиан Вигенин, регионалният мениджър на ЧЕЗ за България Карел Крал и други.  \r\nДеница КИТАНОВА", "date": "2019.09.18", "title": "Връчиха наградите „Кмет на годината“ за мандат 2015-2019 г. (ОБЗОР)"}
{"url": "http://www.focus-news.net/news/2019/09/18/2700236/d-r-atanas-kambitov-be-otlichen-v-konkursa-kmet-na-godinata-poluchi-priz-v-kategoriya-sotsialna-obshtina.html", "text": "Кметът на община Благоевград д-р Атанас Камбитов бе отличен с  приз в категория „Социална община“ в конкурса „Кмет на годината“, организиран от Портала на българските общини КМЕТА.БГ. Наградата бе връчена на официална церемония в НДК от Ваня Манова, мениджър в „MasterCard“.Това съобщиха от  Община Благоевград .„Благодаря за наградата! Всички ние строим ежедневно, строим детски градини, училища, спортни зали, плувни басейни, площади, улици, паркове, депа, пречиствателни станции. Правим го, за да подобряваме условията за живот в нашите общини!Това, което засяга, обаче, най-пряко най-уязвимата част от българското общество, а именно хората в нужда, е социалната политика. Тези хора имат нужда, различна, от тази на всички останали.  Радвам се, че оценихте целенасочената политика на Община Благоевград в тази посока. Има за какво да получим  наградата! Ежегодно дофинаираме програмата „Личен асистент“, така че да обхванем абсолютно всички хора, които се нуждаят. Дългогодишна практика на Общината е и да финансира на 100% двойките с репродуктивни проблеми, независимо от броя на опитите, независимо от възрастта. Спортните бази са безплатни за клубовете. Гордеем се и с това, че първи в страната построихме183 нови, напълно обзаведени социални, жилища по ОП „Региони в растеж“. Това е много малка част нещата, които правим.  \r\nБлагодаря на премиера и на правителството за оказаната подкрепа! Благодаря и на Благоевград, обичам Ви!“ каза в част от словото си кметът д-р Атанас Камбитов. Той засвидетелства и благодарност на управителя на Портала на българските Общини КМЕТА.БГ - Боян Томов, за организирания конкурс, чрез  който се показват усилията и резултатите на кметовете на общини в България. Д-р Атанас Камбитов е носител на множество награди в едноименния конкурс. Сред тях са „Кмет на гражданите“, Кмет на месеца“, и  „Кмет на месец април” в категория  „Сигурност”.  През 2016 година д-р Камбитов е обявен за „Кмет на годината“. По традиция кметските Оскари събраха елита на държавата, за да бъдат аплодирани най-достойните градоначалнициСред гостите на церемонията бяха министрите Петя Аврамова, Николина Ангелкова, зам.-министърът на спорта Стоян Андонов, представители на европейски и български институции,  министри, бизнесмени, представители на  неправителствения сектор. \r\nПрисъства и председателят на Общински съвет Радослав Тасков.", "date": "2019.09.18", "title": "Д-р Атанас Камбитов  бе отличен в конкурса „Кмет на годината“, получи приз в категория “Социална община“"}
{"url": "http://www.focus-news.net/news/2019/09/18/2700240/tass-tramp-zayavi-che-nyama-da-govori-za-voyna-s-iran-no-ima-mnogo-varianti-za-spravyane-s-krizata.html", "text": "САЩ \"заемат много силна позиция\" в конфликта между Вашингтон и Техеран, но няма да говорят за война, заяви американския президент Доналд Тръмп, цитиран от  TACC . \r\n\"Има много възможности за разглеждане. Има краен вариант и други не толкова сериозни опции. Сега сме в много силна позиция“, заяви той.  \r\n„Не казах, че крайният вариант предвижда война. Не говорих за такъв екстремен вариант.“, уточни президента.  \r\nТръмп добави, че смята, че реакцията на САЩ във връзка с нападенията над петролните рафинерии в Саудитска Арабия са показател за силата на Вашингтон. \r\n„САЩ са най-силните във военно отношение в света\" добави той. \r\n\"Много е лесно да се нанесе удар. Нека да видим какво ще се случи. Ако трябва да направим нещо, ние ще го направим незабавно“, добави Тръмп. \r\nПо-рано той обяви, че ще наложи нови „значителни“ санкции на режима в Техеран, като уточни, че ще стане ясно какви точно в рамките на 48 часа. \r\nБелият дом обвинява Техеран за това, че са отговорни за нападенията над петролни рафинерии, собственост на \"Сауди Арамко\" в Саудитска Арабия, макар Иран да отрича това. По-рано шиитските бунтовници от движението на хутите поеха отговорност за атаките, но Държавният секретар на САЩ Майк Помпео заяви, че няма доказателства нападението да е извършено от Йемен и отново обвини Техеран за него. \r\n \r\n  Теодор Пенев", "date": "2019.09.18", "title": "ТАСС: Тръмп заяви, че няма да говори за война с Иран, но „има много варианти“ за справяне с кризата"}
