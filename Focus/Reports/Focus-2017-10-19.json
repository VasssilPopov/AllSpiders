{"url": "http://www.focus-news.net/news/2017/10/19/2448503/afp-es-smyata-che-ima-realen-shansza-zatvaryaneto-na-migrantskiya-marshrut-prez-libiya.html", "text": "Европейският съюз обеща повече средства за Италия и работата й с Либия, чиято цел е да се ограничи мигрантския наплив в Европа, предава AFP. В Брюксел виждат „реален шанс“ за затварянето на мигрантския път през Либия и централната част на Средиземно море.\r\n„Лидерите се съгласиха да предложат по-голяма подкрепа на премиера Паоло Джентилони, за да подкрепят работата на Италия с либийските власти“, заяви председателят на Европейския съвет Доналд Туск.\r\n„Имаме реален шанс да затворим маршрута през централната част на Средиземно море“, добави той на пресконференция. \r\nОбещанието за повече средства идва с гаранцията на Европейската комисия, че „тези пари са насочени към ограничаването на нелегалната миграция“, каза Туск. Симеон Миланов", "date": "2017.10.19", "title": "AFP: ЕС смята, че има „реален шанс“за затварянето на мигрантския маршрут през Либия"}
{"url": "http://www.focus-news.net/news/2017/10/19/2448470/dupnitsa-otbelyaza-svoya-praznik-obzor.html", "text": "Скален нос на остров Смит на Антрактида е вече официално кръстен \"Дупница\". Това обяви на тържествената сесия на Общински съвет-Дупница проф.Христо Пимпирев, който е директор на Българския антарктически съюз и който бе част от екипа с поредна експедиция на Антарктика. Проф. Пимпирев и екипът му бяха удостоени с \"почетен знак\" на града, връчени им от кмета инж.Методи Чимев. Проф.Пимпирев подари на кмета снимка от \"антарктическа Дупница\", както и свидетелството за именуването. Почетен знак за работата си като адвокат и като общественик получи и Николай Коларов. Макар и 90-годишен той продължава да практикува професията си, а има издадени и няколко книги. На тържествената сесия с най-виското отличие \"почетен гражданин\" бяха отличени двама дупничани – дългогодишният Началник на Планинска спасителна служба д-р Васил Сапунджиев и оперният певец Арон Аронов. Поздравителни адреси бяха прочетени от президента Румен Радев, министър-председателя Бойко Борисов, председателя на Народното събрание Димитър Главчев, областния управител Виктор Янев, народният представител Ивайло Константинов и други. Кметът на Дупница връчи на директора на Исторически музей-Дупница Анелия Геренска преписа на \"История славянобългарска\", която в продължение на почти месец бе преписвана от всички училища и читалища на територията на общината. Над 90 са включилите се, а екземплярът ще бъде изложен в експозицията на Исторически музей-Дупница. Празничният ден продължи с литургия за здраве и благополучие на пл. \"Свобода\". Издигането на знамето на общината пък бе поверено на световния шампион по таекуондо Александър Джорджев. От Община Дупница раздадоха и безплатни дискове с рекламни филми за Дупница и региона. Празникът завърши с концерт на ансамбъл \"Българе\" – \"Осмото чудо\".", "date": "2017.10.19", "title": "Дупница отбеляза своя празник (ОБЗОР)"}
{"url": "http://www.focus-news.net/news/2017/10/19/2448471/reuters-v-gartsiya-sa-arestuvani-dvama-makedontsi-svarzani-sas-skandala-s-podslushvaneto.html", "text": "Двама македонски граждани, издирвани от Интерпол, са арестувани в Гърция заради предполагаемото им участие в скандала с подслушването, предаде Reuters, като се позова на източник от гръцката полиция, пожелал да остане анонимен. Двамата македонци, на възраст 51 и 35 години, са обвинени в унищожаването на машини, използвани при подслушването. Арестите са извършени в сряда на летището в Солун. Двамата са носили фалшиви български паспорти. Калина Жекова", "date": "2017.10.19", "title": "Reuters: В Гърция са арестувани двама македонци, свързани със скандала с подслушването"}
{"url": "http://www.focus-news.net/news/2017/10/19/2448472/zamestnik-ministar-stefan-balabanov-zapochna-poreditsa-ot-sreshti-sas-sindikalnite-organizatsii-v-mvr.html", "text": "Заместник-министър Стефан Балабанов започна поредица от срещи със синдикалните организации в МВР, съобщиха от пресцентъра на МВР. Преговорите имат за цел да се подновят Споразуменията за формите и начините за сътрудничество между министъра на вътрешните работи и синдикалните организации при осъществяването на социален диалог в МВР. Споразуменията изтичат и предстои подновяването им за следващите 4 години. Договореното ще гарантира и защита на социално-икономическите права и интереси на държавните служители - членове на синдикати.  Работните срещи имат за цел да уточнят начините за взаимодействие между страните за постигане на общи цели, насочени към  подобряване на условията на труд, избягване на трудовите конфликти чрез  спазване на действащото законодателство в областта на служебните, трудовите и осигурителни правоотношения и активен социален диалог. Срещата със Синдикален Алианс \"Сигурност\" в МВР  бе първата от поредицата такива, които престоят със седемте полицейски синдиката.", "date": "2017.10.19", "title": "Заместник-министър Стефан Балабанов започна поредица от срещи със синдикалните организации в МВР"}
{"url": "http://www.focus-news.net/news/2017/10/19/2448473/predstoyashti-mezhdunarodni-sabitiya-za-20-oktomvri-agentsiya-fokus.html", "text": "Продължава кризата между Мадрид и Барселона, след като от испанското правителство заявиха, че смятат да отнемат част от правата на регионалното правителство. Втори и последен ден от срещата на върха на европейските лидери. Главната тема в дневния ред е Брекзит.  След призива за преговори по кризата около Иракски Кюрдистан, отправен от Ербил, се очаква отговор от Багдад. Подкрепяни от САЩ военни, които превзеха Ракка, започват процес по предаване на контрола върху града на сирийските власти.", "date": "2017.10.19", "title": "Предстоящи международни събития за 20 октомври (Агенция \"Фокус\")"}
{"url": "http://www.focus-news.net/news/2017/10/19/2448474/yambol-oblasten-savet-za-namalyavane-riska-ot-bedstviya-obsadi-sastoyanieto-na-dobrovolnite-formirovaniya.html", "text": "Областен съвет за намаляване риска от бедствия обсъди състоянието на доброволните формирования в област Ямбол и участието им в осигуряването на защита при бедствия. Това съобщиха от Областна администрация – Ямбол. Заседанието бе водено от заместник областния управител Волен Дичев. Анализ на състоянието на доброволните формирования в област Ямбол направи гл. инспектор Живко Бянов от Регионална дирекция Пожарна безопасност и защита на населението.\r\n„Доброволните формирования за защита при бедствия са ключова промяна в държавната политика за защита при бедствия и преодоляване, овладяване и предотвратяване на последиците от тях, както и за защита на населението. Увеличаването на рисковете доведе до търсенето на нови ефективни начини за преодоляване на бедствията, които да включват и структурите на гражданското общество и органите на местната власт. Държавата прие, че един от начините за това е насърчаване и развитие на по-активно участие на гражданските формирования. Вече сме на етап на формиране, обучение и стартиране работата на доброволните формирования по места. За област Ямбол общините са на различен етап от формиране на доброволните формирования.“, каза в началото на заседанието заместник областния управител.\r\nБроят на доброволните формирования е според стандартите и решението на МС за численост на населението. За четири от общините на областта е задължително да имат доброволни формирования.\r\nКъм този момент в областта има изградени 3 доброволни формирования в общините Елхово, Болярово и „Тунджа“. Формированието в община Болярово се състои от 9 доброволци. За тях са получени средства от държавата за екипировка, защитни средства и застраховка. В община Елхово доброволното формирование на този етап също е от 9 доброволци. Предстои обучение на структурата от специалисти от РД ПБЗН. В „Тунджа“ е регистрирано доброволно формирование от 16 души. Обучението на доброволците е приключило. В община Стралджа предстои създаването на такова формирования. Като община с численост до 20 хил. души е задължително да има доброволно формирование. За община Ямбол формирането на доброволно формирование няма задължителен характер и няма сформирано такова.\r\nАнализът сочи, че към момента за областта е налице недоокомплектоване на доброволните формирования с личен състав. Процесът в този смисъл продължава и до края на годината трябва да бъдат сформирани доброволните формирования.", "date": "2017.10.19", "title": "Ямбол: Областен съвет за намаляване риска от бедствия обсъди състоянието на доброволните формирования"}
{"url": "http://www.focus-news.net/news/2017/10/19/2448475/mkd-mvr-na-makedoniya-potvardi-che-goran-gruyovski-i-nikola-boshkovski-sa-zadarzhani-v-solun.html", "text": "Министерството на вътрешните работи на Македония потвърди, че бившият началник на пето управление на македонското УБК (Управление за сигурност и контраразузнаване) Горан Груйовски   и неговият служител Никола Бошковски са били задържани вчера в Солун. Съответната информация министерството е получило от Интерпол, предаде македонското издание  МКД. От ведомството посочват, че министерството на правосъдието е информирано и то трябва да започне подготовката на необходимите за екстрадирането им документи. Калина Жекова", "date": "2017.10.19", "title": "МКД: МВР на Македония потвърди, че Горан Груйовски и Никола Бошковски са задържани в Солун"}
{"url": "http://www.focus-news.net/news/2017/10/19/2448476/sliven-preventsiya-na-onlayn-seksualnoto-iznudvane-i-prinuda-byaha-predstaveni-pred-studenti-v-grada.html", "text": "Превенция на онлайн сексуалното изнудване и принуда бяха представени пред студенти в Сливен по време на информационен форум за студенти, съобщи пред Радио „Фокус“ – Сливен Владимир Друмев – секретар на Местната комисия за борба с трафика на хора. В рамките на  форума се състоя прожекция на клипа „Кажи НЕ!” #SayNo!, предоставен на МКБТХ – Сливен от сектор „Киберпрестъпност” при Главна дирекция „Борба с организираната престъпност”. Била е представена и анонимната денонощна безплатна за страната и Европейския съюз Национална телефонна линия за борба с трафика на хора – 080020100.  Друмев е представил на студентите актуалните форми и тенденции при престъплението „трафик на хора”. Били са обсъдени и рисковете, методите на въвличане и начините за предпазване от съвременната форма на робство, като акцентира върху безопасното използване на интернет, който все по-често е средство за набиране на жертви. Проявата е по повод Европейския ден за борба с трафика на хора.", "date": "2017.10.19", "title": "Сливен: Превенция на онлайн сексуалното изнудване и принуда бяха представени пред студенти в града"}
{"url": "http://www.focus-news.net/news/2017/10/19/2448477/the-local-broyat-na-migrantite-vlizashti-v-italiya-po-more-spadna-znachitelno.html", "text": "Броят на мигрантите, влизащи в Италия през Средиземно море, е спаднал значително, пише The Local. Изданието се позовава на данни, публикувани от „Фронтекс“ – една от агенциите на Европейския съюз. Според проучване на организацията, през септември тази година 5,600 души са пристигнали в Италия по море, което е 2/3 по-малко отколкото същия месец миналата година. През първите девет месеца на 2017 г., общо почти 105 хил. души са влезли в страната през Средиземно море. \r\nВестникът припомня, че от Рим гласуваха допълнителни мерки, целящи намаляване на мигрантския поток, включително сключване на споразумение с либийските власти за по-строг контрол върху пристанищата на африканската страна.   Цанко Цолов", "date": "2017.10.19", "title": "The Local: Броят на мигрантите, влизащи в Италия по море спадна значително"}
{"url": "http://www.focus-news.net/news/2017/10/19/2448478/slovashkiyat-vatreshen-ministar-robert-kalinyak-kam-valentin-radev-mnogo-polezna-i-mnogo-inspirirashta-e-deynostta-koyato-osashtestvyavate-po-granitsata.html", "text": "Обсъдихме няколко теми, които ще бъдат поставени на европейското председателство, заяви вътрешният министър Валентин Радев след срещата със словашкия си колега Роберт Калиняк, съобщиха от пресцентъра на МВР. Министър Радев го е запознал с приоритетите на страната ни във връзка с предстоящото българско председателство на Съвета на ЕС, с предприеманите мерки за обезпечаване на сигурността на гостите, които ще пристигнат в страната ни, както и със ситуацията по границата. Радев е благодарил на Калиняк за това, че страната му и лично той подкрепят приемането на България в Шенген, както и за споделените опит и добри практики по време на Словашкото председателство. \r\n\"Тъй като дълги години съм министър, мога да проследя пътя, който изминахте. С това, което МВР направи през тези години и сега, под ръководството на министър Валентин Радев, аз съм убеден, че България е изключително добре подготвена за своето председателство\", заяви Роберт Калиняк. \"Убеден съм, че с влизането в Шенген няма да спечелят само гражданите на България, но ЕС и Шенгенското пространство ще получат една много по-голяма сигурност, и като сила, и като обем. И това е поводът, по който Европейската комисия постави този въпрос като свой приоритет. България има два интерактивни подхода – връзката между техническата подготовка и човешкия фактор, добрите контакти с граничните власти на съседните страни и централизираното управление на границата. Ако и други държави прилагаха този модел, въобще не бихме говорили за миграционна криза. Много полезна и много инспирираща е дейността, която осъществявате по границата\", даде своята оценка министърът на вътрешните работи на Словакия. Той посети Националния координационен център на Гранична полиция, където се запозна със създадената организация на работа и системите за наблюдение и контрол на зелена граница, ГКПП и териториалното море на Република България.", "date": "2017.10.19", "title": "Словашкият вътрешен министър Роберт Калиняк към Валентин Радев: Много полезна и много инспирираща е дейността, която осъществявате по границата"}
{"url": "http://www.focus-news.net/news/2017/10/19/2448479/es-shte-obsadi-svobodata-na-slovoto-v-malta-sled-ubiystvoto-na-razsledvasht-zhurnalist.html", "text": "Европейският парламент следващата седмица ще обсъди защитата на журналистите и свободата на словото в Малта, предаде Reuters. Европейските лидери изискват щателно разследване на убийството на известната разследваща журналистка Дафне Каруана Галиция, фокусирала работата си върху закононарушенията и корупцията на острова. Журналистката загина в понеделник при експлозия на взривно устройство, прикрепено към автомобила й. Калина Жекова", "date": "2017.10.19", "title": "ЕС ще обсъди свободата на словото в Малта след убийството на разследващ журналист"}
{"url": "http://www.focus-news.net/news/2017/10/19/2448480/afp-nato-sazdade-nov-tsentar-za-kontrarazuznavane-v-polsha.html", "text": "НАТО създаде нов център за контраразузнаване в Полша, съобщиха в четвъртък местните власти, предава AFP. Новият пункт, разположен в Краков, ще има за цел да „развива основните норми, принципи и активности“ в помощ на останалите разузнавателни мисии на държавите членки на НАТО. Според вътрешният министър, разузнаването в момента „покрива всички сфери на нашия живот“, и има значение за едновременно за военните и цивилните, заради засилването на кибершпионажа.\r\nСъздаването на новия център става във време, в което отношенията между Русия и САЩ са достигнали най-ниската си точка от Студената война насам, припомня още агенцията.  Цанко Цолов", "date": "2017.10.19", "title": "AFP: НАТО създаде нов център за контраразузнаване в Полша"}
{"url": "http://www.focus-news.net/news/2017/10/19/2448481/parlamentat-preodolya-vetoto-na-prezidenta-rumen-radev-i-otnovo-glasuva-promenite-v-zakona-za-otbranata-i-vaorazhenite-sili-obzor.html", "text": "Парламентът преодоля ветото на президента Румен Радев, което той наложи върху Закона за отбраната и въоръжените сили. Депутатите гласуваха със 131 гласа „за“, 71 „против“ и 20 „въздържали се“ и така отново одобриха законодателните промени. Първоначално мнозинството не успя да събере необходимия минимум от 121 гласа, но депутатът Данаил Кирилов от ГЕРБ направи процедурно предложение за прегласуване с мотива, че не всички народни представители са успели да дадат вота си. След процедурата законът отново бе приет и с така приетото решение депутатите преодоляха наложеното от президента вето. \r\nЗаконопроектът бе приет на второ четене на 27 септември. С него се въведоха изисквания при назначаването на постоянен секретар на отбраната, като съгласно приетия закон на този пост се назначава държавен служител с професионален опит не по-малко от 8 години и 4-ти старши ранг. Другото изискване, срещу което президентът възразява, е началникът на отбраната да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Поради ветото на държавния глава от 6 октомври депутатите разгледаха промените наново. Ветото вече бе преодоляно от Парламентарната комисия по отбрана. \r\nОчаквано в пленарна зала се разразиха остри дебати, като депутатът от БСП Николай Цонков заяви, че подкрепят ветото на президента, тъй като мотивите му са аргументирани, мотивирани и основателни. Според него промените не водят до усъвършенстване на правомощията на постоянния секретар на отбраната, а точно обратното. \r\nБорис Вангелов от „Обединени патриоти“ заяви, че самите съставители на мотивите са се самоопровергали. По думите му единствено, ако от БСП смятат, че могат да са вечна опозиция, само тогава могат да имат притеснения, че е закрепен статутът на постоянния секретар на отбраната. Вангелов бе категоричен, че няма как да подкрепят мотивите на ветото и ще гласуват отново „за“ закона.Христо Гаджев от ГЕРБ посочи, че със закона се въвеждат много ясни правила, на които трябва да отговаря постоянният секретар на отбраната. Той подчерта, че ГЕРБ ще подкрепи отново промените в Закона за отбраната и въоръжените сили и ще отхвърли ветото на президента. \r\nВладимир Тошев от ГЕРБ заяви, че е добре да уважават армията си и висшия й команден състав. Според него трябва да се знае кои са тези, които дават пари за изтребители, бойни машини и учения. По думите му народът ги дава през Комисията по отбрана, която се гласува в пленарна зала. „Не сме 1987 г., 2017 г. сме“, подчерта депутатът. Милен Михов от „Обединени патриоти“ посочи, че в мотивите на президента за ветото върху Закона за отбраната и въоръжените сили има логическо противоречие. Според него те не са достатъчно основание да променят своето отношение към този законопроект. „Още веднъж подчертаваме, че висшият генералитет трябва да бъде оставен на едно високо място и представянето му пред Комисията по отбрана е механизъм, за издигане авторитета на българските генерали, а оттук и авторитета на Българската армия“, каза Михов. \r\nНародният представител от ГЕРБ Пламен Манушев подчерта, че промените в Закона за отбраната не целят да се противопоставят на президента, а да няма партизанщина при назначаването на секретаря на отбраната. Според него чрез промените в Закона за отбраната и въоръжените сили ще се издигне авторитетът на Комисията по отбрана и на българския генерал. По отношение на представянето на генералите в Комисията по отбрана, вицеадмирал Манушев каза: „Тяхното представяне в Комисията по отбрана е заради авторитета на Комисията по отбрана, за да може тя да познава и по физиономия българския генерал, а те не са толкова много, те са 34 човека. Да може да види не само как изглеждат, а да ги чуе какво говорят“. Според него не могат в това Народно събрание да вкарват някакво съмнение в българския народ, че са нещо лошо. „Напротив това е храмът на демокрацията“, каза още Пламен Манушев. \r\nПредседателят на Комисията по отбрана и депутат от ГЕРБ ген. Константин Попов зави, че няма нищо лошо да има висш офицерски състав. „Нима всичко трябва да става на тъмно? С този акт ще дадем видимост на процесите, които текат във въоръжените сили. Не искаме НС да абдикира от възможностите си. Напротив, то трябва да има възможности, осигурени по един законов, правов ред“, посочи той. Според него със Закона за отбраната и въоръжените сили ще се даде видимост на процесите, които текат в сектора. Ген. Попов поясни, че трябва да е ясно, че съгласно Законът за отбрана и въоръжените сили в Комисията по отбрана ще бъдат представени новопроизведените във висши офицерски звания военнослужещи. Според него има дълбоко неразбиране в мотивите, че със Закона за отбраната и въоръжените сили се политизира висшия команден състав. Агенция „Фокус“ припомня: На 9 октомври държавният глава Румен Радев върна за ново обсъждане промените в Закона за отбраната и въоръжените сили, приети от Народното събрание на 27 септември. Според Румен Радев с промените се въвеждат нови, завишени и кумулативно приложими изисквания за заемане на длъжността. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nДепутатите приеха министърът на отбраната да представя в Комисията по отбрана удостоените с висши офицерски звания след издадения указ от президента. Според Румен Радев законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Държавният глава коментира, че неясната разпоредба крие риск от политизиране на висшия команден състав на Въоръжените сили. \r\nЛюба АЛЕКСИЕВА", "date": "2017.10.19", "title": "Парламентът преодоля ветото на президента Румен Радев и отново гласува промените в Закона за отбраната и въоръжените сили (ОБЗОР)"}
{"url": "http://www.focus-news.net/news/2017/10/19/2448482/ria-novosti-vladimir-putin-otbelyaza-rasta-na-ruskata-ikonomika-i-rekordno-niskata-inflatsiya.html", "text": "Президентът на Русия Владимир Путин отбеляза ръста на руската икономика и рекордно ниската инфлация в страната, предаде РИА Новости. Според руския лидер, създаването на нови институции за развитие на икономиката, като резервен валутен фонд и Банка за развитие, водят икономиката на страната към добро бъдеще. „Четвърто тримесечие подред нашата икономика бележи ръст. Никога в историята на Русия инфлацията не е била толкова ниска – 3%“, заяви Путин. Той обърна внимание също на ниското ниво на безработицата и ръста на преките инвестиции. Калина Жекова", "date": "2017.10.19", "title": "РИА Новости: Владимир Путин отбеляза ръста на руската икономика и рекордно ниската инфлация"}
{"url": "http://www.focus-news.net/news/2017/10/19/2448483/dobrich-hudozhestvenata-galeriya-predstavya-retrospektivna-izlozhba-na-hudozhnika-petar-petrov.html", "text": "Художествената галерия представя ретроспективна изложба на художника Петър Петров, предаде кореспондентът на Радио „Фокус” – Варна. В изложбата са включени творби от ателието на художника, както и от Националната галерия, Софийска градска художествена галерия, галериите във Варна, Силистра, Търговище, Добрич и други населени места. Представени са живописни картини от различни творчески периоди, графика, рисунки и керамика. Интерес представлява макетът на кинетичната пластика „Посоки“, реализирана през 1977 г. за Автогара - Добрич. Част от декоративно-монументалните творби на Петър Петров могат да се видят в мултимедийна презентация. Изложбата е разположена в две от залите на галерията и може да бъде разгледана до 30 октомври тази година. Художникът е роден Добрич. През 1970 г. е приет в Художествената академия в София, специалност „живопис“  в класа на проф. Ненко Балкански. След дипломирането си през 1975 г., работи в Добрич като художник на свободна практика. Работил е като главен дизайнер на известна модна къща в страната, също и като дизайнер на курортен комплекс в Приморска Добруджа. Член е на Съюза на българските художници.  Петър Петров участва с графика, живопис, дизайн и керамика в ежегодните изложби на Дружеството на художниците в Добрич, в регионалните изложби Добрич – Силистра. В периода 1976 - 1990 г. има участия в националните  изложби в София, Смолян, Варна, Шумен, Бургас, Сливен и други градове, както и в издания на Биенале на графиката – Варна и Биенале на графиката – Любляна. Представен е с живопис в изложбата „10 български живописци“ във Франция и Москва, а през 1990 г. показва акварели в Улан Батор, Монголия в съвместна изложба с Деян Евтимов. За участията му с живопис и графика в ОХИ „Земята и хората” през 1982 г., критиката пише: „Петър Петров е безспорно автор със собствен стил. Големите му платна „Мотиви от Добруджа” и „Стените” са своеобразни алегории, преплитане на минало и настояще чрез детайли, фотоси и колажи, вградени в живописната плът“; характеризиран е като „неспокоен творец и в графиката”,  където създава композиции „с чисти форми и образи, дошли сякаш от подсъзнанието”. По повод участието му в ОХИ „Земята и хората“ 1987, художникът е откроен като автор „със задълбочено творческо мислене, което намира изява в експериментални по своята същност произведения“. Художникът е направил дарения на галерията в Добрич, Художествена галерия в Каварна, на читалището в Генерал Тошево и др. През 1981 г. дарява хонорара си за оформлението на постоянната експозиция на Дом-паметник „Йордан Йовков“ в Добрич.\r\nЖулиета НИКОЛОВА", "date": "2017.10.19", "title": "Добрич: Художествената галерия представя ретроспективна изложба на художника Петър Петров"}
{"url": "http://www.focus-news.net/news/2017/10/19/2448484/deutsche-welle-angela-merkel-prizova-evropeyskiya-sayuz-da-ogranichi-fondovete-nasocheni-kam-turtsiya.html", "text": "Германският канцлер Ангела Меркел призова европейските лидери да ограничат средствата от фондовете на съюза, насочени към Турция, предава Deutsche Welle. Медията припомня, че всяка държава, която пожелае да се включи в Европейския съюз, получава финансова помощ, предназначена за подпомагане изпълнението на изискванията за членство. \r\nИзказването е направено в четвъртък пред репортери, малко след като германският лидер кацна в Брюксел, за да участва в срещата на върха на ЕС. По-рано немски издания излязоха с информация относно подобна възможност, но това не бе официално потвърдено.  \r\nПричината е влошаването на демократичните принципи в страната. Според Меркел, „всичкои законови принципи в Турция се движат в грешната посока“, като изрази тревогата си от този процес. Канцлерът добави още, че ще настоява за ограничаване на фондовете, насочени към Анкара.  Цанко Цолов", "date": "2017.10.19", "title": "Deutsche Welle: Ангела Меркел призова Европейския съюз да ограничи фондовете, насочени към Турция"}
{"url": "http://www.focus-news.net/news/2017/10/19/2448119/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "С вечнозелени пасища и планинска верига, от която се откриват гледки, напомнящи красотата на Швейцария, Черноморският регион на Турция е рай както за любителите, така и за професионалните катерачи, пише вестник Daily Sabah. \r\nГубернаторът на провинция Гиресун Кемал Гюргенци е на мнение, че Черноморският регион има потенциал за развитието на всички видове туризъм, но природните особености го правят особено подходящ за планинския туризъм. В провинциите Гиресун, Трабзон и Ризе има спорни маршрути за катерене с различна степен на трудност, съобщава Радио „Фокус“ в рубриката „Балкански туристически часовник“.\r\n Те са маркирани от известни турски катерачи, които работят съвместно с представители на властите и туристическия бранш с цел откриването на редица нови пътеки, предимно в източната част на Черноморския регион. В тази част на Турция обаче има подходящи условия не само за катерене, но и за практикуването на редица екстремни спортове. Водещи турски алпинисти насърчават катереното по планинските вериги на Черноморския регион. Но те са единодушни, че трябва да бъдат направени инвестиции в инфраструктурата, за да бъдат привлечени повече посетители. \r\nОт редакцията отбелязват, че планината Каскар е сертифициран район за планинско катерене. Теренът позволява практикуването на различни видове алпинизъм на височина, достигаща до 4000 метра - при това целогодишно.\r\n*** Иракските сили за сигурност завзеха почти всички петролни кладенци в провинция Киркук, която бе заета от кюрдските пешмерги, пише Saudi Gazette. Кюрдските пешмерги са се оттеглили без бой, след като правителствените сили и съюзните им милиции започнаха провеждането на военна операция в региона, която завърши със завземането на офиса на провинциалния губернатор, както и няколко ключови военни бази.\r\nПетролните кладенци, които иракските сили поставиха под контрола си, генерират повече от 400 хиляди барела на ден. \r\nПоследният киркукски петролен кладенец под контрола на кюрдите и Хурмала, който се намира южно от Ербил. Този кладенец произвежда едва 10 хиляди барела на ден.\r\n*** Главният прокурор на САЩ Джеф Сешънс заяви пред правосъдната комисия на сената, че не е давал показания пред специален съветник Робърт Мюлер, който разследва руската намеса на изборите през 2016-та, пише The Hill.\r\nСенатор Патрик Лийхи (демократ от Върмонт, бел.р.) попита Сешънс дали е бил разпитван или интервюиран от специален съветник Робърт Мюлер във връзка с уволнението на бившия директор на ФБР Джеймс Коми, руското разследване или контактите си с руски представители.\r\nНа въпроса Сешънс отговори, че отговорът  е „не“.\r\n*** Американският посланик  Ники Хейли призова Съвета за сигурност на ООН да последва действията на Доналд Тръмп срещу Иран, пише The Times of Israel. \r\nТя каза, че Иран „многократно е забивал носа си“ в резолюциите на Съвета за сигурност относно иранската подкрепа за „тероризма и регионалните конфликти“.\r\n„Още по-лошо, режимът си играе с този съвет. Иран се прикрива зад твърденията, че технически спазва ядреното споразумение, докато нарушава другите граници на поведението си“, заяви тя.", "date": "2017.10.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/19/2448120/predstoyashti-sabitiya-v-stranata-za-19-oktomvri-agentsiya-fokus.html", "text": "***\r\nОт 09.00 часа ще започне заседанието на Народното събрание.\r\n***\r\nЗаместник министър-председателят по обществения ред и сигурност и министър на отбраната Красимир Каракачанов ще проведе работна среща на тема „Проникване на радикален ислям в Република България – заплахи и мерки за противодействие“. В нея ще участват министри, заместник-министри  и експерти от министерствата на вътрешните работи,  на отбраната, на финансите, на образованието и науката, представители на прокуратурата, ДАНС, ДАР, дирекция „Вероизповедания“ към МС, както и експерти от научните среди.\r\n***\r\nОт 11.20 часа в пленарната зала на Народното събрание ще бъде приветствана парламентарна делегация, водена от заместник-председателя на Държавното събрание на Унгария Марта Матра. Непосредствено след това те ще разговарят с председателя на българския парламент Димитър Главчев. От 12.00 часа делегацията ще се срещне с членовете на Групата за приятелство България – Унгария в зала „Изток” на Народното събрание. По-късно унгарските гости ще имат разговор със заместник-председателя на българския парламент Цвета Караянчева и с председателя на Комисията по външна политика Джема Грозданова. \r\n***\r\nОт 16.15 часа в сградата на Министерството на вътрешните работи ще се проведе брифинг след срещата между министъра на вътрешните работи Валентин Радев и словашкия му колега Роберт Калиняк. \r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n***\r\nОт 09.00 часа в Софийската духовна семинария, която носи името на св. Йоан Рилски ще започне празнична св. Литургия. Тя ще бъде оглавена от Негово високопреосвещенство Западно- и Средноевропейския митрополит Антоний.\r\n***\r\nОт 09.00 часа ще бъде открит благотворителният турнир за купа „Емил Шарков“. Турнирът е част от градското първенство на София по мини футбол за служители на МВР, „Спортна зона“.\r\n***\r\nОт 09.15 часа ръководството на КНСБ ще се срещне с парламентарната група на ГЕРБ в Народното събрание.  На срещата ще бъдат обсъдени законодателните приоритети на КНСБ, както и анализът на Конфедерацията на управленската програма на кабинета.\r\n***\r\nОт 09.30 часа 15-и състав на Софийски градски съд ще заседава по делото срещу Любомир Димитров – Гребеца (чл. 115-118 НК).\r\n***\r\nОт 09.30 часа 15-и състав на Софийски градски съд ще заседава по делото срещу Кирчо Киров (чл.357, ал.1).\r\n***\r\nОт 10.00 часа в сградата на КЕВР ще се проведе обществено обсъждане на проект на изменение и допълнение на Правила за водене на Единна система за регулаторна отчетност на ВиК операторите, приети от КЕВР с решение от 19.04.2016 г.\r\n***\r\nОт 10.00 часа в Българската търговско-промишлена палата ще бъде открит двудневен Българо-руския икономически форум, по време на който ще бъде представен Новият Митнически кодекс на Евразийския икономически съюз.\r\n***\r\nОт 10.00 часа 12-и състав на Специализирания наказателен съд ще заседава по делото срещу Г. Ганчев, Д. Ганчев и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Д. Митров, И. Митров и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 18-и състав на Специализирания наказателен съд ще заседава по делото срещу С. Петров, В. Косев и Й.  Христовска, на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в столичния ресторант The View ще бъдат обявени имената на финалистите в десетото юбилейно издание на конкурса „Мениджър на годината“.\r\n***\r\nОт 10.30 часа 1-ви състав на Специализирания наказателен съд ще заседава по делото срещу С. Карим, А. Али и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 10.30 часа 17-и състав на Специализирания наказателен съд ще заседава по делото срещу И. Стаменов за кумулиране на наказанията.\r\n***\r\nОт 11.00 часа в БТА ще се състои пресконференция на тема „Клиничната хомеопатия –медицински метод или измама?“.\r\n***\r\nОт 11.00 часа в литературен клуб „Перото“ ще се състои пресконференция по повод откриването на осмото издание на Международния фестивал за независимо кино София Индипендънт Филм Фестивал 2017.\r\n***\r\nОт 11.00 часа във ВИП залата на Софийската опера ще се състои пресконференция, посветена на премиерата на операта \"Кармен\" от Бизе.\r\n***\r\nОт 11.00 часа Народният театър \"Иван Вазов\" ще се състои пресконференция по повод стартиране дейността на Фондация \"Основа-та\", чиято цел е подкрепа и популяризиране на Народния театър.\r\n***\r\nОт 11.00 часа 7-и състав на Специализирания наказателен съд ще заседава по делото срещу И. Иванов, Х. Георгиев и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 4-ти състав на Специализирания наказателен съд ще заседава по делото срещу Д. Дуро, М. Басей и П. Боро, на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в „+ Това“ на ул. „Марин Дринов“ 30 ще бъде представена застрахователната онлайн платформа 24ins.bg.\r\n***\r\nОт 11.30 часа в зала № 5 на Столична община ще се състои обществено обсъждане на проекта на нова наредба за обществения ред в София.\r\n***\r\nОт 11.30 часа в централата на КНСБ ще се състои пресконференция на тема „Как рекордният летен туристически сезон се отрази върху заетостта в сектора и какви заплати получаваха работещите в българските курорти?“.\r\n***\r\nОт 12.00 часа в Националния пресклуб на БТА Федерацията на потребителите в България (ФПБ), Българската агенция по безопасност на храните (БАБХ) и Комисията за защита на потребителите (КЗП) ще подпишат Меморандум за сътрудничество и съвместна дейност и ще дадат пресконференция на тема: \"Да спрем фалшивата информация към българските потребители”.\r\n***\r\nОт 12.00 часа Столичен общински съвет е с вход свободен за всички жители и гости на София.\r\n***\r\nОт 13.00 часа в Националния пресклуб на БТА Княз Никита Лобанов-Ростовский – член на УС на фондация „Св. Св. Кирил и Методий“ и Румен Петков – член на Инициативния комитет за честването на 140-та годишнина от Плевенската епопея ще дадат пресконференция.\r\n***\r\nОт 13.30 часа в хотел „Хемус“ Туристическия борд на Белград организира официална пресконференция за туристическия бранш на тема „Белград като уикенд дестинация през 2018 г.“.\r\n***\r\nОт 13.30 часа 10-и състав на Специализирания наказателен съд ще заседава по делото срещу Н. Тошев, Г. Мирчев и др., на които са повдигнати обвинения за организиране и ръководене на организирана престъпна група.\r\n***\r\nОт 14.30 часа в зала „Изток” на Народното събрание ще се проведе  кръгла маса на тема „Проблеми на детското здравеопазване в Република България”. Форумът е организиран от Българската педиатрична асоциация и е под патронажа на парламентарната Комисия по здравеопазването.\r\n***\r\nОт 15.00 часа 13-и състав на Специализирания наказателен съд ще заседава по делото срещу П. Мургински, В. Петков и М. Колев, на които са повдигнати обвинения за организиране и ръководене на организирана престъпна група.\r\n***\r\nОт 17.30 часа обновената къща музей „П. К. Яворов” ще бъде официално отворена за посетители. \r\n***\r\nОт 18.00 часа в зала „София“ на хотел „Маринела“ ще се състои брифинг, на който ще бъде представен носителят на престижната награда на лекарското съсловия в България – Лекар на годината 2017. Официалната церемония  по връчването на наградите на Български лекарски съюз ще се състои по-късно в зала EFE в хотела.\r\n***\r\nОт 18.00 часа в сградата на Съюза на архитектите ще се състои премиерата на книгата на художника Владо Руменов „Защо Тибет”.\r\n***\r\nОт 19.00 часа в Гьоте-институт ще се състои Аудио-визуална презентация – концерт на Михаил Големинов „Изгревът на електроакустичната музика“.\r\n***\r\nОт 10.30 часа Областен информационен център – Ловеч организира открита приемна на тема „Предстоящи възможности до края на 2017 г.“.  \r\n***\r\nОт 13.00 часа кметът Георги Икономов ще посрещне делегация от Унгария, водена от държавния секретар Миклош Шолтес, която е у нас по повод официалния празник на българо-унгарското приятелство.\r\n***\r\nОт 11.00 часа в Заседателна зала № 5 на Община Благоевград ще се състои първа междинна пресконференция по проект: „Благоустрояване на градската среда”.\r\n***\r\nОт 11.30 часа кметът на община Благоевград д-р Атанас Камбитов ще направи първа копка на обект „Обновяване и облагородяване на площад „Георги Измирлиев – Македончето“.\r\n***\r\nОт 16.00 часа в Университетския център „Бачиново“ ще се проведе научна конференция с международно участие по повод 30 години обучение по химия в Югозападния университет „Неофит Рилски“. Основните тематични направления ще бъдат: неорганична химия, органична химия, аналитична химия, физикохимия, медицинска химия и методика на обучението по химия.\r\n***\r\nОт 19.00 часа Възпитаниците на Центъра за личностно и творческо развитие на децата на Благоевград ще имат възможност да се срещнат и свирят заедно със световния музикант Пабло Мецелани в студиото на Радио Благоевград.\r\n***\r\nОт 12.00 часа на площада ще бъде раздаден курбан за здраве. \r\n***\r\nОт 08.00 часа в храм „Свети Йоан Рилски“ ще бъде отслужена празнична утреня по повод първата копка за изграждане на Неделно училище към храм „Свети Йоан Рилски“. От 09.00 часа отново в храма сливенският митрополит Иоаникий ще отслужи празнична Света литургия.\r\n***\r\nОт 14.00 часа в Културен център „Морско казино“ ще се проведе семинар на тема: „Какво да правим при данъчни ревизии и спорове?“.\r\n***\r\nОт 14.00 до 16.00 часа общинският съветник от ПП ГЕРБ Славчо Славов ще проведе срещи с гражданите в офиса на партията на ул. „Георги Бенковски” №1.\r\n***\r\nОт 18.30 часа за втори път в галерия „Ларго” със самостоятелна изложба ще гостува варненският художник Светлин Ненов. Експозицията се нарича „В синьо-бялата омая“.\r\n***\r\nОт 10.00 часа актьорът и режисьор Искрен Красимиров ще изнесе открит урок „Незабравимата България“ в Езикова гимназия „Проф. д-р Асен Златаров“.\r\n***  \r\nОт 10.00 часа в Библиотечно-информационния център, пети корпус на Великотърнвоския университет ''Св. Св. Кирил и Методий'' ще се проведе трансгранична трудова борса и форум за кариерно развитие. \r\n***\r\nОт 14.00 часа в Младежкия дом ще се проведе обучение на МИКЦ на тема „Развитие на комуникативните умения за преодоляване на агресивно поведение“.\r\n***\r\nОт 17.30  часа пред паметника „Майка България“ ще бъде отбелязан Празника на Търновския гарнизон. \r\n***\r\nОт 17.30 часа часа актьорът и режисьор Искрен Красимиров ще гостува в централната сграда на Регионална библиотека „П. Р. Славейков“, за да представи новия си филм за Апостола на свободата Васил Левски „ЛЪВСКИЙ – Европеец в Българско“.\r\n***  \r\nОт 19.00 часа Малък Драматичен Театър „Старостолица“ ще представи спектакъла \"Покаяние\" по текстове на Константин Илиев, откъси от библията и документирани спомени на очевидци от 1872г.\r\n***   \r\nОт 10.30 часа в Заседателна зала №1 на Областна администрация Видин ще се проведе заседание на Областната комисия за безопасност на движението по пътищата, което ще председателства Елка Георгиева – заместник областен управител. \r\n***\r\nОт 13.00 часа в залата на 6 ет. в административната сграда на Община Видин ще се проведе встъпителна среща по проект \"Доизграждане и въвеждане в експлоатация на Пречиствателна станция за отпадъчни води (ПСОВ) - гр. Видин - Втора фаза\", с участието на всички страни, ангажирани по проекта.\r\n***   \r\nОт 13.00 часа в Областна администрация Видин ще се проведе заседание на Областния съвет за подобряване ефективността и развитието на доброволните формирования за предотвратяване и овладяване на бедствия, пожари и други извънредни ситуации на територията на област Видин. \r\n***\r\nОт 16.30 часа в Регионалната библиотека „Христо Ботев” Ангел Бончев ще  представи на децата своята книга „Свети Лука доктора”, която разказва за свети Лука Войно-Ясеницки”.\r\n***\r\nОт 18.00 часа в салона на бившето кино „Метропол” в сградата на Община Враца ще бъде прожектиран документалният филм „Светителят хирург”, посветен на един от най-големите светци на 20 век – св. Лука Войно-Ясеницки и Деня на българския лекар. Преди прожекцията митрополит Григорий ще се обърне с архипастирско послание и ще благослови лекарите от града.\r\n***\r\nОт 10.30 часа в университетската библиотека на Технически университет – Габрово ще бъде открита Седмицата на предприемачеството, която ще се проведе в града до 22 октомври.\r\n***\r\nОт 17.30 часа Община Девня кани всички свои жители на открита тренировка по народни танци пред магазин „ЦБА“ в кв. „Девня 2“.\r\n***\r\nОт 13.30 часа в Обучителния център на Регионална библиотека „Дора Габе“ ще се проведе информационен ден на тема „Световен ден за борба с остеопорозата“.\r\n***\r\nОт 17.00 часа в дом-паметник „Йордан Йовков“ ще се състои събитие „80 години безсмъртие на Йовковото слово“.\r\n***\r\nОт 10.00 часа в заседателната зала на Община Дупница ще се проведе тържествено заседание на Общински съвет по повод празника на Дупница. \r\n***\r\nОт 11.00 часа на площад „Свобода” ще се състои водосвет за здраве, след което ще започне тържествен концерт „Дупница – това съм аз”. \r\n***\r\nОт 12.30 часа във фоайето на Община Дупница ще бъдат наградени победителите от конкурса „Дупница – моят роден град”. \r\n***\r\nОт 19.00 часа на площад „Свобода” ще се състои спектакълът на ансамбъл „Българе” – „Осмото чудо”. \r\n***\r\nОт 09.30 часа в Рилската св. обител ще започне празнична св. литургия по повод деня, в който Православната църква отбелязва паметта на св. Йоан Рилски.\r\n***\r\nОт 10.30 часа в читалище „Братство” ще бъде поставено началото на инициативата „Читалищен автограф”. \r\n***\r\nОт 13.30 часа на стадион „Осогово” ще се проведе Есенен футболен турнир за деца.\r\n***\r\nОт 18.00 часа изложбата „120 години катедра „Скулптура” към НХА” ще бъде открита в Художествена галерия „Владимир Димитров – Майстора”. \r\n***\r\nОт 09.00 часа в храм „Св. Иван Рилски“ ще бъде отслужена Божествена света Литургия по повод празника му.\r\n***\r\nОт 09.00 часа в зала 2 на Апелативния съд ще се разгледа жалбата на Никола К. срещу определението на Окръжен съд – Пловдив, с което му е взета мярка за неотклонение „задържане под стража“. Срещу Никола К. е повдигнато обвинение за убийство, извършено преди близо 14 години. \r\n***\r\nОт 09.30 часа в Дом на културата „Борис Христов“ международен екип ще представи резултати по проекта „mRIDGE“, който дава възможност на деца в неравностойно положение да използват мобилни устройства и нови технологии в реалния учебен процес.\r\n***\r\nОт 09.30 часа в Гранд Хотел Пловдив ще се открие официално Третата работна среща на областните управители по линия на Инициативата 16 + 1. \r\n***\r\nОт 10.00 часа в зала 2 на Апелативния съд ще се разгледа жалбата на Стоян П. срещу определението на Окръжен съд – Пловдив, с което му е взета мярка за неотклонение „задържане под стража“. Срещу Стоян П. е повдигнато обвинение, че като полицейски орган е приел подкуп от 300 лева, за да не извърши действия по служба.\r\n***\r\nОт 16.00 часа общинският съветник от ПП ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А.  \r\n***\r\nОт 17.00 часа общинският съветник от ПП ГЕРБ Пенчо Малинов ще има приемна за граждани в офиса на партията в район „Източен” на ул.”Коста Паница” №5.\r\n***\r\nОт 17.30 часа общинският съветник от ПП ГЕРБ Гошо Къчков ще има приемна за граждани в офиса на партията в район „Северен” на бул.”Марица” №91.\r\n***\r\nОт 17.30 часа общинските съветници от ПП ГЕРБ Петър Попов и Ясен Михайлов ще се срещнат с граждани в офиса на партията в район „Западен” на ул. ”Царевец” № 9.\r\n***\r\nОт 11.00 часа в зала 308 на Община Разград ще се проведе пресконференция по повод конкурса „Да на красотата“. \r\n***\r\nОт 09.00 часа, в Поделение 28330 се открива паметна плоча на алпиниста Христо Проданов (1943-1984), първият българин, покорил Еверест, служил в поделение 28330. \r\n*** \r\nОт 10.30 часа във Военен клуб – Смолян ще се отслужи молебен за здраве и водосвет  на знамената. \r\n*** \r\nОт  11.00 часа във Военен клуб – Смолян започва  тържествено събрание-концерт. \r\n***\r\nОт 12.00 часа, в РДТ „Николай Хайтов” – Смолян, във фоайето ще се проведе XIV Международно туристическо изложение „Планините на България – гостоприемство в четири сезона“ – Смолян.\r\n***\r\nОт 17.00 часа, в РИМ „Стою Шишков” – Смолян ще се открие изложба и ще се обявят резултатите, както и награждаването от Национален преглед на музейния плакат. \r\n***\r\nОт 17.30 часа в Регионална библиотека „Николай Вранчев“  ще се състои концерт на Димитър Неделчев и дует „ Кристали” - „Поезия и музика”.\r\n***\r\nОт 18.00 часа в  Народно читалище  „Орфееви гори - 1870” – Райково, ще се честват 100 години от създаването на организирано туристическо движение в Смолянско.\r\n***\r\nОт 19.00 часа, в РДТ „Николай Хайтов” – Смолян, ще бъде представен спектакълът „Три сестри”. \r\n***\r\nОт 10.30 часа в Зала на 2 на Община Стара Загора, на междуинституционална информационна среща Сдружение „Самаряни” ще представи своята нова Терапевтична програма за работа с деца за справяне с насилие.\r\n***\r\nОт 17.00 часа в офиса на ПП „Движение Да България на бул. „Генерал Столетов“ 121 А ще се проведат безплатни консултации с юрист. Това е част от инициатива на местната организация на партията за безплатни юридически консултации за граждани от града и региона.\r\n***\r\nОт 18.00 часа  в залата на Младежкия дом ще се състои благотворителна прожекция „Нека да помогнем на едно българско семейство“ в помощ на 5-годишния Любомир Райков от Тетевен, който е с диагноза Детска церебрална парализа и епилепсия – Синдром на Уест.\r\n***\r\nОт 19.00 часа  с операта „Дон Карлос“ от Джузепе Верди официално ще бъде открит сезон 2017/2018 г.\r\n***\r\nОт 11.00 часа в Танцувалната зала на Общинския младежки дом ще се състои официалното откриване на Деня на българо-унгарското приятелство.\r\n***\r\nОт 14.00 ч. в зала 2 на Областна администрация Шумен ще се състои семинар по актуални въпроси относно прилагането на Закона за предотвратяване и установяване на конфликт на интереси.\r\n***\r\nОт 15.00 часа в къщата музей „Лайош Кошут“ ученици от града ще участват във викторината „По стъпките на унгарските емигранти в Шумен“. \r\n***\r\nОт 17.00 часа в Регионалната библиотека „Стилиян Чилингиров“ ще бъде подредена изложба „Унгарската литература в България 2008-2017“.\r\n***\r\nОт 14.00 часа в зала 203 в общината ще се състои заседание на Постоянната комисия „Просвета, образование и наука“. \r\n***\r\nОт 16.00 часа в зала 304 в общината ще се състои заседание на Постоянната комисия „Европейски проекти, международно сътрудничество и взаимодействие с НПО”. \r\n***\r\nОт 16.00 часа в зала 203 в общината ще се състои заседание на Постоянната комисия „Екология и селско стопанство“.", "date": "2017.10.19", "title": "Предстоящи събития в страната за 19 октомври (Агенция „Фокус“)"}
{"url": "http://www.focus-news.net/news/2017/10/19/2448121/nad-25-mln-leva-sa-bili-sanktsiite-za-nekachestveno-snegopochistvane-v-sofiya-prez-zimen-sezon-2016-2017-g-obzor.html", "text": "Над 2,5 млн. лева са били санкциите за некачествено снегопочистване в София през зимен сезон 2016-2017 г. по данни на Столична община. От началото на седмицата са започнали проверки на готовността на фирмите зa тази година, като до момента е установена налична техника, която отговаря на всички договори и изисквания, както и достатъчно количество соли. Кметът на София Йорданка Фандъкова обясни, че контролът ще бъде голям – всички камиони са снабдени с датчици и има изградена GPS система за наблюдението им в реално време. „Санкциите за неизпълнение на договорите също са изключително сериозни. При над 5% неизпълнение на дадена зона не се признава работата и не се заплаща нищо от вече почистеното. Освен това сутрин до 7.30 часа спирките трябва да бъдат почистени и ако една не е, санкциите са 2 хил. лв. Фирмите знаят това, така че се надявам да са си направили сметката и да успеем да се справим. Колегите от инспектората са на линия да контролират и да са безкомпромисни, ако някой не си върши работата“, каза Фандъкова. \r\nПо думите ѝ 237 снегорина вече са напълно готови за работа, като фирмите имат ангажимента да преценяват кога трябва да започнат работа, съгласувайки се със Столичния инспекторат. „Също така за всеки един район има предвиден и по един малък роторен снегорин за почистване на тротоарите“, каза още тя и обясни, че тази година заради Българското председателство на Съвета на ЕС снегопочистващата техника ще се отличава не само с българския флаг, но и с европейския.\r\nФандъкова обясни, че за предстоящия зимен сезон Столична община предвижда 20 млн. лв. за снегопочистване на София - 15 млн. лева за градската част и 5 млн. лева за общинските пътища.\r\nЦветилена СИМЕОНОВА", "date": "2017.10.19", "title": "Над 2,5 млн. лева са били санкциите за некачествено снегопочистване в София през зимен сезон 2016-2017 г. (ОБЗОР)"}
{"url": "http://www.focus-news.net/news/2017/10/19/2448122/afp-pravitelstvoto-v-madrid-e-predlozhilo-na-katalunskoto-rakovodstvo-da-provede-regionalni-izbori-koito-da-razreshat-politicheskata-kriza.html", "text": "Испанското правителство е предложило на лидерите на Каталунското регионално правителство да проведат предсрочни избори в областта, които биха разрешили най-сериозната политическа криза в Испания от десетилетия, предава AFP, позовавайки се на неназовани източници от централното правителство в Мадрид.\r\nНяколко часа преди изтичането на срока, даден от испанския премиер Мариано Рахой на каталунския президент Карлес Пучдемон, в 10 часа българско време на 20 октомври, в рамките на който той трябва да каже дали обявява независимост на автономната област или не, испанското правителство е предложило провеждането на предсрочни регионални избори, „които могат да бъдат считани за връщане към законността“, според източника на агенцията.\r\nПо-рано днес, от Мадрид предупредиха Пучдемон, че ако не преосмисли решението си за обявяване на независимост на Каталуния, правителството ще започне процедура за отнемане на автономията на региона.\r\nПревод и редакция:", "date": "2017.10.19", "title": "AFP: Правителството в Мадрид е предложило на каталунското ръководство да проведе регионални избори, които да разрешат политическата криза"}
{"url": "http://www.focus-news.net/news/2017/10/19/2448123/reks-tilarsan-sasht-iskat-po-silni-ikonomicheski-i-otbranitelni-vrazki-s-indiya-v-protivoves-na-kitay.html", "text": "Държавният секретар на САЩ Рекс Тилърсън заяви, че Белият Дом иска „драматично задълбочаване“ на връзките с Индия и издигането ѝ до нивото на ключов партньор на Съединените щати, в противовес на негативното влияние на Китай в Азия, предава Reuters.\r\nТилърсън, който ще посети Ню Делхи през следващата седмица, направи изказването си само един месец преди предвиденото посещение на президента на САЩ Доналд Тръмп в Китай. Той заяви, че Съединените щати обмислят създаването на алтернативи на китайското финансиране за инфраструктурни проекти в Азия.\r\nВ друг коментар, който може да засегне Пекин, той предположи, че Вашингтон може да покани  някои държави, включително Австралия, да се присъединят към военното сътрудничество между САЩ, Япония и Индия - нещо, срещу което се противопоставя Пекин, подозирайки, че подобни действия са насочени срещу него.\r\n„САЩ искат конструктивни взаимоотношения с Китай, но няма да се скрием от предизвикателствата, които той поставя към установения ред и опитите му да подмени суверенитета на съседните си държави, причинявайки вреда на САЩ и нашите приятели“, заяви Тилърсън.\r\nТой призова Индия да използва потенциала си на лидер в международната сигурност и каза, че Вашингтон е готов да помогне за повишаването на отбранителните ѝ способности.\r\nПревод и редакция:", "date": "2017.10.19", "title": "Рекс Тилърсън: САЩ искат по-силни икономически и отбранителни връзки с Индия, в противовес на Китай"}
{"url": "http://www.focus-news.net/news/2017/10/19/2448124/the-telegraph-prizovavat-tereza-mey-da-otpravi-ultimatum-kam-es-da-reshi-dali-iska-sdelka-ili-ne.html", "text": "В заглавния си материал, приближеното към Консервативната партия на Великобритания издание The Telegraph, пише, че Обединеното кралство трябва да бъде готово да излезе от Европейския съюз и от преговорите с Брюксел, ако европейските лидери не се съгласят на преговори по търговските въпроси, по време на предстоящата среща на върха на съюза в четвъртък, според позиция, изразена от поддръжниците на напускането на общността.\r\nВ открито писмо до министър-председателя на Великобритания Тереза Мей, четирима бивши министри, както и редица настоящи депутати, бизнес лидери и учени, поискаха „формална декларация“, че Обединеното кралство ще напусне ЕС и ще сключва търговски сделки чрез Световната търговска организация(СТО).\r\nПисмото на групата, подкрепяща напускането на общността, е предизвикано от застоя в преговорите с европейската общност и страха, че британският премиер ще бъде унижен по време на ключовата среща на върха на европейските лидери.\r\nИзточници от Брюксел са споделили с британското издание, че лидерите на ЕС ще кажат на Мей, че Лондон трябва да се съгласи да плати дължимите пари към европейския бюджет до 2023 година, вместо до 2021, както е според сегашното предложение, преди да се пристъпи към разговори по бъдещите търговски взаимоотношения.\r\nПревод и редакция:", "date": "2017.10.19", "title": "The Telegraph: Призовават Тереза Мей да отправи ултиматум към ЕС, да реши „дали иска сделка или не“"}
{"url": "http://www.focus-news.net/news/2017/10/19/2448125/the-jerusalem-post-poslanikat-na-sasht-v-oon-prizova-da-ne-se-prenebregvat-deystviyata-na-iran.html", "text": "Постоянният представител на САЩ в Съвета за сигурност на ООН Ники Хейли заяви, че органът на международната организация не трябва да пренебрегва агресивното поведение на Иран, изпитанията на балистични ракети, провеждани от тази страна и нарушенията на резолюциите на СС на ООН, относно военната активност на Техеран. Тя призова 15-членния орган да последва Съединените щати и да промени политиката си спрямо Ислямската република, ако не иска да получи още една Северна Корея, пише израелското издание The Jerusalem Post.\r\n„Когато престъпен режим тръгне по пътя към развиването на балистични ракети, това означава, че скоро ще имаме пред себе си още една Северна Корея. Ако е лошо, че Северна Корея прави това, то защо същите съображения да не важат за Иран“, попита Хейли, по време на дебат в СС за Близкия Изток.\r\nДокато повечето от изявленията са били за израелско-палестинския конфликт, посланикът на САЩ е посветил цялата си реч за опасността, която представлява Иран за стабилността в близкоизточния регион.\r\nАгенция „Фокус“ припомня, че американският президент Доналд Тръмп„десертифицира“ ядрената сделка, сключена между Иран и шестте световни сили (петте постоянни членки на СС на ООН и Германия), но не извади САЩ от сделката, настоявайки за промени в условията на споразумението, които биха гарантирали, че Техеран изпълнява поетите задължения.", "date": "2017.10.19", "title": "The Jerusalem Post: Посланикът на САЩ в ООН призова да не се пренебрегват действията на Иран"}
{"url": "http://www.focus-news.net/news/2017/10/19/2448126/the-guardian-tereza-mey-garantira-che-evropeyskite-grazhdani-koito-zhiveyat-vav-velikobritaniya-shte-mogat-da-ostanat-v-stranata-sled-brekzit.html", "text": "Министър-председателят на Великобритания Тереза Мей ще отправи директно обръщение към гражданите на Европейския съюз, живеещи в Обединеното кралство, да останат в страната след Брекзит и  увери, че няма намерение да ги използва като „разменна монета“ в преговорите с Брюксел, като освен това, обеща, че ще улесни пътя към установяването им в страната, пише приближеното към Лейбъристката партия британско издание The Guardian.\r\nМей иска да успокои европейските граждани, че въпреки трудностите в преговорите с ЕС, те няма да бъдат принудени да напуснат страната. \r\n„Няма как да бъда по-ясна: гражданите на ЕС, които живеят легално в Обединеното кралство, ще могат да останат“, подчерта тя.\r\nКоментарите на британския премиер идват преди посещението ѝ в Брюксел, за ключовата среща на върха на ЕС, по време на  която трябва да бъде решено дали е постигнат достатъчен напредък в преговорите за Брекзит по темите за правата на европейските граждани,  Северна Ирландия и финансовите задължения на Лондон, преди да се пристъпи към разговори за бъдещите търговски отношения между страните.\r\nТереза Мей ще увери гражданите на ЕС, че Лондон и Брюксел „са на крачка“ от постигане на споразумение за правата им, като спорните въпроси са за правата на европейците да гласуват, довеждането на членове на семействата им и свободното придвижване, а не за това, дали ще могат да останат в страната.\r\n„Европейските граждани, които са построили животите си във Великобритания, имат голям принос за нашата страна. Ние искаме те и техните семейства, да останат“, подчерта британският премиер.\r\nПревод и редакция:", "date": "2017.10.19", "title": "The Guardian: Тереза Мей гарантира, че европейските граждани, които живеят във Великобритания, ще могат да останат в страната след Брекзит"}
{"url": "http://www.focus-news.net/news/2017/10/19/2448127/reuters-kataluniya-shte-prodalzhi-s-deystviyata-si-za-postigane-na-nezavisimost-ako-madrid-otneme-avtonomniya-statut-na-oblastta.html", "text": "Лидерът на Каталуния Карлес Пучдемон е обещал да продължи с действията си за постигане на независимост, дори Испания да отнеме автономния статут на региона, само няколко часа преди изтичането на крайния срок, даден на каталунския лидер от испанския премиер Мариано Рахой, за да каже ясно дали обявява отделянето на областта от Испания, предава Reuters, позовавайки се на информация от неназован източник, близък до лидера на каталунското регионално правителство.\r\nСрокът, даден от министър-председателя на Испания Мариано Рахой на Пучдемон за оттегляне на декларацията за независимост на Каталуния, изтича в 11 часа българско време в четвъртък.\r\nКаталунският президент направи символична декларация за независимост на областта през изминалата седмица, но временно задържа действието ѝ, за да проведе разговори с централното правителство в Мадрид. Източникът на агенцията твърди, че той ще обяви независимост, ако Рахой задейства член 155 от испанската конституция, за да отнеме автономията на североизточния испански регион.\r\nПревод и редакция:", "date": "2017.10.19", "title": "Reuters: Каталуния ще продължи с действията си за постигане на независимост, ако Мадрид отнеме автономния статут на областта"}
{"url": "http://www.focus-news.net/news/2017/10/19/2448128/the-times-dzhihadistite-planirat-oshte-edin-11-septemvri-spored-ministara-na-vatreshnata-sigurnost-na-sasht.html", "text": "„Ислямска държава“ и „Ал Кайда“ продължават да правят планове за свалянето на самолет и провеждането на атентат, подобен на този от 11 септември 2001, въпреки че в последно време фокусът им е върху провеждането на атаки от по-малък мащаб, пише британското издание The Times, цитирайки думите на Министъра на вътрешната сигурност на САЩ Илейн Дюк.\r\nТя заяви, че атаките от по-малък мащаб, като газенето с МПС-та и нападенията с хладно оръжие, са позволили на групировките да останат в полезрението на хората и да всяват терор.\r\n„Заплахата е значителна“, подчерта Дюк. „Терористичните организации, „Ислямска държава“, „Ал Кайда“ или други, искат да направят голям атентат, като този от 11 септември. Искат да свалят самолет, разузнаването е категорично по този въпрос\".\r\nТерористите от Манчестър използваха самоделна бомба, тези в Уестминстър и Финсбъри парк в Лондон газеха жертвите си с коли, а на Лондонския мост беше използвано хладно оръжие.\r\nСпоред изданието, „Ислямска държава“ е призовала последователите си да използват всичко, което имат под ръка, без значение колко сурово или ниско ниво, за да убиват хора на Запад.\r\nАмериканският министър заяви, че те „използват малки нападения и са доволни от малките нападения. Създаването на терор е тяхната цел. Атаката с хладно оръжие предизвиква страх и поддържа терора, но това не означава, че те са се отказали от провеждането на самолетен атентат“. \r\nПревод и редакция:", "date": "2017.10.19", "title": "The Times: Джихадистите планират още един 11 септември, според министъра на вътрешната сигурност на САЩ"}
{"url": "http://www.focus-news.net/news/2017/10/19/2448129/afp-donald-tramp-e-razseyal-samneniyata-na-es-otnosno-sdelka-za-predpazvane-na-lichnite-danni.html", "text": "Администрацията на президента на САЩ Доналд Тръмп е „разсеяла“ съмненията около това, дали сделка за предпазване на личните данни, постигната по време на управлението на Барак Обама, ще остане в сила, предава AFP, позовавайки се на думите на Европейския комисар за правосъдието, защита на потребителите и равенство между половете Вера Йоурова.\r\nВъпреки това, от Брюксел искат Вашингтон да внесе подобрения в споразумението за предпазване на персоналните данни на европейските граждани, получавани от интернет гигантите Гуугъл и Фейсбук.\r\nМиналогодишната сделка замести по-старо споразумение, което оставяше неизяснени определени казуси, причинявайки несигурност в големите компании дали могат да прехвърлят данни, без да нарушават законодателни норми.\r\nСъмненията на ЕС бяха предизвикани от политиката на Тръмп за поставяне на интересите на САЩ на първо място и желанието му да преразгледа споразуменията на предшественика си на президентския пост Барак Обама.\r\n„Мога да кажа, че второто ми посещение разсея съмненията ми, дали „Америка на първо място“ не означава „само Америка“, заяви Йоурова, по време на пресконференция в Брюксел.\r\nПревод и редакция:", "date": "2017.10.19", "title": "AFP: Доналд Тръмп е разсеял съмненията на ЕС относно сделка за предпазване на личните данни"}
{"url": "http://www.focus-news.net/news/2017/10/19/2448130/tass-bivshiyat-prezident-na-braziliya-dilma-rusef-se-obarna-kam-sada-s-iskane-za-otmyana-na-impiychmanta-sreshtu-neya.html", "text": "Бившият президент на Бразилия Дилма Русеф се обърна към Федералния върховен съд (ФВС) на страната с ново искане да признае за незаконен импийчмънта, в резултат на който тя беше лишена от висшия държавен пост. Съответстващото заявление е било регистрирано във висшата съдебна инстанция от името на адвокатите на политика, предава ТАСС, позовавайки се на публикация в бразилското издание Globo.\r\n„Импийчмънта е резултат от незаконни и аморални подкупи на депутати“, пише в документ, подписан от юристите на бившия президент.\r\nИскът на защитниците на Русеф е основан на показания на обвинения в корупция  борсов посредник Лусио Фунаро. В опит да сключи сделка със следствието, той е разказал, че през 2016 година е предал на бившия говорител на Долната камара на бразилския парламент Едуардо Куние пари за подкупването на депутати, които да подкрепят инициативата за оставка на Дилма Русеф. Според неговите думи, е ставало дума за сума от 315 хиляди долара. Именно Куние е бил един от инициаторите на импичмента на бившия президент.\r\nПревод и редакция:", "date": "2017.10.19", "title": "ТАСС: Бившият президент на Бразилия Дилма Русеф се обърна към съда с искане за отмяна на импийчмънта срещу нея"}
{"url": "http://www.focus-news.net/news/2017/10/19/2448131/stranite-ot-zapadnite-balkani-razchitat-na-podkrepata-na-balgariya-za-prisaedinyavaneto-si-v-es-obzor.html", "text": "На съвместно заседание на парламентарните комисии по европейските въпроси и външна политика бе обсъдена темата за бъдещето на Западните Балкани в ЕС. На заседанието присъстваха посланици и представители на Албания, Косово, Сърбия, Босна и Херцеговина, Черна Гора и Македония. Те представиха напредъка си в преговорите за членство в ЕС и заявиха, че разчитат на подкрепата на България по време на Председателството на Съвета на ЕС.\r\nВицепремиерът и министър на външните Екатерина Захариева заяви, че шестте страни разчитат на подкрепата на страната ни по време на Председателството, осъзнават че трябва да направят реформите си и за тях е важно, че се чува сериозна политическа подкрепа от всички европейски нива. Тя заяви, че приоритетът Западните Балкани е дългосрочен за българската политика и не приключва само с Председателството. Външният министър обясни, че трябва да има ясен финансов план за сближаване и свързаност между държавите в ЕС, с перспектива за младите хора. „Много е важно да има не само политическите послания, които вече се чуват от лидерите на европейските държави, но и практични мерки - кохезионна политика“, коментира Екатерина Захариева. Тя припомни, че при дебатите по събитията от календара на Българското председателство почти никой не е вярвал, че страната ни може да изведе Западните Балкани като приоритет. А само няколко месеца по-късно за първи път в речта на Жан Клод Юнкер се споменава перспективата за разширяване на ЕС към Западните Балкани. \r\nН.Пр. Киряко Курета заяви, че Албания ще предприеме необходимите стъпки за присъединяване към ЕС и продължава борбата с корупцията и организираната престъпност. Той обясни, че трябва да се работи по истински график, в който да има срокове за присъединяване на всяка една от страните от Западните Балкани към ЕС. „За присъединяването на Западните Балкани към ЕС трябва да вдъхнем повече политически живот и душа, да използваме повече анализи, да отчетем новата геополитическа среда“, коментира посланикът. Според него с присъединяването на Западните Балкани към ЕС е възможно да се засили възможността на съюза за влияние на международната сцена.\r\nН. Пр. Радомир Богданович посочи, че Босна и Херцеговина има готовност да продължи процесите на реформиране за интеграция в ЕС, а изпълнението им се движи в предвидения темп. Той обясни, че се работи върху въпросника на ЕК относно членството на страната в ЕС, като вече е отговорено на 90% от въпросите. Очаква се до края на годината въпросникът да бъде предаден на ЕК.\r\nН. Пр. Марян Гьорчев коментира, че Македония има рядък шанс да докаже ясната перспектива за похода ѝ към европейските институции, който продължава вече 16 години. Той посочи, че Българското председателство ще даде кураж и надежда на страните от Западните Балкани за членство в ЕС. „Нямам съмнение, че след успешните избори през октомври, ние ще получим такава препоръка. В кратък период новото правителство успя да постигне голям напредък. Ангажирани сме с изпълнението на всички критерии на ЕК“, заяви Марян Гьорчев. Според него основните предизвикателства пред Македония са реформата в правосъдието, в разузнавателните служби, на новия антикорупционен закон и Закона за езиците. Посланикът посочи, че благодарение на усилията на българското правителство се е увеличила скоростта на сътрудничество между страните от Западните Балкани.\r\nДелфин Плана, министър-съветник към Посолството на Косово в България коментира: „Никога Председателството на ЕС не е било така близо до региона, това е от общ интерес за всички страни“. Според него трябва да се подчертае водещата роля на България, чийто ключови институции са си поставили като приоритет присъединяването на страните от Западните Балкани в ЕС. Той уточни, че Косово се нуждае от подкрепата на България за по-стриктното прилагане на Брюкселското споразумение.\r\nН.Пр. Владимир Чургус заяви, че пълноправното членство в ЕС е политически приоритет за Сърбия, а мястото на Западните Балкани е именно в Съюза. Той посочи, че членството на Сърбия в ЕС не е самоцел, а част от амбицията на страната за реформи. Посланикът допълни, че Сърбия се стреми до края на годината да отвори нови 2 глави от преговорите за членството ни в ЕС, а с подкрепата на България да задържи темпото на отваряне на още глави.\r\nВременно управляващият посолството на Черна гора Мирсад Бибович подчерта, че целият капацитет на страната ще бъде устремен към изпълняването на икономическите и политическите критерии за членство в ЕС. Той посочи, че Черна гора твърдо вярва в членството на Западните Балкани без те да се смятат за нещо, което ще доведе до повече разходи, а да бъдат интегрирани. Мирсад Бибович коментира, че няма необходимост да се създават изкуствени чакални, а всяка страна от Западните Балкани трябва да бъде приета в ЕС според заслугите си.\r\nБиляна ИВАНОВА", "date": "2017.10.19", "title": "Страните от Западните Балкани разчитат на подкрепата на България за присъединяването си в ЕС (ОБЗОР)"}
{"url": "http://www.focus-news.net/news/2017/10/19/2448132/gotse-delchev-otbelyaza-105-ata-godishnina-ot-balkanskata-voyna-i-osvobozhdenieto-na-grada-obzor.html", "text": "Гоце Делчев отбеляза 105-ата годишнина от Балканската война и Освобождението на града. Участие в честванията взеха президентът Румен Радев, началникът на отбраната генерал-лейтенант Андрей Боцев и заместник-началникът на отбраната генерал-лейтенант Пламен Атанасов, лидерът на БСП Корнелия Нинова, областният управител Бисер Михайлов, кметове от населените места в общината и др.Тържествата започнаха с полагането на венци и цветя на паметника на ген. Стилян Ковачев, а след това и на Васил Левски и Пейо Яворов, в паметната морена на поета. В 17.30 часа Негово Високопреосвещенство Неврокопският митрополит Серафим отслужи заупокойна молитва и благодарствен молебен в катедралния храм „Св. Св. Кирил и Методий”. Програмата продължи с полагане на венци и цветя на паметника на Гоце Делчев на централния площад в 18.00 часа и паметника на Христо Ботев. Веднага след това започна празничното шествие от площад „Гоце Делчев” до паметника на загиналите във войните, което беше под съпровода на Гвардейския духов оркестър. На площад „Македония“, жителите и гостите на град Гоце Делчев наблюдаваха уникалния спектакъл на националната гвардейска част, наречен „Искри“. Веднага след това, отново на площад „Македония”, започна с тържествена заря-проверка, посветена на 105-та годишнина от Освобождението на града. Програмата на площада завърши с концерт, в който участваха артисти от ансамбъла на Българската армия. В словото си по повод празника президентът Румен Радев каза, че трябва да направим дълбок поклон пред всички поколения родолюбци, които с перо и меч са отстоявали каузата за свободата и единството на българския народ. По думите му благодарение на доблестта на тези храбреци преди 105 години над Неврокоп, над Пирин и Родопите, е изгряла дълго чаканата зора на свободата. Но миговете на историческа справедливост имат своята висока и свидна цена. По думите му 18 октомври днес освен празник е и ден на преклонение и благодарност, повод да покажем, че народната памет е жива и силна, че героите не са и няма да бъдат забравени. \r\nКметът на Община Гоце Делчев Владимир Москов каза, че 105-годишнината от освобождението на Неврокоп е повод да си припомним за героизма и жертвите. По думите му това е голям и много вълнуващ празник. „Споменът за този паметен ден ни връща към освободителната Балканска война”, каза кметът на Община Гоце Делчев Владимир Москов по време на тържествената церемония по повод празника на града.\r\nЛора КАЛЧЕВА", "date": "2017.10.19", "title": "Гоце Делчев отбеляза 105-ата годишнина от Балканската война и Освобождението на града (ОБЗОР)"}
{"url": "http://www.focus-news.net/news/2017/10/19/2448133/morning-star-liderat-na-leybaristkata-partiya-na-velikobritaniya-shte-se-opita-da-dade-novo-nachalo-na-pregovorite-za-brekzit.html", "text": "Лидерът на Лейбъристката партия на Великобритания ще бъде в Брюксел по време на днешната среща на върха на ЕС, за да обсъди позицията на своята партия за Брекзит с европейските лидери и преговарящите от страна на ЕС, пише лявото британско издание Morning Star.\r\nПътуването на Корбин в Брюксел е в резултат на договорката, постигната между президента на Европейската комисия Жан-Клод Юнкер и британския премиер Тереза Мей за полагане на повече усилия за постигането на споразумение.\r\nОт Лейбъристката партия твърдят, че плановете за Брекзит на британското правителство са „парализирани“ и Корбин ще се опита да постави ново начало на преговорите между Лондон и Брюксел.\r\nПревод и редакция:", "date": "2017.10.19", "title": "Morning Star: Лидерът на Лейбъристката партия на Великобритания ще се опита да даде ново начало на преговорите за Брекзит"}
{"url": "http://www.focus-news.net/news/2017/10/19/2448134/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Великобритания Тереза Мей ще отправи директно обръщение към гражданите на Европейския съюз, живеещи в Обединеното кралство, да останат в страната след Брекзит и  увери, че няма намерение да ги използва като „разменна монета“ в преговорите с Брюксел, като освен това, обеща, че ще улесни пътя към установяването им в страната, пише приближеното към Лейбъристката партия британско издание The Guardian.\r\nМей иска да успокои европейските граждани, че въпреки трудностите в преговорите с ЕС, те няма да бъдат принудени да напуснат страната. \r\n„Няма как да бъда по-ясна: гражданите на ЕС, които живеят легално в Обединеното кралство, ще могат да останат“, подчерта тя.\r\nКоментарите на британския премиер идват преди посещението ѝ в Брюксел, за ключовата среща на върха на ЕС, по време на  която трябва да бъде решено дали е постигнат достатъчен напредък в преговорите за Брекзит по темите за правата на европейските граждани,  Северна Ирландия и финансовите задължения на Лондон, преди да се пристъпи към разговори за бъдещите търговски отношения между страните.\r\nТереза Мей ще увери гражданите на ЕС, че Лондон и Брюксел „са на крачка“ от постигане на споразумение за правата им, като спорните въпроси са за правата на европейците да гласуват, довеждането на членове на семействата им и свободното придвижване, а не за това, дали ще могат да останат в страната.\r\n„Европейските граждани, които са построили животите си във Великобритания, имат голям принос за нашата страна. Ние искаме те и техните семейства, да останат“, подчерта британският премиер.\r\n*** В заглавния си материал, приближеното към Консервативната партия на Великобритания издание The Telegraph, пише, че Обединеното кралство трябва да бъде готово да излезе от Европейския съюз и от преговорите с Брюксел, ако европейските лидери не се съгласят на преговори по търговските въпроси, по време на предстоящата среща на върха на съюза в четвъртък, според позиция, изразена от поддръжниците на напускането на общността.\r\nВ открито писмо до министър-председателя на Великобритания Тереза Мей, четирима бивши министри, както и редица настоящи депутати, бизнес лидери и учени, поискаха „формална декларация“, че Обединеното кралство ще напусне ЕС и ще сключва търговски сделки чрез Световната търговска организация(СТО).\r\nПисмото на групата, подкрепяща напускането на общността, е предизвикано от застоя в преговорите с европейската общност и страха, че британският премиер ще бъде унижен по време на ключовата среща на върха на европейските лидери.\r\nИзточници от Брюксел са споделили с британското издание, че лидерите на ЕС ще кажат на Мей, че Лондон трябва да се съгласи да плати дължимите пари към европейския бюджет до 2023 година, вместо до 2021, както е според сегашното предложение, преди да се пристъпи към разговори по бъдещите търговски взаимоотношения.\r\n*** „Ислямска държава“ и „Ал Кайда“ продължават да правят планове за свалянето на самолет и провеждането на атентат, подобен на този от 11 септември 2001, въпреки че в последно време фокусът им е върху провеждането на атаки от по-малък мащаб, пише британското издание The Times, цитирайки думите на Министъра на вътрешната сигурност на САЩ Илейн Дюк.\r\nТя заяви, че атаките от по-малък мащаб, като газенето с МПС-та и нападенията с хладно оръжие, са позволили на групировките да останат в полезрението на хората и да всяват терор.\r\n„Заплахата е значителна“, подчерта Дюк. „Терористичните организации, „Ислямска държава“, „Ал Кайда“ или други, искат да направят голям атентат, като този от 11 септември. Искат да свалят самолет, разузнаването е категорично по този въпрос\".\r\nТерористите от Манчестър използваха самоделна бомба, тези в Уестминстър и Финсбъри парк в Лондон газеха жертвите си с коли, а на Лондонския мост беше използвано хладно оръжие.\r\nСпоред изданието, „Ислямска държава“ е призовала последователите си да използват всичко, което имат под ръка, без значение колко сурово или ниско ниво, за да убиват хора на Запад.\r\nАмериканският министър заяви, че те „използват малки нападения и са доволни от малките нападения. Създаването на терор е тяхната цел. Атаката с хладно оръжие предизвиква страх и поддържа терора, но това не означава, че те са се отказали от провеждането на самолетен атентат“.\r\n*** Лидерът на Лейбъристката партия на Великобритания ще бъде в Брюксел по време на днешната среща на върха на ЕС, за да обсъди позицията на своята партия за Брекзит с европейските лидери и преговарящите от страна на ЕС, пише лявото британско издание Morning Star.\r\nПътуването на Корбин в Брюксел е в резултат на договорката, постигната между президента на Европейската комисия Жан-Клод Юнкер и британския премиер Тереза Мей за полагане на повече усилия за постигането на споразумение.\r\nОт Лейбъристката партия твърдят, че плановете за Брекзит на британското правителство са „парализирани“ и Корбин ще се опита да постави ново начало на преговорите между Лондон и Брюксел.", "date": "2017.10.19", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/19/2448135/balgariya-komentari-v-svetovnite-medii-agentsiya-fokus.html", "text": "Президентът на САЩ Доналд Тръмп и премиерът на Гърция са обсъдили вариантите за доставка на природен газ от Америка за България и Гърция, предаде РИА Новости. „Повдигнахме въпроса за доставка на газ в страните от Европа, в България и Гърция. Включително и втечнен природен газ от САЩ. Това ще донесе ползи за двете страни и ще създаде работни места в САЩ“, заяви Тръмп на съвместна пресконференция с Ципрас във Вашингтон.\r\n*** Ски почивките за цялото семейство може да бъдат наистина скъпи, но ваканцията през студените месеци може и да бъде на сметка, ако се търсят оферти на правилното място. Като например в българския курорт Пампорово, който британският вестник The Guardian включи в класация за 10-те най-изгодни дестинации за семейна ски почивка.  \r\nПампорово е чудесен курорт с прекрасни гледки, страхотен терен за начинаещи и ски училище, което е високо оценено от посетителите. Сред предимствата на Пампорово трябва да се отбележи и лесния достъп до него.  \r\nПлащането на сметките за храна и напитки може сериозно да натежи на бюджета дори и на най-добре планираната ски ваканция, но Пампорово предлага на гостите си пакети, в които е включено изхранването по време на престоя. И не само - посетителите имат възможност да изберат оферта с включени карти за лифт, ски екипировка и инструктор, съобщава Радио „Фокус“ в рубриката „Балкански туристически часовник“.\r\nНякои от хотелите предлагат намалени цени за семейства с деца, които са на почивка само с един родител. Изгодна почивка в курорта може да се резервира дори и през февруари. Седемдневна почивка с включен полет, трансфер и настаняване за семейства може да се резервира на цена от 944 паунда.  \r\nВ класацията на The Guardian за 10-те най-изгодни дестинации за семейна ски почивка влиза още една балканска държава - Словения. Британското издание препоръчва ски ваканция в Кранишка гора - малък, красив курорт, сгушен в южните склонове на Алпите, близо до границите с Италия и Австрия. Той е най-старият ски курорт в Словения и предлага наистина изгодни почивки за скиори и сноубордисти, особено ако се вземат предвид цените в другите алпийски селища. Ски зоната на Кранишка гора предлага на посетителите множество писти, които са идеални както за начинаещи, така и за тези с по-голям опит. Инструкторите в ски училищата са приятелски настроени и говорят добре английски език.  \r\nПрез настъпващия зимен сезон туроператорите предлагат специални оферти за почивка в словенския курорт, които включват безплатна екипировка и ски училище за едно от децата в семейството, стига двама възрастни да са се записали.  \r\nСемейната почивка през месец февруари започва на цени от 915 паунда, в които е включена цена за полет, трансфер и настаняване на полупансион.", "date": "2017.10.19", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/19/2448136/vzglyad-parlamentarnata-forma-na-upravlenie-tlaska-moldova-kam-bezkrayna-kriza.html", "text": "Противопоставянето на молдовския президент Игор Додон и правителството на страната е преминало на по-високо ниво, пише руското издание „Взгляд“. Конституционният съд на страната излезе с решение: отказът на президента да утвърди този или онзи министър означава „отказ на президента да изпълнява своите конституционни задължения“, което е равнозначно на „временна невъзможност за реализиране на мандата“. Според съдиите, в този случай е възможно назначаването на председателя на парламента или премиера за изпълняващ задълженията на държавен глава.\r\nСпоред изданието, по този начин не става ясно какъв е смисълът от разделението на властите и съществуването на президентския пост и не е удивително, че Игор Додон е реагирал на решението крайно рязко: „Това не може да бъде определено по друг начин, освен като узурпация на властта“, заяви той.\r\nПравителството на Молдова се обърна към Конституционния съд на страната на 19 септември, след като Игор Додон отказа за втори път да утвърди за министър на отбраната 32-годишния председател на „Народно-европейската партия“ Еуджен Струза. Вместо него, президентът предлага Виктор Гайчук, заемал поста в периода 2000-2004 година.\r\nОт редакцията на „Взгляд“ правят извод, че тази ситуация е изгодна за САЩ, които умеят да се възползват от подобни противоречия, докато Русия традиционно действа по друг модел, залагайки открито на силни индивидуални играчи. \r\nОт изданието предупреждават, че когато се говори, че Русия трябва да премине към парламентарна форма на управление, трябва да се има предвид съдбата на Реч Посполита и това, че САЩ не бързат да се отказват от президентската форма на управление.\r\nПревод и редакция:", "date": "2017.10.19", "title": "„Взгляд“: Парламентарната форма на управление тласка Молдова към безкрайна криза"}
{"url": "http://www.focus-news.net/news/2017/10/19/2448137/voa-si-dzinpin-izlozhi-nova-viziya-za-kitay.html", "text": "Председателят на Китайската комунистическа партия(ККП) Си Дзинпин изнесе реч при откриването на 19-ия конгрес на партията, в която направи трезва оценка на предизвикателствата, стоящи пред втората икономическа сила в света и управляващата ѝ партия, излагайки амбициозна визия, която обхваща периода до средата на настоящото столетие и цели създаването на „модерна социалистическа държава“ в една „нова ера“, предава американското радио The Voice of America.\r\nВ реч продължила близо три часа и половина, по време на откриващата сесия на 19-ия конгрес на ККП, Си е говорил за бъдещето на страната и възможностите, които се откриват пред нея. Той е подчертал, че все по-силната комунистическа партия ще продължи да осветява пътя напред, но е предупредил, че това няма да стане без да бъдат преодолени предизвикателствата.\r\nВ своята реч, той е споменал неколкократно, че пред китайското ръководство стои „борба“ и е повторил тази дума над 20 пъти.\r\n„Тъй като социализма с китайска характеристика навлиза в нова ера, партията трябва да възприеме нов подход. Трябва да ковем желязо, защото страната на първо място трябва да е силна“, каза Си. „Партията и нейният авторитет се основават на спечелването на подкрепата на народа. Ние трябва да се обърнем и разрешим към това, което обществото обича и мрази“.\r\nПревод и редакция:", "date": "2017.10.19", "title": "VOA: Си Дзинпин изложи нова визия за Китай"}
{"url": "http://www.focus-news.net/news/2017/10/19/2448138/grazhdanite-veche-nyama-da-mogat-da-badat-sadeni-bez-tyahnoto-znanie-obzor.html", "text": "Народните представители приеха окончателно промени в Гражданския процесуален кодекс. Те дебатираха и гласуваха поправките в рамките на две пленарни заседания. Законопроектът обединява предложения на ГЕРБ, БСП, „Обединени патриоти“ и „Воля“. След направените промени гражданите вече няма да могат да бъдат съдени без да знаят. Невъзможността ответник по дело да бъде намерен на посочения адрес ще се констатира най-малко с три посещения на адреса от връчителя. Ако ответникът не бъде намерен в продължение на месец ще се залепва уведомление на вратата или пощенската кутия на адреса. Съдът служебно ще проверява и местоработата на ответника и ще разпорежда връчването на призовка там.\r\nЧастните съдебни изпълнители вече ще отговарят за вреди, причинени от процесуално незаконосъобразно принудително изпълнение. Депутатите въведоха крайна санкция за частните съдебни изпълнители, които могат да бъдат завинаги лишени от правоспособност при поне три предходни наказания, едно от които е било лишаване от правоспособност. С промените депутатите намалиха таксите на частните съдебни изпълнители и дадоха възможност на длъжниците да оспорват оценките на недвижимите имоти, когато се изнасят на публична продан. Неподлежащият на принудително изпълнение доход вече ще бъде обвързан с минималната работна заплата, а не както досега в абсолютни числа. Беше приет и текст, според който запор на банкова сметка на длъжник се налага до размера на дълга по изпълнителното дело. Вече няма да се допуска обезпечение на иск върху вземания на лечебните заведения от НЗОК. Както досега не се допуска и обезпечение на иск за парично вземане срещу държавата, държавните учреждения, общините и лечебните заведения по Закона за лечебните заведения. В закона се запазва недопускането на обезпечение на иск за парично вземане чрез налагане на запор върху вземания, върху които не се допуска принудително изпълнение. \r\nЗа предявените с една молба искове в защита на един интерес ще се събира една държавна такса върху защитавания интерес, независимо от броя на ответниците. Депутатите решиха за предявените с една молба искове в защита на различни интереси минималната такса да се събира от всички интереси. Не беше прието въвеждането на абсолютна 10-годишна давност върху задълженията на физическите лица. \r\nОмбудсманът Мая Манолова заяви, че ако се окаже, че и след промяната в закона частните съдебни изпълнители заобикалят закона, ще внесе нови промени. Тя благодари на депутатите, че са застанали на страната на избирателите си, което не е било лесно заради натиска на частните съдебни изпълнители. Омбудсманът коментира, че промените в ГПК са били тест за това Народно събрание, което е първото, осмелило се ограничи свръхправомощията на частните съдебни изпълнители. \r\nБиляна ИВАНОВА", "date": "2017.10.19", "title": "Гражданите вече няма да могат да бъдат съдени без тяхното знание (ОБЗОР)"}
{"url": "http://www.focus-news.net/news/2017/10/19/2448139/izvestiya-partiya-novi-iztrebiteli-su-34-e-postapila-v-habarovskite-aviochasti.html", "text": "Партия нови многофункционални изтребители-бомбардировачи Су-34 са постъпили в авиочастите на Военновъздушните сили на Русия и Противовъздушната отбрана на Източния военен окръг на страната в Хабаровска област, пише руското издание „Известия“, позовавайки се на съобщение от пресслужбата на Източния военен окръг.\r\nРуските военни са получили новите самолети от мястото на производството им в Новосибирския завод и от там са преодолели четири хиляди километра до мястото на дислокацията на авиочастта. Отбелязано е, че по време на полета, самолетите са кацали само един път – на летището в Забайкалието.\r\nСпоред съобщението на пресслужбата, изтребителите ще бъдат задействани в тактическо учение, което ще се проведе в най-близко време.\r\nПревод и редакция:", "date": "2017.10.19", "title": "“Известия“: Партия нови изтребители Су-34 е постъпила в хабаровските авиочасти"}
{"url": "http://www.focus-news.net/news/2017/10/19/2448140/moskovskiy-komsomolets-genadiy-zyuganov-prizova-rusnatsite-da-ne-izbirat-za-prezident-na-stranata-posmeshishteto-kseniya-sobchak.html", "text": "Заявлението на 35-годишната руска журналистка Ксения Собчак, че планира да се кандидатира на президентските избори в Русия през 2018 година разбуни духовете, както сред политическия елит на страната, така и сред обществеността. Някои вече са изказали поддръжка за „политическите амбиции“ на светската лъвица, но други откровено са се възмутили от новината. Сред последните е лидера на руските комунисти Генади Зюганов, пише изданието „Московский комсомолец“.\r\nЛидерът на Комунистическата партия на Русия се е отзовал скептично за заявлението на телевизионната водеща Ксения Собчак, относно намеренията ѝ да участва в президентската надпревара през 2018 година.\r\n„Отнасям се към страната и нейните жители, към избирателите и самите избори много сериозно. Да се превръща това в трагикомедия е безсмислено... Ксюша...  нарече нашата страна и народ  генетична измет. Трудно ми е да си представя, че е възможно да се кандидатираш след подобни изявления“, заяви Зюганов.\r\nЛидерът на комунистите има предвид едно от интервютата на Собчак, което тя е дала през 2010 година. Тогава тя е изказала мнение, че редица събития през XX век са направили Русия „страна на генетическа измет“.\r\nПревод и редакция:", "date": "2017.10.19", "title": "“Московский комсомолец“: Генадий Зюганов призова руснаците да не избират за президент на страната посмешището Ксения Собчак"}
{"url": "http://www.focus-news.net/news/2017/10/19/2448141/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Противопоставянето на молдовския президент Игор Додон и правителството на страната е преминало на по-високо ниво, пише руското издание „Взгляд“. Конституционният съд на страната излезе с решение: отказът на президента да утвърди този или онзи министър означава „отказ на президента да изпълнява своите конституционни задължения“, което е равнозначно на „временна невъзможност за реализиране на мандата“. Според съдиите, в този случай е възможно назначаването на председателя на парламента или премиера за изпълняващ задълженията на държавен глава.\r\nСпоред изданието, по този начин не става ясно какъв е смисълът от разделението на властите и съществуването на президентския пост и не е удивително, че Игор Додон е реагирал на решението крайно рязко: „Това не може да бъде определено по друг начин, освен като узурпация на властта“, заяви той.\r\nПравителството на Молдова се обърна към Конституционния съд на страната на 19 септември, след като Игор Додон отказа за втори път да утвърди за министър на отбраната 32-годишния председател на „Народно-европейската партия“ Еуджен Струза. Вместо него, президентът предлага Виктор Гайчук, заемал поста в периода 2000-2004 година.\r\nОт редакцията на „Взгляд“ правят извод, че тази ситуация е изгодна за САЩ, които умеят да се възползват от подобни противоречия, докато Русия традиционно действа по друг модел, залагайки открито на силни индивидуални играчи. \r\nОт изданието предупреждават, че когато се говори, че Русия трябва да премине към парламентарна форма на управление, трябва да се има предвид съдбата на Реч Посполита и това, че САЩ не бързат да се отказват от президентската форма на управление.\r\n***Партия нови многофункционални изтребители-бомбардировачи Су-34 са постъпили в авиочастите на Военновъздушните сили на Русия и Противовъздушната отбрана на Източния военен окръг на страната в Хабаровска област, пише руското издание „Известия“, позовавайки се на съобщение от пресслужбата на Източния военен окръг.\r\nРуските военни са получили новите самолети от мястото на производството им в Новосибирския завод и от там са преодолели четири хиляди километра до мястото на дислокацията на авиочастта. Отбелязано е, че по време на полета, самолетите са кацали само един път – на летището в Забайкалието.\r\nСпоред съобщението на пресслужбата, изтребителите ще бъдат задействани в тактическо учение, което ще се проведе в най-близко време.\r\n*** Заявлението на 35-годишната руска журналистка Ксения Собчак, че планира да се кандидатира на президентските избори в Русия през 2018 година разбуни духовете, както сред политическия елит на страната, така и сред обществеността. Някои вече са изказали поддръжка за „политическите амбиции“ на светската лъвица, но други откровено са се възмутили от новината. Сред последните е лидера на руските комунисти Генади Зюганов, пише изданието „Московский комсомолец“.\r\nЛидерът на Комунистическата партия на Русия се е отзовал скептично за заявлението на телевизионната водеща Ксения Собчак, относно намеренията ѝ да участва в президентската надпревара през 2018 година.\r\n„Отнасям се към страната и нейните жители, към избирателите и самите избори много сериозно. Да се превръща това в трагикомедия е безсмислено... Ксюша...  нарече нашата страна и народ  генетична измет. Трудно ми е да си представя, че е възможно да се кандидатираш след подобни изявления“, заяви Зюганов.\r\nЛидерът на комунистите има предвид едно от интервютата на Собчак, което тя е дала през 2010 година. Тогава тя е изказала мнение, че редица събития през XX век са направили Русия „страна на генетическа измет“.", "date": "2017.10.19", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/10/19/2448142/tass-generalniyat-sekretar-na-oon-se-e-razporedil-da-se-zapochne-podgotovka-za-nov-krag-ot-pregovori-za-siriya.html", "text": "Генералният секретар на ООН Антонио Гутериш е поръчал на специалния посланик на организацията за Сирия, Стефан де Мистура, да активизира работата за провеждането на нов кръг преговори  между Дамаск и опозицията, предава ТАСС, позовавайки се на съобщение от специалния представител на Генералния секретар на ООН Стефан Дюжарик.\r\nСпоред съобщението, Гутериш „продължава да следи внимателно“ ситуацията в сирийския град Ракка, където се провежда операция срещу терористичната групировка „Ислямска държава“ и призовава участниците в бойните действия да обезопасят мирните жители и да предоставят достъп, за да им бъде оказана хуманитарна помощ.\r\n„Последните събития в Сирия отново показват спешната необходимост за възобновяване на политическия процес. Генералният секретар поръча на своя специален посланик Стефан де Мистура да проведе консултации с всички заинтересовани страни и да активизира усилията за провеждането на нов кръг междусирийски преговори, на основата на Женевското комюнике и съответстващата резолюция на Съвета за сигурност, включително резолюция 2254 (2015 г.)“, пише в писменото заявление на Дюжарик.\r\nПревод и редакция:", "date": "2017.10.19", "title": "ТАСС: Генералният секретар на ООН се е разпоредил да се започне подготовка за нов кръг от преговори за Сирия"}
{"url": "http://www.focus-news.net/news/2017/10/19/2448143/ria-novosti-rastat-na-kitayskiya-bvp-za-tretoto-trimesechie-na-2017-godina-se-e-zabavil-do-68.html", "text": "Брутният вътрешен продукт на Китай се е повишил с 6,8% за третото тримесечие на 2017 година, в сравнение със същия период на миналата година, като за предишните две тримесечия на годината растежът е бил с 6,9%, предава РИА Новости.\r\n„Съгласно предварителните данни, ръстът на китайския БВП за третото тримесечие на 2017 година е бил 6,8%“, пише в разпространен днес доклад.\r\nТемповете на растежа на БВП на Китай през 2016 година са се забавили до 6,7% против 6,9% през 2015 година, регистрирайки най-лошия резултат за последните 26 години, което, обаче, съвпада с официалните прогнози на властите, обявени в началото на 2016 година.\r\nПревод и редакция:", "date": "2017.10.19", "title": "РИА Новости: Ръстът на китайския БВП за третото тримесечие на 2017 година се е забавил до 6,8%"}
{"url": "http://www.focus-news.net/news/2017/10/19/2448144/prokuraturata-zapochna-proverka-po-tvardeniya-na-bsp-che-zam-ministarat-na-transporta-angel-popov-e-sabiral-pari-za-urezhdane-na-razreshitelni-za-prevoz-na-tovari-obzor.html", "text": "БСП сигнализира, че зам.-министърът на транспорта Ангел Попов е събирал пари за уреждане на разрешителни за превоз на товари в периода 2012-2014 г. Това стана по време на брифинг в Народното събрание, където народните представители от „БСП за България“ Георги Свиленски и Таско Ерменков дадоха подробности около казуса. От БСП напомниха, че през май месец тази година, по време на сформирането на правителството, срещу предложението за назначаване като зам.-министър на транспорта на Ангел Попов е имало съпротива от целия транспортен бранш. Тогава от Националното сдружение на българските превозвачи сезират премиера, че Попов в качеството му на председател на браншова организация в периода 2012-2014 година си е позволявал да събира пари от колегите си превозвачи с цел уреждане на разрешителни за превоз на товари. „Цялата ситуация по това как ги е събирал и предавал, от чие име и на кого е трябвало да ги предаде са го написали тогава. 6 месеца след този сигнал продължава да бъде зам.-министър на транспорта“, аргументира се Георги Свиленски. По думите му освен писмото, което е заведено в Министерски съвет, има и декларация от човек, който е дал пари на Попов. „Застанал е с трите си имена, фирма и адрес и декларира, че е дал пари за разрешение“, коментира депутатът. Георги Свиленски отправи въпрос към министър-председателя дали е сезирал прокуратурата по случая и подчерта, че ако не го е направил, от БСП се заемат да подадат такъв сигнал.\r\nВеднага последва отговор от НФСБ, от чиято квота е зам.-министър Попов. На брифинг в парламента депутатът от ПГ на „Обединени патриоти“ Борис Ячев коментира, че твърденията на БСП имат за цел да отвлекат общественото внимание и да го насочат в друга посока. „За да бъде отвлечено вниманието от болната тема – скандалите с депутатския брат в Русе, днес се измисля и се поднася една претоплена манджа с едни сигнали от месец май, по които има заведено и дело“, аргументира се Ячев. Той припомни, че още в началото на месец май Ангел Попов е завел дело за набеждаване и публично оронване на престижа заради твърденията на една международна транспортна организация. По думите му от вчера „Автомобилна администрация” е предприела принудителни административни мерки към един от членовете на същата тази международна транспортна асоциация, които водят до временно отнемане на лиценза, а според него именно тази мярка е повод за днешната атака от страна на БСП. \r\nВъв връзка с казуса от държавното обвинение съобщиха, че главният прокурор Сотир Цацаров се е самосезирал, а повод за това е медийна публикация със заглавие „БСП: Зам.-министър на транспорта изнудвал превозвачи“. Главният прокурор е разпоредил на Софийска градска прокуратура незабавно извършване на проверка. В хода на проверката прокуратурата ще снеме обяснения от народния представител Георги Свиленски и Ангел Попов - заместник министър на транспорта. Ще бъде изискана информация от кабинета на министър – председателя на Р България дали е постъпвал сигнал от Националното сдружение на българските превозвачи с оплаквания срещу действия на Ангел Попов – заместник министър на транспорта. Ще се изиска информация и от Националното сдружение на превозвачите за това изпращали ли са сигнал с описаните в публикацията твърдения за действия на Ангел Попов. \r\nОт прокуратурата уверяват, че проверката ще бъде извършена в максимално кратки срокове.", "date": "2017.10.19", "title": "Прокуратурата започна проверка по твърдения на БСП, че зам.-министърът на транспорта Ангел Попов е събирал пари за уреждане на разрешителни за превоз на товари (ОБЗОР)"}
{"url": "http://www.focus-news.net/news/2017/10/19/2448145/afp-dnes-v-1100-chasa-balgarsko-vreme-izticha-krayniyat-srok-za-karles-puchdemon-da-se-otkazhe-ot-obyavyavaneto-na-nezavisimost-na-kataluniya.html", "text": "Президентът на регионалното правителство на Каталуния Карлес Пучдемон трябва да се откаже от обявяването на независимост на областта от Испания или да се сблъска с безпрецедентен ход от страна на правителството в Мадрид, което заплаши да отнеме автономния статут на региона, предава AFP.\r\nПучдемон, който предизвика най-сериозната политическа криза в Испания от десетилетия, след като проведе референдум за независимост на Каталуния от Испания на 1 октомври, въпреки че Конституционния съд на страната го обяви за нелегален, получи срок до 10.00 часа (11.00 часа българско време) на 19 октомври, за да каже ясно дали обявява едностранно независимост на региона или не. \r\nПравителството на министър-председателя Мариано Рахой заплаши, че ще използва член 155 от испанската конституция – мярка, която би позволила на Мадрид да отнеме автономния статут на Каталуния – ако Пучдемон не се откаже от намеренията си да обяви независимост.\r\nВ Испания има колебания по въпроса, дали налагането на директно управление над автономната област няма да задълбочи още повече кризата. \r\nЕдин от лидерите на „Каталунската европейско-демократична партия“ на Пучдемон, Марта Паскал, каза на репортерите, че ако Мадрид задейства член 155, партийните членове ще поискат от лидера си да обяви независимост незабавно. От своя страна, изглежда правителството на Рахой  е предложило на каталунските сецесионисти изход от ситуацията в последния момент, чрез провеждането на регионални избори санкционирани от Мадрид, които биха позволили на избирателите в Каталуния да определят сами бъдещето си.\r\nИзточник от правителството на Рахой е споделил с AFP, че провеждането на избори ще се счита за „връщане към законността“ от страна на Пучдемон, докато лидера на опозицията в Мадрид Педро Санчес, от Испанската социалистическа работническа партия, „без съмнение“ би се отказал от използването на член 155. В отговор, източник от каталунското правителство заяви, че изборите „не са сред приоритетите“ им, но не са изключени.\r\n„Няма да реагираме на неофициални декларации от правителството“, е казал източникът. „Чакаме да видим какво ще реши (Мадрид) утре“.\r\nПревод и редакция:", "date": "2017.10.19", "title": "AFP: Днес в 11.00 часа българско време изтича крайният срок за Карлес Пучдемон да се откаже от обявяването на независимост на Каталуния"}
{"url": "http://www.focus-news.net/news/2017/10/19/2448146/pregled-na-mezhdunarodnite-novini-do-6-chasa-agentsiya-fokus.html", "text": "Американският посланик  Ники Хейли призова Съвета за сигурност на ООН да последва действията на Доналд Тръмп срещу Иран, пише The Times of Israel. \r\nТя каза, че Иран „многократно е забивал носа си“ в резолюциите на Съвета за сигурност относно иранската подкрепа за „тероризма и регионалните конфликти“.\r\n„Още по-лошо, режимът си играе с този съвет. Иран се прикрива зад твърденията, че технически спазва ядреното споразумение, докато нарушава другите граници на поведението си“, заяви тя.\r\n*** Джип „Лексус“ се вряза в тълпа в центъра на украинския град Харков, в резултат от което загинаха шест души, а още пет са хоспитализирани заради получените травми, предава РИА Новости, позовавайки се на съобщение от вътрешното министерство на Украйна.\r\nИнцидентът се е случил в около 20:45 (съвпада с българското време) на улица Сумска. В резултат от произшествието са пострадали 11 души, пише в съобщение на местната полиция, публикувано в социалната мрежа Фейсбук.\r\nОт вътрешното ведомство уточняват, че джипът се е врязал в тълпата след сблъсък с друг автомобил. Жената, която е била зад волана е задържана от органите на реда и срещу нея е образувано дело от углавен характер, тя е е карала с превишена скорост и се е опитала да мине на червено.\r\n*** Испанското правителство е предложило на лидерите на Каталунското регионално правителство да проведат предсрочни избори в областта, които биха разрешили най-сериозната политическа криза в Испания от десетилетия, предава AFP, позовавайки се на неназовани източници от централното правителство в Мадрид.\r\nНяколко часа преди изтичането на срока, даден от испанския премиер Мариано Рахой на каталунския президент Карлес Пучдемон, в 10 часа българско време на 20 октомври, в рамките на който той трябва да каже дали обявява независимост на автономната област или не, испанското правителство е предложило провеждането на предсрочни регионални избори, „които могат да бъдат считани за връщане към законността“, според източника на агенцията.\r\nПо-рано днес, от Мадрид предупредиха Пучдемон, че ако не преосмисли решението си за обявяване на независимост на Каталуния, правителството ще започне процедура за отнемане на автономията на региона.\r\n*** Държавният секретар на САЩ Рекс Тилърсън заяви, че Белият Дом иска „драматично задълбочаване“ на връзките с Индия и издигането ѝ до нивото на ключов партньор на Съединените щати, в противовес на негативното влияние на Китай в Азия, предава Reuters.\r\nТилърсън, който ще посети Ню Делхи през следващата седмица, направи изказването си само един месец преди предвиденото посещение на президента на САЩ Доналд Тръмп в Китай. Той заяви, че Съединените щати обмислят създаването на алтернативи на китайското финансиране за инфраструктурни проекти в Азия.\r\nВ друг коментар, който може да засегне Пекин, той предположи, че Вашингтон може да покани  някои държави, включително Австралия, да се присъединят към военното сътрудничество между САЩ, Япония и Индия - нещо, срещу което се противопоставя Пекин, подозирайки, че подобни действия са насочени срещу него.\r\n„САЩ искат конструктивни взаимоотношения с Китай, но няма да се скрием от предизвикателствата, които той поставя към установения ред и опитите му да подмени суверенитета на съседните си държави, причинявайки вреда на САЩ и нашите приятели“, заяви Тилърсън.\r\nТой призова Индия да използва потенциала си на лидер в международната сигурност и каза, че Вашингтон е готов да помогне за повишаването на отбранителните ѝ способности.\r\n*** Министър-председателят на Великобритания Тереза Мей ще отправи директно обръщение към гражданите на Европейския съюз, живеещи в Обединеното кралство, да останат в страната след Брекзит и  увери, че няма намерение да ги използва като „разменна монета“ в преговорите с Брюксел, като освен това, обеща, че ще улесни пътя към установяването им в страната, пише приближеното към Лейбъристката партия британско издание The Guardian.\r\nМей иска да успокои европейските граждани, че въпреки трудностите в преговорите с ЕС, те няма да бъдат принудени да напуснат страната. \r\n„Няма как да бъда по-ясна: гражданите на ЕС, които живеят легално в Обединеното кралство, ще могат да останат“, подчерта тя.\r\nКоментарите на британския премиер идват преди посещението ѝ в Брюксел, за ключовата среща на върха на ЕС, по време на  която трябва да бъде решено дали е постигнат достатъчен напредък в преговорите за Брекзит по темите за правата на европейските граждани,  Северна Ирландия и финансовите задължения на Лондон, преди да се пристъпи към разговори за бъдещите търговски отношения между страните.\r\nТереза Мей ще увери гражданите на ЕС, че Лондон и Брюксел „са на крачка“ от постигане на споразумение за правата им, като спорните въпроси са за правата на европейците да гласуват, довеждането на членове на семействата им и свободното придвижване, а не за това, дали ще могат да останат в страната.\r\n„Европейските граждани, които са построили животите си във Великобритания, имат голям принос за нашата страна. Ние искаме те и техните семейства, да останат“, подчерта британският премиер.\r\n*** Лидерът на Каталуния Карлес Пучдемон е обещал да продължи с действията си за постигане на независимост, дори Испания да отнеме автономния статут на региона, само няколко часа преди изтичането на крайния срок, даден на каталунския лидер от испанския премиер Мариано Рахой, за да каже ясно дали обявява отделянето на областта от Испания, предава Reuters, позовавайки се на информация от неназован източник, приближен до президента на каталунското регионално правителство.\r\nСрокът, даден от Министър-председателя на Испания Мариано Рахой на Пучдемон, за оттегляне на декларацията за независимост на Каталуния, изтича в 11 часа българско време в четвъртък.\r\nКаталунският президент направи символична декларация за независимост на областта през изминалата седмица, но временно задържа действието ѝ, за да проведе разговори с централното правителство в Мадрид. Източникът на агенцията твърди, че той ще направи пълна декларация на независимост, ако Рахой използва член 155 от испанската конституция, за да отнеме автономията на североизточния испански регион.\r\n*** Председателят на Китайската комунистическа партия(ККП) Си Дзинпин изнесе реч при откриването на 19-ия конгрес на партията, в която направи трезва оценка на предизвикателствата, стоящи пред втората икономическа сила в света и управляващата ѝ партия, излагайки амбициозна визия, която обхваща периода до средата на настоящото столетие и цели създаването на „модерна социалистическа държава“ в една „нова ера“, предава американското радио The Voice of America.\r\nВ реч продължила близо три часа и половина, по време на откриващата сесия на 19-ия конгрес на ККП, Си е говорил за бъдещето на страната и възможностите, които се откриват пред нея. Той е подчертал, че все по-силната комунистическа партия ще продължи да осветява пътя напред, но е предупредил, че това няма да стане без да бъдат преодолени предизвикателствата.\r\nВ своята реч, той е споменал неколкократно, че пред китайското ръководство стои „борба“ и е повторил тази дума над 20 пъти.\r\n„Тъй като социализма с китайска характеристика навлиза в нова ера, партията трябва да възприеме нов подход. Трябва да ковем желязо, защото страната на първо място трябва да е силна“, каза Си. „Партията и нейният авторитет се основават на спечелването на подкрепата на народа. Ние трябва да се обърнем и разрешим към това, което обществото обича и мрази“.\r\n*** Генералният секретар на ООН Антонио Гутериш е поръчал на специалния посланик на организацията за Сирия, Стефан де Мистура, да активизира работата за провеждането на нов кръг преговори  между Дамаск и опозицията, предава ТАСС, позовавайки се на съобщение от специалния представител на Генералния секретар на ООН Стефан Дюжарик.\r\nСпоред съобщението, Гутериш „продължава да следи внимателно“ ситуацията в сирийския град Ракка, където се провежда операция срещу терористичната групировка „Ислямска държава“ и призовава участниците в бойните действия да обезопасят мирните жители и да предоставят достъп, за да им бъде оказана хуманитарна помощ.\r\n„Последните събития в Сирия отново показват спешната необходимост за възобновяване на политическия процес. Генералният секретар поръча на своя специален посланик Стефан де Мистура да проведе консултации с всички заинтересовани страни и да активизира усилията за провеждането на нов кръг междусирийски преговори, на основата на Женевското комюнике и съответстващата резолюция на Съвета за сигурност, включително резолюция 2254 (2015 г.)“, пише в писменото заявление на Дюжарик.\r\n***", "date": "2017.10.19", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/19/2448147/tass-severna-koreya-obeshta-da-nanese-na-sasht-neveroyaten-i-neochakvan-udar.html", "text": "Северна Корея заплаши да нанесе на САЩ „невероятен“ удар в най-неочаквания момент. Това пише в разпространено днес съобщение от севернокорейска агенция, публикувано във връзка с провежданите съвместни учения на южнокорейските и американските Военноморски сили, в близост до Корейския полуостров, предава ТАСС.\r\n„Съединените щати очевидно са полудели, докарвайки точно под носа ни цели, които вече определихме като главни. САЩ трябва да имат предвид, че нашият удар ще ги застигне в най-неочаквания момент в неочаквано място“, отбелязва агенцията.\r\nАвионосна ударна група на Военноморските сили на САЩ провежда съвместни учения с кораби от ВМС на Южна Корея край бреговете на Корейския полуостров. Маневрите започнаха на 16 октомври и ще продължат до 26 октомври.\r\nСпоред сведения от командването на 7-и флот на ВМС на САЩ, ученията ще се водят на територията на Японско и Жълто море. Тяхната цел е отработването на съвместния действия по море. Освен това, в тях ще се включат и американците есминци USS Stethem и USS Mustin, както и авиация на двете страни. Военнослужещите на САЩ и Южна Корея ще отработят и действия по намиране и прихващане на балистични ракети, изстреляни от територията на Северна Корея.\r\nПревод и редакция:", "date": "2017.10.19", "title": "ТАСС: Северна Корея обеща да нанесе на САЩ „невероятен и неочакван“ удар"}
{"url": "http://www.focus-news.net/news/2017/10/19/2448148/vvs-siriyski-bezhanets-ot-kardif-e-zaplashen-ot-deportatsiya-v-balgariya.html", "text": "Сирийски бежанец, който е пред депортация в България, поиска да бъде оставен при семейството си в Кардиф, предава BBC.\r\nСлед като домът му в Алепо е бил разрушен  по време на въздушна атака, по-голямата част от семейството му се е установила в Уелс и е получила разрешение да остане, а 20-годишния Мохамед Мирзо е платил хиляди евро, за да бъде докаран в Кардиф с камион.\r\nГоворител на вътрешното министерство на Великобритания е заявил, че той трябва да кандидатства за убежище в първата страна от ЕС, в която е пристигнал, която е България.\r\nМирзо, чието семейство развива бизнес в Кардиф, е казал, че се страхува да се върне в източноевропейската страна, тъй като не е получил добро отношение по време на пребиваването си там.\r\nПревод и редакция:", "date": "2017.10.19", "title": "ВВС: Сирийски бежанец от Кардиф е заплашен от депортация в България"}
{"url": "http://www.focus-news.net/news/2017/10/19/2448149/ria-novosti-rusiya-e-dala-23-miliarda-dolara-na-zaem-na-sasht-za-edin-mesets.html", "text": "Руските инвестиции в ценни книжа на САЩ през месец август са се увеличили до 2,3 милиарда долара, което е повече от предходния месец, предава РИА Новости, позовавайки се на данни, публикувани от финансовото министерство на Съединените щати.\r\nОбщия обем на руските вложения в ценни книжа на САЩ е 105,4 милиарда долара. В сравнение с показателите от август 2016 година, те са се увеличили със 17,9 милиарда долара.\r\nВ списъка на чуждестранните държави-кредиторки на САЩ, Русия заема 14-о място. На първа позиция е Китай, на втора е Япония. Тези страни са вложили в американски ценни книжа, съответно 1,2 и 1,1 трилиона долара.\r\nПревод и редакция:", "date": "2017.10.19", "title": "РИА Новости: Русия е дала 2,3 милиарда долара на заем на САЩ за един месец"}
{"url": "http://www.focus-news.net/news/2017/10/19/2448150/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде предимно слънчево, с разкъсана висока облачност. В сутрешните часове на отделни места в низините ще се образува мъгла или ниска облачност. Ще бъде почти тихо. Минималните температури ще са предимно между 5° и 10°, максималните - между 21° и 26°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област Варна: Движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно /за Перник/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /за София/.\r\nВ понеделник, вторник, сряда, четвъртък, петък и неделя в часовете от 6:00 ч. до 9:00 ч., движението на МПС се извършва двупосочно в лявото платно – една лента в посока Перник и две ленти за София, от км 8+160 до км 9+580.\r\nВ понеделник, вторник, сряда, четвъртък, петък и неделя в часовете от 16:00 ч. до 19:00 ч., движението на МПС се извършва двупосочно в лявото платно – една лента в посока София и две ленти за Перник, от км 8+210 до км 9+430.\r\nПрез останалата част от денонощията, включително и съботните дни, движението на МПС се извършва двупосочно в лявото платно – една лента в посока София и две ленти за посока Перник, от км 8+210 до км 9+430. Срок до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; \r\nОграничения по път I-1 в участъка при Владая, както следва:\r\n- движението от км 276+590 до км 277+473 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+810 до км 276+470 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+470 до км 276+125 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 277+153 до км 276+810 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+810 до км 276+470 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+470 до км 276+125 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\nСрок до 21.10.2017 г.\r\nобласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г.;  Русе – В.Търново от км 6+000 до км 65+749 – движението е с ограничена скорост 40 км/ч поради полагане на пътна маркировка. Движението се регулира от сигналисти. Срок до 20.10.2017 г.; Русе – В.Търново, разкл.с.Иваново при км 18+800 – ремонтни дейности, укрепване на пътен банкет. Движение на МПС в едната лента с пропускателен режим. Срок до 19.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 19.10.2017 г.; движението в участъка при ГКПП Гюешево – с. Драгомирово от км 0+375 до км 42+480 се осъществява с повишено внимание поради ремонтни дейности. Стеснена е една от лентите за движение. Срок до 21.1.2017 г.; област Сливен: Оризари-Бинкос от км 358+200 до км 359+000 – изрязване храсти. Срок до 20.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът III-103: Движението по път III-103 Роман – Батулци от км 28+385 до км 35+065 се осъществява с повишено внимание поради частични ремонти по асфалтовата настилка и изрязване на храсти и млада гора. Стеснена е една от лентите за движение. Срок до 20.10.2017 г. \r\nПът III-161: Движението по път III-161 Ребърково – Лютидол – граница Ботевград от км 0+000 до 5+063 и от км 6+296 до км 8+700 се осъществява с повишено внимание поради изтегляне на оптичен кабел. Стеснена е една от лентите за движение. Срок до 20.10.2017 г.\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843: Движението по път III-843 Сърница – Бърдуче от км 48+000 до км 53+800 се осъществява в една поради локални ремонти. Срок до 23.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-623: Движението по път III-623 Извор – граница Кюстендил в участъка Земен – Калотинци от км 50+000 до км 55+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 20.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Виево при км 8+767 – кофражни и бетонови работи за нов водосток. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІІ-864 Проглед-Пампорово при км 3+900 – направа на обратен насип зад подпорна стена. Движение с повишено внимание в свободната лента, съобразно създадената организация на движение. Срок до 20.10.2017 г.; \r\nПът ІІI-867: Движението по път ІІI-867 Средногорци – проход Печинско от км 0+000 до км 13+800 – движение с повишено внимание в свободната лента съобразно организацията поради оформяне на земни окопи и почистване на отводнителни съоръжения. Срок до 23.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n- Шести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-701: Движението по път III-701 Секулово – Нови пазар в участъка от с. Дойранци до с. Никола Козлево от км 23+400 до км 30+437 се осъществява в една лента поради ремонтни дейности. Срок до 20.10.2017 г.\r\nПът III-7004:  Движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.19", "title": "Актуална пътна обстановка"}
{"url": "http://www.focus-news.net/news/2017/10/19/2448151/predstoyashti-sabitiya-v-stranata-za-19-oktomvri-agentsiya-fokus.html", "text": "***\r\nОт 09.00 часа ще започне заседанието на Народното събрание.\r\n***\r\nЗаместник министър-председателят по обществения ред и сигурност и министър на отбраната Красимир Каракачанов ще проведе работна среща на тема „Проникване на радикален ислям в Република България – заплахи и мерки за противодействие“. В нея ще участват министри, заместник-министри  и експерти от министерствата на вътрешните работи,  на отбраната, на финансите, на образованието и науката, представители на прокуратурата, ДАНС, ДАР, дирекция „Вероизповедания“ към МС, както и експерти от научните среди.\r\n***\r\nОт 11.20 часа в пленарната зала на Народното събрание ще бъде приветствана парламентарна делегация, водена от заместник-председателя на Държавното събрание на Унгария Марта Матра. Непосредствено след това те ще разговарят с председателя на българския парламент Димитър Главчев. От 12.00 часа делегацията ще се срещне с членовете на Групата за приятелство България – Унгария в зала „Изток” на Народното събрание. По-късно унгарските гости ще имат разговор със заместник-председателя на българския парламент Цвета Караянчева и с председателя на Комисията по външна политика Джема Грозданова. \r\n***\r\nОт 16.15 часа в сградата на Министерството на вътрешните работи ще се проведе брифинг след срещата между министъра на вътрешните работи Валентин Радев и словашкия му колега Роберт Калиняк. \r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n***\r\nОт 09.00 часа в Софийската духовна семинария, която носи името на св. Йоан Рилски ще започне празнична св. Литургия. Тя ще бъде оглавена от Негово високопреосвещенство Западно- и Средноевропейския митрополит Антоний.\r\n***\r\nОт 09.00 часа ще бъде открит благотворителният турнир за купа „Емил Шарков“. Турнирът е част от градското първенство на София по мини футбол за служители на МВР, „Спортна зона“.\r\n***\r\nОт 09.15 часа ръководството на КНСБ ще се срещне с парламентарната група на ГЕРБ в Народното събрание. На срещата ще бъдат обсъдени законодателните приоритети на КНСБ, както и анализът на Конфедерацията на управленската програма на кабинета.\r\n***\r\nОт 09.30 часа 15-и състав на Софийски градски съд ще заседава по делото срещу Любомир Димитров – Гребеца (чл. 115-118 НК).\r\n***\r\nОт 09.30 часа 25-и състав на Софийски градски съд ще заседава по делото срещу Кирчо Киров (чл.357, ал.1).\r\n***\r\nОт 10.00 часа в сградата на КЕВР ще се проведе обществено обсъждане на проект на изменение и допълнение на Правила за водене на Единна система за регулаторна отчетност на ВиК операторите, приети от КЕВР с решение от 19 април 2016 г.\r\n***\r\nОт 10.00 часа в Българската търговско-промишлена палата ще бъде открит двудневен Българо-руския икономически форум, по време на който ще бъде представен Новият Митнически кодекс на Евразийския икономически съюз.\r\n***\r\nОт 10.00 часа 12-и състав на Специализирания наказателен съд ще заседава по делото срещу Г. Ганчев, Д. Ганчев и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Д. Митров, И. Митров и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 18-и състав на Специализирания наказателен съд ще заседава по делото срещу С. Петров, В. Косев и Й. Христовска, на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в столичния ресторант The View ще бъдат обявени имената на финалистите в десетото юбилейно издание на конкурса „Мениджър на годината“.\r\n***\r\nОт 10.30 часа 1-ви състав на Специализирания наказателен съд ще заседава по делото срещу С. Карим, А. Али и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 10.30 часа 17-и състав на Специализирания наказателен съд ще заседава по делото срещу И. Стаменов за кумулиране на наказанията.\r\n***\r\nОт 11.00 часа в БТА ще се състои пресконференция на тема „Клиничната хомеопатия – медицински метод или измама?“.\r\n***\r\nОт 11.00 часа в литературен клуб „Перото“ ще се състои пресконференция по повод откриването на осмото издание на Международния фестивал за независимо кино София Индипендънт Филм Фестивал 2017.\r\n***\r\nОт 11.00 часа във ВИП залата на Софийската опера ще се състои пресконференция, посветена на премиерата на операта \"Кармен\" от Бизе.\r\n***\r\nОт 11.00 часа Народният театър \"Иван Вазов\" ще се състои пресконференция по повод стартиране дейността на Фондация \"Основа-та\", чиято цел е подкрепа и популяризиране на Народния театър.\r\n***\r\nОт 11.00 часа 7-и състав на Специализирания наказателен съд ще заседава по делото срещу И. Иванов, Х. Георгиев и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 4-ти състав на Специализирания наказателен съд ще заседава по делото срещу Д. Дуро, М. Басей и П. Боро, на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в „+ Това“ на ул. „Марин Дринов“ 30 ще бъде представена застрахователната онлайн платформа 24ins.bg.\r\n***\r\nОт 11.30 часа в зала №5 на Столична община ще се състои обществено обсъждане на проекта на нова наредба за обществения ред в София.\r\n***\r\nОт 11.30 часа в централата на КНСБ ще се състои пресконференция на тема „Как рекордният летен туристически сезон се отрази върху заетостта в сектора и какви заплати получаваха работещите в българските курорти?“.\r\n***\r\nОт 12.00 часа в Националния пресклуб на БТА Федерацията на потребителите в България (ФПБ), Българската агенция по безопасност на храните (БАБХ) и Комисията за защита на потребителите (КЗП) ще подпишат Меморандум за сътрудничество и съвместна дейност и ще дадат пресконференция на тема: \"Да спрем фалшивата информация към българските потребители”.\r\n***\r\nОт 12.00 часа Столичен общински съвет е с вход свободен за всички жители и гости на София.\r\n***\r\nОт 13.00 часа в Националния пресклуб на БТА Княз Никита Лобанов-Ростовский – член на УС на фондация „Св. св. Кирил и Методий“ и Румен Петков – член на Инициативния комитет за честването на 140-та годишнина от Плевенската епопея ще дадат пресконференция.\r\n***\r\nОт 13.30 часа в хотел „Хемус“ Туристическия борд на Белград организира официална пресконференция за туристическия бранш на тема „Белград като уикенд дестинация през 2018 г.“.\r\n***\r\nОт 13.30 часа 10-и състав на Специализирания наказателен съд ще заседава по делото срещу Н. Тошев, Г. Мирчев и др., на които са повдигнати обвинения за организиране и ръководене на организирана престъпна група.\r\n***\r\nОт 14.30 часа в зала „Изток” на Народното събрание ще се проведе кръгла маса на тема „Проблеми на детското здравеопазване в Република България”. Форумът е организиран от Българската педиатрична асоциация и е под патронажа на парламентарната Комисия по здравеопазването.\r\n***\r\nОт 15.00 часа 13-и състав на Специализирания наказателен съд ще заседава по делото срещу П. Мургински, В. Петков и М. Колев, на които са повдигнати обвинения за организиране и ръководене на организирана престъпна група.\r\n***\r\nОт 17.30 часа обновената къща музей „П. К. Яворов” ще бъде официално отворена за посетители. \r\n***\r\nОт 18.00 часа в зала „София“ на хотел „Маринела“ ще се състои брифинг, на който ще бъде представен носителят на престижната награда на лекарското съсловия в България – Лекар на годината 2017. Официалната церемония по връчването на наградите на Български лекарски съюз ще се състои по-късно в зала EFE в хотела.\r\n***\r\nОт 18.00 часа в сградата на Съюза на архитектите ще се състои премиерата на книгата на художника Владо Руменов „Защо Тибет”.\r\n***\r\nОт 19.00 часа в Гьоте-институт ще се състои Аудио-визуална презентация – концерт на Михаил Големинов „Изгревът на електроакустичната музика“.\r\n***\r\nОт 10.30 часа Областен информационен център – Ловеч организира открита приемна на тема „Предстоящи възможности до края на 2017 г.“.  \r\n***\r\nОт 13.00 часа кметът Георги Икономов ще посрещне делегация от Унгария, водена от държавния секретар Миклош Шолтес, която е у нас по повод официалния празник на българо-унгарското приятелство.\r\n***\r\nОт 11.00 часа в Заседателна зала № 5 на Община Благоевград ще се състои първа междинна пресконференция по проект: „Благоустрояване на градската среда”.\r\n***\r\nОт 11.30 часа кметът на Община Благоевград д-р Атанас Камбитов ще направи първа копка на обект „Обновяване и облагородяване на площад „Георги Измирлиев – Македончето“.\r\n***\r\nОт 16.00 часа в Университетския център „Бачиново“ ще се проведе научна конференция с международно участие по повод 30 години обучение по химия в Югозападния университет „Неофит Рилски“. Основните тематични направления ще бъдат: неорганична химия, органична химия, аналитична химия, физикохимия, медицинска химия и методика на обучението по химия.\r\n***\r\nОт 19.00 часа Възпитаниците на Центъра за личностно и творческо развитие на децата на Благоевград ще имат възможност да се срещнат и свирят заедно със световния музикант Пабло Мецелани в студиото на Радио Благоевград.\r\n***\r\nОт 12.00 часа на площада ще бъде раздаден курбан за здраве. \r\n***\r\nОт 08.00 часа в храм „Свети Йоан Рилски“ ще бъде отслужена празнична утреня по повод първата копка за изграждане на Неделно училище към храм „Свети Йоан Рилски“. От 09.00 часа отново в храма сливенският митрополит Иоаникий ще отслужи празнична Света литургия.\r\n***\r\nОт 14.00 часа в Културен център „Морско казино“ ще се проведе семинар на тема: „Какво да правим при данъчни ревизии и спорове?“.\r\n***\r\nОт 14.00 до 16.00 часа общинският съветник от ПП ГЕРБ Славчо Славов ще проведе срещи с гражданите в офиса на партията на ул. „Георги Бенковски” №1.\r\n***\r\nОт 18.30 часа за втори път в галерия „Ларго” със самостоятелна изложба ще гостува варненският художник Светлин Ненов. Експозицията се нарича „В синьо-бялата омая“.\r\n***\r\nОт 10.00 часа актьорът и режисьор Искрен Красимиров ще изнесе открит урок „Незабравимата България“ в Езикова гимназия „Проф. д-р Асен Златаров“.\r\n***  \r\nОт 10.00 часа в Библиотечно-информационния център, пети корпус на Великотърнвоския университет ''Св. св. Кирил и Методий'' ще се проведе трансгранична трудова борса и форум за кариерно развитие. \r\n***\r\nОт 14.00 часа в Младежкия дом ще се проведе обучение на МИКЦ на тема „Развитие на комуникативните умения за преодоляване на агресивно поведение“.\r\n***\r\nОт 17.30 часа пред паметника „Майка България“ ще бъде отбелязан Празника на Търновския гарнизон. \r\n***\r\nОт 17.30 часа часа актьорът и режисьор Искрен Красимиров ще гостува в централната сграда на Регионална библиотека „П. Р. Славейков“, за да представи новия си филм за Апостола на свободата Васил Левски „ЛЪВСКИЙ – Европеец в Българско“.\r\n***  \r\nОт 19.00 часа Малък Драматичен Театър „Старостолица“ ще представи спектакъла \"Покаяние\" по текстове на Константин Илиев, откъси от библията и документирани спомени на очевидци от 1872г.\r\n***   \r\nОт 10.30 часа в Заседателна зала №1 на Областна администрация Видин ще се проведе заседание на Областната комисия за безопасност на движението по пътищата, което ще председателства Елка Георгиева – заместник областен управител. \r\n***\r\nОт 13.00 часа в залата на 6 ет. в административната сграда на Община Видин ще се проведе встъпителна среща по проект \"Доизграждане и въвеждане в експлоатация на Пречиствателна станция за отпадъчни води (ПСОВ) - гр. Видин - Втора фаза\", с участието на всички страни, ангажирани по проекта.\r\n***   \r\nОт 13.00 часа в Областна администрация Видин ще се проведе заседание на Областния съвет за подобряване ефективността и развитието на доброволните формирования за предотвратяване и овладяване на бедствия, пожари и други извънредни ситуации на територията на област Видин. \r\n***\r\nОт 16.30 часа в Регионалната библиотека „Христо Ботев” Ангел Бончев ще представи на децата своята книга „Свети Лука доктора”, която разказва за свети Лука Войно-Ясеницки”.\r\n***\r\nОт 18.00 часа в салона на бившето кино „Метропол” в сградата на Община Враца ще бъде прожектиран документалният филм „Светителят хирург”, посветен на един от най-големите светци на 20 век – св. Лука Войно-Ясеницки и Деня на българския лекар. Преди прожекцията митрополит Григорий ще се обърне с архипастирско послание и ще благослови лекарите от града.\r\n***\r\nОт 10.30 часа в университетската библиотека на Технически университет – Габрово ще бъде открита Седмицата на предприемачеството, която ще се проведе в града до 22 октомври.\r\n***\r\nОт 17.30 часа Община Девня кани всички свои жители на открита тренировка по народни танци пред магазин „ЦБА“ в кв. „Девня 2“.\r\n***\r\nОт 13.30 часа в Обучителния център на Регионална библиотека „Дора Габе“ ще се проведе информационен ден на тема „Световен ден за борба с остеопорозата“.\r\n***\r\nОт 17.00 часа в дом-паметник „Йордан Йовков“ ще се състои събитие „80 години безсмъртие на Йовковото слово“.\r\n***\r\nОт 10.00 часа в заседателната зала на Община Дупница ще се проведе тържествено заседание на Общински съвет по повод празника на Дупница. \r\n***\r\nОт 11.00 часа на площад „Свобода” ще се състои водосвет за здраве, след което ще започне тържествен концерт „Дупница – това съм аз”. \r\n***\r\nОт 12.30 часа във фоайето на Община Дупница ще бъдат наградени победителите от конкурса „Дупница – моят роден град”. \r\n***\r\nОт 19.00 часа на площад „Свобода” ще се състои спектакълът на ансамбъл „Българе” – „Осмото чудо”. \r\n***\r\nОт 09.30 часа в Рилската св. обител ще започне празнична св. Литургия по повод деня, в който Православната църква отбелязва паметта на св. Йоан Рилски.\r\n***\r\nОт 10.30 часа в читалище „Братство” ще бъде поставено началото на инициативата „Читалищен автограф”. \r\n***\r\nОт 13.30 часа на стадион „Осогово” ще се проведе Есенен футболен турнир за деца.\r\n***\r\nОт 18.00 часа изложбата „120 години катедра „Скулптура” към НХА” ще бъде открита в Художествена галерия „Владимир Димитров – Майстора”. \r\n***\r\nОт 09.00 часа в храм „Св. Иван Рилски“ ще бъде отслужена Божествена света Литургия по повод празника му.\r\n***\r\nОт 09.00 часа в зала 2 на Апелативния съд ще се разгледа жалбата на Никола К. срещу определението на Окръжен съд – Пловдив, с което му е взета мярка за неотклонение „задържане под стража“. Срещу Никола К. е повдигнато обвинение за убийство, извършено преди близо 14 години. \r\n***\r\nОт 09.30 часа в Дом на културата „Борис Христов“ международен екип ще представи резултати по проекта „mRIDGE“, който дава възможност на деца в неравностойно положение да използват мобилни устройства и нови технологии в реалния учебен процес.\r\n***\r\nОт 09.30 часа в Гранд Хотел Пловдив ще се открие официално Третата работна среща на областните управители по линия на Инициативата 16 + 1. \r\n***\r\nОт 10.00 часа в зала 2 на Апелативния съд ще се разгледа жалбата на Стоян П. срещу определението на Окръжен съд – Пловдив, с което му е взета мярка за неотклонение „Задържане под стража“. Срещу Стоян П. е повдигнато обвинение, че като полицейски орган е приел подкуп от 300 лева, за да не извърши действия по служба.\r\n***\r\nОт 16.00 часа общинският съветник от ПП ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” №1А.  \r\n***\r\nОт 17.00 часа общинският съветник от ПП ГЕРБ Пенчо Малинов ще има приемна за граждани в офиса на партията в район „Източен” на ул. ”Коста Паница” №5.\r\n***\r\nОт 17.30 часа общинският съветник от ПП ГЕРБ Гошо Къчков ще има приемна за граждани в офиса на партията в район „Северен” на бул. ”Марица” №91.\r\n***\r\nОт 17.30 часа общинските съветници от ПП ГЕРБ Петър Попов и Ясен Михайлов ще се срещнат с граждани в офиса на партията в район „Западен” на ул. ”Царевец” №9.\r\n***\r\nОт 11.00 часа в зала 308 на Община Разград ще се проведе пресконференция по повод конкурса „Да на красотата“. \r\n***\r\nОт 09.00 часа в Поделение 28330 се открива паметна плоча на алпиниста Христо Проданов (1943-1984), който е първият българин, покорил Еверест, служил в поделение 28330. \r\n*** \r\nОт 10.30 часа във Военен клуб – Смолян ще се отслужи молебен за здраве и водосвет  на знамената. \r\n*** \r\nОт 11.00 часа във Военен клуб – Смолян започва тържествено събрание-концерт. \r\n***\r\nОт 12.00 часа в РДТ „Николай Хайтов” – Смолян във фоайето ще се проведе XIV Международно туристическо изложение „Планините на България – гостоприемство в четири сезона“ – Смолян.\r\n***\r\nОт 17.00 часа, в РИМ „Стою Шишков” – Смолян ще се открие изложба и ще се обявят резултатите, както и награждаването от Национален преглед на музейния плакат. \r\n***\r\nОт 17.30 часа в Регионална библиотека „Николай Вранчев“ ще се състои концерт на Димитър Неделчев и дует „Кристали” - „Поезия и музика”.\r\n***\r\nОт 18.00 часа в Народно читалище „Орфееви гори - 1870” – Райково, ще се честват 100 години от създаването на организирано туристическо движение в Смолянско.\r\n***\r\nОт 19.00 часа в РДТ „Николай Хайтов” – Смолян ще бъде представен спектакълът „Три сестри”. \r\n***\r\nОт 10.30 часа в Зала на 2 на Община Стара Загора на междуинституционална информационна среща Сдружение „Самаряни” ще представи своята нова Терапевтична програма за работа с деца за справяне с насилие.\r\n***\r\nОт 17.00 часа в офиса на ПП „Движение Да България на бул. „Генерал Столетов“ 121 А ще се проведат безплатни консултации с юрист. Това е част от инициатива на местната организация на партията за безплатни юридически консултации за граждани от града и региона.\r\n***\r\nОт 18.00 часа в залата на Младежкия дом ще се състои благотворителна прожекция „Нека да помогнем на едно българско семейство“ в помощ на 5-годишния Любомир Райков от Тетевен, който е с диагноза Детска церебрална парализа и епилепсия – Синдром на Уест.\r\n***\r\nОт 19.00 часа с операта „Дон Карлос“ от Джузепе Верди официално ще бъде открит сезон 2017/2018 г.\r\n***\r\nОт 11.00 часа в Танцувалната зала на Общинския младежки дом ще се състои официалното откриване на Деня на българо-унгарското приятелство.\r\n***\r\nОт 14.00 часа в зала 2 на Областна администрация Шумен ще се състои семинар по актуални въпроси относно прилагането на Закона за предотвратяване и установяване на конфликт на интереси.\r\n***\r\nОт 15.00 часа в къщата музей „Лайош Кошут“ ученици от града ще участват във викторината „По стъпките на унгарските емигранти в Шумен“. \r\n***\r\nОт 17.00 часа в Регионалната библиотека „Стилиян Чилингиров“ ще бъде подредена изложба „Унгарската литература в България 2008-2017“.\r\n***\r\nОт 14.00 часа в зала 203 в Общината ще се състои заседание на Постоянната комисия „Просвета, образование и наука“. \r\n***\r\nОт 16.00 часа в зала 304 в Общината ще се състои заседание на Постоянната комисия „Европейски проекти, международно сътрудничество и взаимодействие с НПО”. \r\n***\r\nОт 16.00 часа в зала 203 в Общината ще се състои заседание на Постоянната комисия „Екология и селско стопанство“.", "date": "2017.10.19", "title": "Предстоящи събития в страната за 19 октомври (Агенция „Фокус“)"}
{"url": "http://www.focus-news.net/news/2017/10/19/2448152/donald-tramp-mediite-si-izmislyat-poveche-istorii-otkolkoto-amerikantsite-si-mislyat.html", "text": "Президентът на САЩ Доналд Тръмп обвини медиите, че си измислят по-голямата част от историите за администрацията му, пише американското издание The Hill, позовавайки се на съобщение на държавния глава, публикувано в социалната мрежа Туитър.\r\nТръмп е подкрепил твърдението си с резултатите от проведена наскоро анкета, която показва, че 46% от американците вярват, че медиите си измислят историите за администрацията му.\r\n„46% от американците мислят, че медиите си съчиняват историите за Тръмп & неговата администрация. В действителност, е много по-лошо!“, написа Тръмп.\r\nАнкетата показва също, че 67% от запитаните републиканци мислят, че медиите си измислят историите за Тръмп и неговата администрация, докато само около 20% от демократите споделят тази гледна точка.\r\nАгенция „Фокус“ припомня, че Доналд Тръмп често нарича медиите „фалшиви новини“, като войната му със средствата за масова информация датира още от момента, в който официално обяви, че ще се състезава за номинацията на Републиканската партия на 16 юни 2015 година.\r\nПревод и редакция:", "date": "2017.10.19", "title": "Доналд Тръмп: Медиите си измислят повече истории, отколкото американците си мислят"}
{"url": "http://www.focus-news.net/news/2017/10/19/2448153/predstoyashti-mezhdunarodni-sabitiya-za-18-oktomvri-agentsiya-fokus.html", "text": "Изтича ултиматумът, който испанското правителство постави пред Карлес Пучдемон.\r\n*** Откриване на срещата на европейските лидери, на която ще се обсъди и Брекзит.\r\n*** Среща на вътрешните министри на страните от Г-7.\r\n*** Продължават преговорите за съставянето на коалиционно правителство на Германия.\r\n*** Турция ще бъде домакин на срещата на страните от Д-8 (Бангладеш, Египет, Индонезия, Иран, Малайзия, Нигерия, Пакистан и Турция).\r\n*** Украинските депутати ще обсъждат антикорупционно законодателство.\r\n*** Германският министър на околната среда Барбара Хендрикс ще излезе с прессъобщение на климатичната конференция в Бон.", "date": "2017.10.19", "title": "Предстоящи международни събития за 18 октомври (Агенция \"Фокус\")"}
{"url": "http://www.focus-news.net/news/2017/10/19/2448154/nimh-dnes-shte-e-predimno-slanchevo-s-razkasana-visoka-oblachnost-i-maksimalni-temperaturi-mezhdu-22-i-27.html", "text": "Днес ще е предимно слънчево с разкъсана висока облачност. В сутрешните часове на отделни места в низините ще се образува мъгла или ниска облачност. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Ще бъде почти тихо. Максималните температури ще са между 22° и 27°, малко по-ниски по Черноморието. Атмосферното налягане още малко ще се понижи и до вечерта ще е по-ниско от средното за октомври. \r\nНад Черноморието ще бъде предимно слънчево. В сутрешните часове на отделни места ще се образува мъгла или ниска облачност. Ще духа слаб югоизточен вятър. Максималните температури ще са 18 - 22°. Температурата на морската вода е 17 - 18°. Вълнението на морето ще бъде 1 - 2 бала.  \r\nНад планините времето ще бъде предимно слънчево, с разкъсана висока облачност. Ще духа слаб югозападен вятър, който до вечерта ще се ориентира от северозапад. Ще остане топло, с максимална температура на височина 1200 метра – около 18°, на 2000 метра – около 12°.", "date": "2017.10.19", "title": "НИМХ: Днес ще е предимно слънчево с разкъсана висока облачност и максимални температури между 22° и 27°"}
{"url": "http://www.focus-news.net/news/2017/10/19/2448155/ria-novosti-sedmiyat-krag-ot-mezhdusiriyskite-pregovori-v-astana-shte-se-provede-na-30-31-oktomvri.html", "text": "Седмият кръг от преговорите за урегулиране на конфликта в Сирия ще се проведе в Астана на 30-31 октомври, предава РИА Новости, позовавайки се на съобщение от пресслужбата на външното министерство на Казахстан.\r\n„След съгласуване между страните-гарантки на режима за прекратяване бойните действия, седмата международна среща на високо ниво за Сирия, в рамките на Астанинския процес, ще се състои на 30-31 октомври 2017 година“, пише в съобщението на казахстанското външно ведомство.\r\nПревод и редакция:", "date": "2017.10.19", "title": "РИА Новости: Седмият кръг от междусирийските преговори в Астана ще се проведе на 30-31 октомври"}
{"url": "http://www.focus-news.net/news/2017/10/19/2448156/vitsepremierat-ekaterina-zaharieva-zaminava-na-ofitsialno-poseshtenie-v-republika-kosovo.html", "text": "Заместник министър-председателят по правосъдната реформа и министър на външните работи Екатерина Захариева ще бъде на двудневно посещение в Република Косово днес и на 20 октомври. Това съобщиха от пресцентъра на Министерството на външните работи. Това е последната – шеста страна от региона на Западните Балкани, която първият ни дипломат посещава в рамките на балканската си обиколка, стартирала през лятото. В първия ден от визитата си Захариева ще се срещне с президента на Република Косово Хашим Тачи. Тя ще разговаря с министър-председателя на страната Рамуш Харадинай, както и със своя колега Беджет Пацоли. \r\nВ програмата на Екатерина Захариева за днес са предвидени срещи и с ръководителя на Офиса на ЕС/Специалния представител на Европейския Съюз в Косово Наталия Апостолова, както и с ръководителя на мисията на ЕС за върховенството на закона в Косово (ЕУЛЕКС) Александра Пападополу. \r\nНа 20 октомври българският вицепремиер ще се срещне със заместник-командващия силите на НАТО в Косово бригаден генерал Янош Чомбок, както и с българския контингент в техния състав.", "date": "2017.10.19", "title": "Вицепремиерът Екатерина Захариева заминава на официално посещение в Република Косово"}
{"url": "http://www.focus-news.net/news/2017/10/19/2448157/yambol-5-km-kolona-ot-tovarni-avtomobili-se-e-obrazuvala-na-gkpp-lesovo-na-izhod-ot-stranata.html", "text": "На българо-турската граница на ГКПП „Капитан Андреево” на изход от страната се е образувала 2,5 км колона от изчакващи товарни автомобили. На ГКПП „Лесово” отново на изход от страната колоната от товарни автомобили е 5 км. Това съобщиха от пресцентъра на ГД „Гранична полиция”.\r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове. \r\nФериботът Оряхово – Бекет се движи само през светлата част на деня поради ниското ниво на река Дунав.", "date": "2017.10.19", "title": "Ямбол: 5 км колона от товарни автомобили се е образувала на ГКПП „Лесово” на изход от страната"}
{"url": "http://www.focus-news.net/news/2017/10/19/2448158/ministar-valentin-radev-shte-se-sreshtne-sas-slovashkiya-si-kolega-robert-kalinyak.html", "text": "Министърът на вътрешните работи Валентин Радев ще се срещне днес със словашкия си колега Роберт Калиняк, който е на посещение у нас по покана на българския си колега. Това съобщиха от пресцентъра на МВР. Двамата ще обсъдят добри практики в контекста на предстоящото българско председателство на Съвета на ЕС. След приключването на срещата около 16.15 часа е предвиден брифинг.", "date": "2017.10.19", "title": "Министър Валентин Радев ще се срещне със словашкия си колега Роберт Калиняк"}
{"url": "http://www.focus-news.net/news/2017/10/19/2448159/vitsepremierat-krasimir-karakachanov-shte-provede-rabotna-sreshta-za-merkite-za-protivodeystvie-na-radikalniya-islyam-v-balgariya.html", "text": "Заместник министър-председателят по обществения ред и сигурност и министър на отбраната Красимир Каракачанов ще проведе работна среща на тема „Проникване на радикален ислям в Република България – заплахи и мерки за противодействие”. Това съобщиха от правителствената информационна служба. На срещата ще бъдат обсъдени въпроси, свързани с радикалния ислям като глобална заплаха, как се отразява в България и мерките за противодействието му. \r\nУчастие ще вземат министри, заместник-министри и експерти от министерствата на вътрешните работи, на отбраната, на финансите, на образованието и науката, представители на прокуратурата, ДАНС, ДАР, дирекция „Вероизповедания” към Министерски съвет, както и експерти от научните среди.", "date": "2017.10.19", "title": "Вицепремиерът Красимир Каракачанов ще проведе работна среща за мерките за противодействие на радикалния ислям в България"}
{"url": "http://www.focus-news.net/news/2017/10/19/2448160/tass-v-omsk-pusnaha-novo-oborudvane-za-izpitaniya-na-tankove.html", "text": "Единственият производител на гъсеници за тежка бронетехника в Русия пусна ново оборудване за изпитания на танкове. Според съобщение от пресслужбата на правителството на Омска област, установката е произведена специално за завода „Омсктрансмаш“ и позволява подобряването на качеството на руските бронирани машини, предава ТАСС.\r\n„Новата установка позволява да се разшири номенклатурата и диапазона на детайлите, които се пробват, в съответствие с изискванията на ГОСТ (Междудържавен стандарт, приет от Общността на независимите държави(ОНД)) и е необходима за контролирането на качеството на детайлите при производството на съвременни танкове. Изпитателната техника е разработена в град Армавир и е произведена в единствен екземпляр, на базата на серийно произвежданите установки, за да замени остарелите изпитателни машини“, пише в съобщението.\r\nНовото оборудване, произведено в завода за транспортно машиностроене „Омсктрансмаш“, ще позволи олекотяването на бронетехниката, като в същото време нейните характеристики ще се запазят. Вече операторът ще може не само да наблюдава процеса, но и да получава данни, с помощта на цифрови технологии.\r\nПревод и редакция:", "date": "2017.10.19", "title": "ТАСС: В Омск пуснаха ново оборудване за изпитания на танкове"}
{"url": "http://www.focus-news.net/news/2017/10/19/2448161/zam-ministar-denitsa-nikolova-uchastva-v-shestiya-godishen-forum-po-strategiyata-na-es-za-dunavskiya-region.html", "text": "Заместник-министърът на регионалното развитие и благоустройството Деница Николова участва в Шестия годишен форум по Стратегията на ЕС за Дунавския регион, който се провежда в Будапеща, Унгария. Това съобщиха от пресцентъра на МРРБ. Форумът се организира заедно с годишната среща на Програма „Дунав“. Основните теми, които участниците в него обсъждат, са енергийна сигурност, развитие на инфраструктурата, чиста свързаност. Ще бъдат обхванати теми, свързани със сътрудничеството между държави-членки на ЕС в Дунавската стратегия и такива извън съюза, както и бъдещото на макрорегионалните стратегии след 2020 г. \r\nДнешния ден е посветен на Програма „Дунав“ и обхваща теми, свързани със Съвместния изследователски център за Дунавска инфраструктура за референтни данни и услуги, както и приноса на програмата за Дунавския регион и нейното капитализиране настояще и бъдеще. Ще бъде дискутирано и финансирането на четирите основни стълба на Дунавската стратегия. \r\nВ края на форума България ще приеме от Унгария председателството на Стратегията на ЕС за Дунавския регион.", "date": "2017.10.19", "title": "Зам.-министър Деница Николова участва в Шестия годишен форум по Стратегията на ЕС за Дунавския регион"}
{"url": "http://www.focus-news.net/news/2017/10/19/2448162/parlamentat-shte-razgleda-vetoto-na-prezidenta-rumen-radev-varhu-zakona-za-otbranata-i-vaorazhenite-sili.html", "text": "Парламентът ще разгледа ветото на президента Румен Радев върху Закона за отбраната и въоръжените сили. Това предвижда програмата за работа на Народното събрание. Законопроектът бе приет на второ четене на 27 септември. С него се въведоха изисквания при назначаването на постоянен секретар на отбраната, като съгласно приетия закон на този пост се назначава държавен служител с професионален опит не по-малко от 8 години и 4-ти старши ранг. Другото изискване, срещу което президентът възразява, е началникът на отбраната да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Поради ветото на държавния глава от 6 октомври депутатите ще разгледат промените наново. Ветото вече бе преодоляно от Парламентарната комисия по отбрана. На вниманието на народните представители се поставят и промените в Данъчно-осигурителния процесуален кодекс на първо четене.", "date": "2017.10.19", "title": "Парламентът ще разгледа ветото на президента Румен Радев върху Закона за отбраната и въоръжените сили"}
{"url": "http://www.focus-news.net/news/2017/10/19/2448163/denyat-19-oktomvri-v-balgarskata-istoriya.html", "text": "След завладяването на Средец (София) от цар Иван Асен I, мощите на Св. Иван Рилски са пренесени през 1195 г. от София в новата българска столица Търново. През 1915 г. по време на Първата световна война Трета българска армия подновява Кубадинската операция в Добруджа. На този ден през 1819 г. е роден българският просветен деец - Иван Николов Момчилов. През 1856 година е роден българският военен и държавен деец, майор Константин Никифоров.През 1912 г. умира един от основоположниците на българската военна авиация - поручик Христо Андреев Топракчиев. През 1978 г. умира българският художник и критик - Цанко Лавренов.\r\n2006 г.\r\nПосланикът на Кралство Белгия в Рим предава в Министерството на външните работи на Италия ратификационния документ по Договора за присъединяването на България и Румъния към Европейския съюз. \r\nИталианското правителство приема ратификационния документ в качеството си на депозитар на основните договори на Европейския съюз. След като бъде ратифициран от всички 25 държави-членки, част от тях ще стане и договорът за членството на България и Румъния. Белгия е 23-ата страна-членка на ЕС, която ратифицира Договора за присъединяването на България и Румъния.\r\n2004 г.\r\nСдружението на македонските българи „Хоризонти“ поставя възпоменателна плоча на Христо Бърдаров в родния му Разград. Споменът за него е жив и до днес. В Охрид се пее народна песен, посветена на капитана от Българската армия. \r\nХристо Бърдаров е роден в Разград през 1891 година. Заема поста командир в Първа картечна рота на Деветнадесети пехотен шуменски полк. През Първата световна война от позициите си в Мокра планина полкът му защитава Охрид 3 години. Там е и лобното място на Бърдаров. Загива на 19 октомври 1917 година. В последствие мощите му са пренесени в двора на църквата „Свети Георги“ в Струга, където хората палели свещи в негова памет. \r\nНотариалната камара на Република България е приета за пълноправен член на Международния съюз на латинските нотариуси.\r\n2001 г.\r\nТахсин Бурдуоглу, извънреден и пълномощен посланик на Република Турция в Република България е удостоен с орден „Стара планина” - първа степен.\r\n1980 г.\r\nВъв Варшава в дните 19 и 20 октомври се провежда заседание на Комитета на министрите на външните работи на държавите от Варшавския договор.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия, подписан на Варшавското съвещание (14 май 1955 г.). Той е военнополитически отбранителен съюз на европейските социалистически страни, сключен за срок от 20 години, с автоматично продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. Прекратен е на 1 юли 1991 г.\r\n1971 г.\r\nВ \"Държавен вестник\" е публикувано разпореждане на Министерския съвет за изнасяне на някои промишлени дейности от големите градове с цел ускоряване развитието на малките градове и изостаналите райони.\r\n1960 г.\r\nБългария признава независимостта на Република Сенегал.\r\n1949 г.\r\nПодписана е първата спогодба за стокообмен и плащания между България и ГДР.\r\nДипломатическите отношения между България и Германия са установени на 8 юли 1879 г., прекъснати са в края на Втората световна война - на 5 септември 1944 г. \r\nНародна Република България установява дипломатически отношения с Германската Демократична Република на 17 октомври 1949 г. (на ниво посолства от 11 юли 1954 г.), а с Федерална Република Германия - на 21 декември 1973 г.\r\n1944 г.\r\nБългарското правителство съобщава, че признава де факто представителството на Франция в София като представителство на \"нова Франция на Де Гол\" и така подновява дипломатическите отношения с Франция.\r\n1925 г.\r\nЗавършва петата конференция на градските кметове, която прераства в учредителен конгрес на Съюза на българските градове, член на Международния съюз на градовете със седалище в Брюксел и с орган сп. \"Самоуправление\".\r\nСпоред своя устав Съюзът на българските градове е доброволно обединение на градските общини на федеративен принцип. Обединението се създава с цел да подпомага общините при ежедневната им практическа работа. Тенденцията е Съюзът да се превърне в координиращ център, който да съдейства за изграждане на единна общинска политика за цялата страна и да изпълнява консултативни функции по отношение на държавните мерки и общинското законодателство. Организационното устройство на Съюза се състои от общо събрание (конгрес), Централен комитет и бюро. В средата на ноември 1925 г. Съюзът на българските градове е официално регистриран, а уставът му е утвърден от Централното управление на Вътрешното министерство.\r\n1915 г.\r\nС постановление на правителството, одобрено от 17-то ОНС, храм-паметникът \"Свети Александър Невски\" в София е преименуван на \"Св. св. Равноапостоли Кирил и Методий\". Наименованието е отменено през декември 1921 г.\r\nПо време на Първата световна война Трета българска армия подновява Кубадинската операция в Добруджа. Планът на генерал Стефан Тошев за провеждане на Кубадинската операция предвижда да се разсече центърът на Кубадинската позиция. Фелдмаршал Макензен не приема българския план. След като поема ръководство на войските в Добруджа, той ги разделя на две групи - Източна и Западна. Източната група с командващ генерал Тодор Кантарджиев трябва да извърши пробив на левия фланг на отбраната. Западната група под командването на генерал Стефан Тошев трябва да сковава противника на определения й участък. Планът на фелдмаршала не води до решителни резултати, което се потвърждава и в хода на операцията.\r\n1912 г.\r\nБългарските войски освобождават Неврокоп (дн. Гоце Делчев). \r\nМежду 5 и 19 октомври III-та бригада разгромява турските войски по долината на р. Места и освобождава районите на Мехомия (дн. Разлог) и Неврокоп (дн. Гоце Делчев).\r\n1907 г.\r\nВ София е проведен първият конгрес на Младолибералната партия, на който се приема устав и програма.\r\nМладолиберална партия (тончевисти) е политическа формация, която се обособява през 1904 г. след отцепването на Д. Тончев и група негови сподвижници от Либералната партия на д-р В. Радославов. Печатният й орган е в. \"Свободно слово\" (1904-1912 г.). Поради обстоятелството, че програмата й не се отличава съществено от програмните разбирания на радославистите, Младолибералната партия не успява да се изгради като значителна политическа сила в страната. Взема участие в коалиционния кабинет на д-р В. Радославов (1913-1918 г.) и по този начин е отговорна за въвличането на България в Първата световна война 1914-1918 г. и последвалата след нея Втора национална катастрофа. През 1920 г. се обединява с Националлибералната партия, с което престава да съществува като самостоятелна политическа групировка.\r\n1903 г.\r\nПроизвеждат се избори за 13-то ОНС, спечелени от управляващата Народнолиберална партия (132 от общо 189 места). На изборите гласуват 41% от избирателите. \r\nНароднолиберална партия (стамболовисти) е политическа организация, образувана през 1886–1887 г. след отцепването на привържениците на Ст. Стамболов от Каравелисткото течение на старата Либерална партия и реорганизиране на дружинките на организацията \"България за себе си\". Изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взима участие и в коалиционния кабинет на В. Радославов (1913–1918 г.).\r\n1195 г.\r\nСлед завладяването на Средец (София) от цар Иван Асен I, мощите на свети Иван Рилски от София са пренесени в новата българска столица Търново. По времето на цар Петър те са пренесени от Рилския манастир в Средец. \r\nПрофесор Иван Дуйчев пише: “Шествията съставяли не само ярка проява на средновековната набожност, но и изобщо рядко събитие в еднообразието на тогавашния живот. В тези шествия взимали участие с еднакво усърдие и смирение всички, без разлика на възраст и обществено положение. ”На тази дата са родени:\r\n1955 г.\r\nРоден е Олег Ковачев - български актьор и режисьор документалист. Като дете играе в “Рицар без броня” (1966 г.), “Най-дългата нощ” (1967 г.), “На всеки километър” (тв, 1969 г.). Следващите му актьорски участия са в “Най-добрият човек, когото познавам” (1973 г.) и “Белият камък” (1979 г.). След като завършва ВИТИЗ през 1980 г., Олег Ковачев започва работа като режисьор документалист. Той заснема редица сатирични миниатюри, сред които се открояват: “Фонтанки” (1984 г.), “Душата” (1985 г.), “Бисери” (1986 г.), “Общежитие” (1989 г.), “Голямата синя магия” (1994 г.), “Балада за Гунди” (2003 г,).\r\n1947 г.\r\nРоден е Николай Кирилов Добрев - български политик. През 1970 г. завършва специалност \"Геофизика\" във ВМГИ. Заема различни ръководни постове в ДКМС, включително секретар на ЦК (1979-1986 г.). От 1991 г. е член на Висшия съвет, а от 1994 г. е член на Изпълнителното Бюро на БСП. Депутат в ХХХVI, ХХХVII и ХХХVIII НС. В периода 1996-1997 г. е министър на вътрешните работи. На 28 януари 1997 г. получава указ да състави ново правителство, но връща мандата си на 4 февруари 1997 г.\r\n1936 г.\r\nРоден е Васил Тодоров Гюзелев - български учен, историк медиевист и византолог, професор в СУ “Св. Климент Охридски” (от 1983 г.), член-кореспондент на БАН (1995 г.), директор на Националния исторически музей в София (1976-1977 г.), на Български изследователски институт във Виена (1984-1989 г.). Автор е на трудовете: \"Момчил юнак\" (1967 г.), \"Княз Борис I” (1969 г.), \"Приемането на християнството в България\" (1979 г., на английски език), \"Средновековна България в светлината на нови извори\" (1981 г.), \"Самият Търновград ще разтръби победите (Средновековни поети за България)\" (1981 г.), \"Училища, скриптории, библиотеки и знания в България, XIII-XIV в.\" (1985 г.), \"Изследвания върху българската история през средните векове\" (1986 г., на немски език), \"България между Изтока и Запада\", (1993 г., на немски език), \"Очерци върху историята на български североизток и Черноморието, XII-XV в.\" (1995 г.) и др. Участва в колектива на многотомната \"История на България\", съавтор е на учебници, съставител е на корпуси с извори и документи. \"Доктор хонорис кауза\" на ВТУ (2000 г.) за приноси в световната медиевистика.\r\n1897 г.\r\nРоден е Владо Георгиев Черноземски (истинско име: Величко Димитров Керин) - революционер, виден член на ВМРО. След военната си служба (1919 г.) работи известно време като шофьор. През 1922 г. в Кюстендил става член на македонска чета. По-късно се присъединява към екзекуторска група и убива по поръчение на ВМРО. През 1924 г. Софийски окръжен съд го осъжда на смърт за убийството на Д. Хаджидимов. Впоследствие е амнистиран. През 1930 г. убива македонския функционер Н. Томалевски, за което е осъден на доживотен затвор, отново е амнистиран. От 1932 г. е сътрудник на Усташката националистична революционна организация. По поръчение на организацията на 9 октомври 1934 г. ликвидира в Марсилия югославския крал Александър I Карагеоргиевич. Ранен по време на атентата Владо Черноземски почива малко по-късно от раните си. Съучастниците на Черноземски, хърватите Звонимир Поспишил, Мийо Краль и Милан Таич, са заловени от френската полиция. Осъдени са на доживотен затвор.\r\n1856 г.\r\nРоден е Константин Никифоров – български военен и държавен деец, майор. Той е първият българин военен министър. Константин Никифоров e роден в Габрово. Получава стипендия и заминава да учи в град Николаев, Русия. През 1876 г. се прехвърля в Румъния и работи за подпомагане на българите, пострадали при потушаването на Априлското въстание 1876 г. След това се връща в Русия, където завършва Константиновското военно училище и Михайловската артилерийска академия в Санкт Петербург. През 1883 г. става преподавател във Военното училище в София. В периода 1885–1886 г. е военен министър в правителството на Петко Каравелов. Съдейства за развитието на артилерията и за победата на българската армия по време на Сръбско–българската война през 1885 г. След детронацията на княз Александър I Батенберг напуска Българската армия. Отдава се на книжовна дейност. Публикува \"Ръководство по артилерията\" и сътрудничи на вестник \"Търновска конституция\".\r\n1819 г.\r\nРоден е Иван Николов Момчилов – български просветен деец. Завършва духовна семинария в Херсон (Русия), след което учителства в Елена и в Горна Оряховица. Той е един от инициаторите за откриване на Даскалоливницата (класното училище) в град Елена. Взема дейно участие и в църковно-националната борба. Автор е на учебници и учебни помагала. Създава първата граматика на старобългарски език.На тази дата умират:\r\n1978 г.\r\nУмира Цанко Иванов Лавренов - български художник и критик. Роден е на 24 ноември 1896 г. в Пловдив. Завършва френски колеж в родния си град. В периода 1921-1922 г. посещава частно художествено училище във Виена. Пътува из Италия (1925 г.), Гърция (1935-1936 г.), престоява 3 месеца в Света гора на Атон. Той рисува пейзажи от старите български градове и манастири (гл. Пловдив и Рилския манастир). Създава \"Старият Пловдив\" (1930 г., 1938 г. и 1957 г.), \"Пловдивски чорбаджии\" (1937 г.), \"Куршум хан в стария Пловдив\" (1943 г.), \"Малка нощна музика\" (1967 г.), \"Пловдивски възрожденци\" (1970 г.) и др. Цанко Лавренов е автор на картини на исторически теми: \"Ивайло в Търново\" (1937 г.), \"Цар Симеон пред вратите на Цариград\" (1938 г.), \"Търново през Второто българско царство\" (1947 г.); на \"Зографският манастир в Атон\" (1936 г.), \"Общ изглед на Хилендарския манастир\" (1943 г.), \"Общ изглед на Рилския манастир\" (1946 г.). Създава картини със социално съдържание - \"Финал\" (1927 г.), \"Септември’23 год. За свободата\" (1932 г.), \"Червеният конник\" (1944 г.) и др. Рисува натюрморти и графики. Автор е на монографиите: \"Веселин Стайков\" (1954 г.), \"Златю Бояджиев\" (1958 г.) и на автобиографичната книга \"По стръмната пътека\" (1967 г.).\r\n1931 г.\r\nУмира Стефан Панаретов - дипломат, общественик и член на БАН. Завършва Робърт колеж в Цариград, след което остава да преподава в него български език След потушаването на Априлското въстание през 1876 г. е изпратен от екзарх Антим I в Англия, за да запознае европейската общественост с жестокостите, извършени от турците. Участва активно в съпротивата срещу решенията на Берлинския договор от 1878 г., изнася сказки в редица американски университети и организации за българския национален въпрос. През 1914–1925 г. Панаретов е първият български пълномощен министър във Вашингтон. Включен е в състава на българската делегация, която подписва Ньойския мирен договор от 1919 г. През 1921 г. е български делегат в ОН.\r\n1912 г.\r\nУмира Христо Андреев Топракчиев - поручик, един от основоположниците на българската военна авиация. Христо Топракчиев е роден в Бургас на 16 декември 1885 г. Завършва Военното училище. Участва в конкурса за авиатори и през пролетта на 1912 г. е изпратен във Франция в училището на Луи Блерио. След завръщането си е назначен за командир на Аеропланното отделение до завръщането на Радул Милков. Заедно със Симеон Петров първи в света разработват специална методика за кацане със спрял двигател. Тя влиза в програмата на Луи Блерио за обучение на пилоти. Христо Топракчиев е първата жертва на българската и световната военна авиация. Самолетът му се разбива близо до летище и той загива.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.19", "title": "Денят 19 октомври в българската история"}
{"url": "http://www.focus-news.net/news/2017/10/19/2448164/sofiya-vavezhda-se-vremenna-organizatsiya-na-dvizhenieto-vav-vrazka-s-pozitsioniraneto-na-mobilna-laboratoriya.html", "text": "Въвежда се временна организация на движението във връзка с позиционирането на мобилна лаборатория, съобщиха от пресцентъра на Столична община. Забраняват се престоят и паркирането на пътни превозни средства, с изключение на мобилната лаборатория и извън местата в режим на платено паркиране „служебен абонамент”, както следва: \r\n- От 08.00 до 18.00 часа днес и от 08.00 до 18.00 часа на 20 октомври на ул. „Свето Преображение” №20 – 3 паркоместа.\r\n- От 08.00 до 18.00 часа на 21 октомври и от 08.00 до 18.00 часа на 23 октомври на бул. „Панчо Владигеров” №20, при ресторант-градина „Бъфало” - 2 паркоместа.\r\n- От 08.00 до 18.00 часа на 24 октомври на ул. „Тирана”, в частта да пазара– 3 паркоместа.", "date": "2017.10.19", "title": "София: Въвежда се временна организация на движението във връзка с позиционирането на мобилна лаборатория"}
{"url": "http://www.focus-news.net/news/2017/10/19/2448165/problemite-na-detskoto-zdraveopazvane-v-balgariya-shte-badat-obsadeni-na-kragla-masa-v-narodnoto-sabranie.html", "text": "Народното събрание ще бъде домакин на кръгла маса на тема „Проблеми на детското здравеопазване в Република България”. Това съобщиха от пресцентъра на Народното събрание. Форумът е организиран от Българската педиатрична асоциация и е под патронажа на парламентарната Комисия по здравеопазването. Той ще бъде открит в 14.30 часа днес в зала „Изток” на Народното събрание. На кръглата маса ще бъде представено мнението на българските педиатри по Националната програма за подобряване на майчиното и детско здраве ‎‎2014 - 2020 г., както и за нерешените проблеми на детското здравеопазване в България. \r\nВъв форума ще участват председателят на парламентарната Комисията по здравеопазването д-р Даниела Дариткова, заместник-министърът на здравеопазването Светлана Йорданова, представители на държавните институции, на съсловните и пациентските организации.", "date": "2017.10.19", "title": "Проблемите на детското здравеопазване в България ще бъдат обсъдени на кръгла маса в Народното събрание"}
{"url": "http://www.focus-news.net/news/2017/10/19/2448166/vss-shte-izslusha-kandidata-za-predsedatel-na-vas-georgi-cholakov.html", "text": "На днешното заседанието на Пленума на Висшия съдебен съвет магистратите ще изслушат кандидата за председател на Върховния административен съд Георги Чолаков. Това предвижда точка първа от дневния ред на заседанието. След изслушването кандидатурата на Чолаков ще бъде подложена и на гласуване.Агенция „Фокус” припомня: На 11 септември ВСС избра съдия Георги Чолаков за председател на ВАС. Той получи 20 гласа в подкрепа на своята кандидатура, а другият кандидат съдия Соня Янкулова събра едва 5 гласа. Решението на Пленума на ВСС беше изпратено до държавния глава Румен Радев с предложение за издаване на указ за назначаване на Георги Чолаков за председател на съда. На 3 октомври новият състав на ВСС официално встъпи в длъжност, като за негов представляващ беше избран Боян Магдалинчев. На 4 октомври президентът обяви, че е върнал а новия състав на ВСС кандидатурата на Георги Чолаков и очаква предложение, съобразено с всички законови процедури и моралните очаквания на обществото.", "date": "2017.10.19", "title": "ВСС ще изслуша кандидата за председател на ВАС Георги Чолаков"}
{"url": "http://www.focus-news.net/news/2017/10/19/2448167/spetsialen-dokladchik-na-oon-sanktsiite-ne-sa-izmenili-pozitsiyata-na-rusiya-no-sa-nanesli-zagubi-na-fermerite-ot-es.html", "text": "Въведените санкции против Русия не са изменили позицията на Москва, но са довели до нанасянето на загуби на селскостопанските производители, включително на тези от Европейския Съюз. Това заключение е направил специалния докладчик на ООН Идрис Джазаири, занимаващ се с въпросите за негативното въздействие на едностранните принудителни мерки, по време на заседание на третия комитет на Общото събрание на ООН, предава ТАСС.\r\nВ доклада за посещението си в Русия, състояло се през април 2017 година, Идрис Джазаири е отбелязал, че въведените против страната санкции не са достигнали желания ефект, а са навредили на други държави.\r\n„Изглежда, че санкциите не са изменили позицията на Русия, а вместо това са нанесли икономически загуби на производителите на селскостопанска продукция, както в ЕС, така и в Русия“,е казал той. „Необходими са сериозен, заслужаващ доверие, диалог и преговори, за да бъдат урегулирани политическите въпроси без нанасянето на допълнителни щети на фермерите“.\r\nПо-рано Идрис Джазаири съобщи, че загубите на западните страни в резултат от санкциите, за трите години на тяхното действие, са съставили, по приблизителни оценки, 100 милиарда долара, което превишава два пъти загубите на Русия.\r\nПревод и редакция:", "date": "2017.10.19", "title": "Специален докладчик на ООН: Санкциите не са изменили позицията на Русия, но са нанесли загуби на фермерите от ЕС"}
{"url": "http://www.focus-news.net/news/2017/10/19/2448168/denyat-19-oktomvri-v-svetovnata-istoriya.html", "text": "Османският султан Мурад II разбива християнските войски начело с Ян Хуниади в битка при Косово през 1448 г. Английската армия капитулира в Бордо през 1453 г., с което е сложен край на Стогодишната война. Армията на Наполеон е разбита при Лайпциг през 1813 г. от силите на обединена Европа в сражението, наречено по-късно „Битката на народите\". През 1872 г. в Австралия е намерен най-големият къс самородно злато (214,32 кг). Американският артист Марлон Брандо дебютира през 1944 г. на сцената на Бродуей.\r\n2013 г.\r\nНа Малдивите за втори път се отменят изборните резултати за президент.\r\n2012 г.\r\nТленните останки на краля на Камбоджа Нородом Сианук са върнати в страната.\r\n2011 г.\r\nХавайският астроном Адам Краус докладва в космическия център \"Годард\" на НАСА за откриването планетата наречена LkCa 15 b - най-младата планета регистрирана в човешката история. Тя се формира преди 50 000 до 100 000 години.\r\nКиргизия се присъединява към митническия съюз на Русия, Казахстан и Белорусия.\r\n2007 г.\r\nПриема се Конституцията на Черна гора, която официално влиза в сила на 22 октомври 2007 г.\r\nЧерногорският език е обявен за официален съгласно конституцията на Черна гора. Той се формира в резултат на нормирането в стандартен език на един от т.нар. новощокавски диалекти в сърбохърватския - зетско-южносанджакски говор.\r\nПо време на преброяването на населението в Черна гора - през 2003 г., 22% от населението (т.е. повече от 100 хиляди души) са се идентифицирали като черногорци въз основа на майчиния си език, докато 60% казват, че говорят сръбски. \r\n2006 г.\r\nПосланикът на Кралство Белгия в Рим предава в Министерството на външните работи на Италия ратификационния документ по Договора за присъединяването на България и Румъния към Европейския съюз. \r\nИталианското правителство приема ратификационния документ в качеството си на депозитар на основните договори на Европейския съюз. След като бъде ратифициран от всички 25 държави-членки, част от тях ще стане и договорът за членството на България и Румъния. Белгия е 23-ата страна-членка на ЕС, която ратифицира Договора за присъединяването на България и Румъния.\r\n2005 г.\r\nОсъществява се последният старт на ракетите-носители Титан. Те са конструирани от Мартин в края на 50-те години на 20 век. Използват се като междуконтинентални балистични ракети от USAF до 1987 г. и като носители от НАСА до 2005 г. Произвеждат се в четири основни модификации.\r\nТитан IV е най-мощната модификация, също така е и един от най-тежките американски носители. Първият старт й е на 14 юни 1989 г., а последния - на 19 октомври 2005 г. Тези ракети са използвани единствено като носители в космически програми на НАСА и USAF.\r\n2003 г.\r\nПровежда се референдум за приемане на нова Конституция на Румъния, която официално се приема на 29 октомври.\r\n2001 г.\r\nТахсин Бурдуоглу, извънреден и пълномощен посланик на Република Турция в Република България е удостоен с орден „Стара планина” - първа степен.\r\n2000 г.\r\nДвама сътрудници от личната охрана на Ясер Арафат загиват след взрив в щабквартирата на палестинската служба за безопасност във Витлеем. Десет души са ранени.\r\n2000 г.\r\nВ Ню Йорк е открит филиал на музея на Мадам Тюсо. Неговата експозиция се състои от 200 восъчни фигури.\r\n1999 г.\r\nПрието е решение за строителство на втори тунел под Ла Манша, предназначен предимно за автомобилния транспорт.\r\nЛа Манша е проток между френското крайбрежие и остров Великобритания, който заедно с Па дьо Кале свързва Атлантическия океан и Северно море. Дължината му е 578 км, минимална широчина 32 км; минимална дълбочина 23 м. Транспортният тунел под Ла Манша е строен от 1987 г. до 1993 г. при едновременно напредване от английския и френския бряг.\r\n1986 г.\r\nВ самолетна катастрофа загива президентът на Мозамбик - Самора Машел.\r\n1984 г.\r\nВ Полша е убит популярният сред народа католически свещеник Ежи Попелюшко (за убийството му обвиняват агенти на полската държавна сигурност)\r\n1980 г.\r\nВъв Варшава в дните 19 и 20 октомври се провежда заседание на Комитета на министрите на външните работи на държавите от Варшавския договор.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия, подписан на Варшавското съвещание (14 май 1955 г.). Той е военнополитически отбранителен съюз на европейските социалистически страни, сключен за срок от 20 години, с автоматично продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. Прекратен е на 1 юли 1991 г.\r\n1956 г.\r\nВ хода на визитата си във Варшава ръководството на КПСС признава особения “полски път към социализма”.\r\n1954 г.\r\nВеликобритания и Египет подписват споразумение, според което британските войски трябва да се изтеглят от зоната на Суецкия канал, като си запазват правото за 7 години да се завърнат в случай на война. Египет от своя страна се задължава да разреши свободното преминаване на кораби през канала.\r\n1944 г.\r\nВ Германия е издаден закон за мобилизация във “Фолкщтурм” на мъжете от 16 до 60 години.\r\nАмериканският артист Марлон Брандо дебютира на сцената на Бродуей. Играе в \"Трамвай желание\" (1951 г.), \"Вива Сапата\" (1952 г.), \"На кея\" (1954 г.), \"Младите лъвове\" (1958 г.), \"Бегълците\" (1960 г.), \"Преследването\" (1966 г.), \"Кеймада\" (1969 г.), \"Кръстникът\" (1972 г.), \"Последно танго в Париж\" (1973 г.), \"По Мисури\" (1976 г.), \"Апокалипсис сега\" (1979 г.), \"Формулата\" (1980 г.), \"Новакът\" (1990 г.), \"Христофор Колумб\" (1992 г.), \"Дон Хуан Де Марко\" (1995 г.), \"Островът на д-р Моро\" (1996 г.).\r\n1943 г.\r\nЗапочва Московската конференция на министрите на външните работи на СССР, САЩ и Англия.\r\n1939 г.\r\nВ Люблин е създадено еврейско гето.\r\n1878 г.\r\nНемският Райхстаг приема закон против социалистите.\r\n1872 г.\r\nВ Австралия е намерен най-големият къс самородно злато (214,32 кг)\r\n1870 г.\r\nКрай бреговете на Ирландия потъва английският параход “Камбрия”. Загиват 169 човека.\r\n1813 г.\r\nАрмията на Наполеон е разбита при Лайпциг от силите на обединена Европа в сражението, наречено по-късно „Битката на народите\".\r\nНаполеон Бонапарт е френски император в периода 1804-1814 г. и март - юни 1815 г. Той е роден на 15 август 1769 г. в Аячо, остров Корсика. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия, който се провежда от 1796 г. до 1797 г., се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция, но Наполеон I отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на две зони на влияние - френска и руска. В периода 1808-1811 г. предприема поход за завоюване и окупиране на Испания. Междувременно през 1809 г. побеждава Австрия, без да я обезвреди напълно. През 1812 г. предприема поход в Русия, но е принуден да отстъпи и потегля обратно за Франция. Наполеон I окупира Русия. Александър I и царедворците го обявяват за враг на Русия и на православната вяра и целият руски народ се вдига на свещена война за защита на вярата и отечеството. Така войната става Отечествена. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхранят самодържавието и мракобесието в продължение на повече от 100 години. През 1813 г. на Парижкия конгрес Наполеон I отхвърля условията за мир. След поражението на Франция в битката при Лайпциг (1813 г.) съюзните армии окупират страната. Наполеон I абдикира в двореца Фонтебло и е заточен на о-в Елба (1814 г.). През пролетта на 1815 г. напуска о-в Елба и се завръща във Франция. Настъпва период на т. нар. \"100 дни\". Реставрацията на монархията във Франция е премахната. След загубата в битката при Ватерло (1815 г.) Наполеон I е заточен на о-в Св. Елена, където е поставен под най-строг режим и охрана от английските войски. \r\nУмира на 5 май 1821 г. на о-в Св. Елена. След смъртта му са публикувани неговите \"Мемоари от о-в Света Елена\" и \"Мемоари”.\r\n1811 г.\r\nВ Царско село (дн. гр. Пушкин, Санктпетербургска област) е открит Царскоселският лицей. Той е непосредствено подчинен на Министерството на просветата, а от 1889 г. - на Военното министерство. В него се обучават дворянски деца на възраст 10-12 години. Броят на възпитаниците е от 30 (1811-1817 г.) до 100 (от 1832 г.). Лицеят подготвя предимно висши държавни чиновници. Курсът на обучение е 6 години. Изучават се закон Божи, етика, логика, право, руски, латински, френски и немски езици, реторика, руска и всеобща история, физическа география, математика, основи на физиката и космографията, математическа география, статистика, изящни изкуства и гимнастика. След завършване на лицея възпитаниците му получават права на завършили университетско образование и граждански чинове. Желаещите да постъпят на военна служба преминават допълнително военно обучение и получават правата на завършилите Пажеския корпус. В Царскоселския лицей учат видни руски държавници, интелектуалци и общественици, като А. М. Горчаков, А. К. Гирс, Н. К. Гирс, М. А. Корф, Ф. И. Тютчев и др. Историческа известност на учебното заведение носят випускниците от 1817 г. - А. С. Пушкин, А. А. Делвиг, декабристите В. К. Кюхелбекер, И. И. Пушчин.\r\n1781 г.\r\nПри Йорктаун (Вирджиния) завършва последното голямо сражение във войната на американските колонии за независимост. Британските войски на генерал Корнуолис се предават на генерал Вашингтон.\r\n1469 г.\r\nВъв Валядолид е сключен брак между инфанта на Арагон Фердинанд и инфантата на Касилия - Изабела, което осигурило впоследствие обединението на Испания.\r\nТевтонският орден признава васална зависимост от Полша.\r\n1453 г.\r\nАнглийската армия капитулира в Бордо, с което е сложен край на Стогодишната война.\r\nСтогодишната война се води между Англия и Франция за земите на територията на Франция, притежание на английската корона, и за Фландрия. Франция има за съюзници Шотландия и Папата. Английската армия е съставена предимно от наемници и се командва от краля. Основа на френската армия е рицарското феодално опълчение. Първият период на войната (1337-1360 г.) е характерен с борбата на противниците за Югозападна Франция. Бойните действия имат променлив успех, но англичаните завладяват Югозападна Франция и заставят Франция чрез Бретинския мирен договор (1360 г.) да им отстъпи територията от устието на Лоара до Пиренеите. Вторият период на войната (1360-1380 г.) започва с реорганизация на френската армия в наемна, създаване на полева артилерия и нов морски флот. Използвайки внезапните действия и партизанските методи за воюване, французите имат надмощие. Франция успява да запази много пристанища и крепости по крайбрежието на Атлантическия океан (Бордо, Байон, Брест, Шербур, Кале). Англия е принудена да сключи примирие. Третият период на войната (1415-1424 г.) се характеризира с вътрешни противоречия и отслабване на Франция (селски и градски въстания, междуособна война на феодалните групировки и др.). С помощта на бургундския херцог англичаните завладяват Северна Франция (вкл. Париж), след което е подписан мирен договор в Труа (21 май 1420 г.). Хенри V става регент на Франция, а след смъртта на крал Шарл VI става наследник на френския престол. През 1422 г. внезапно умират Шарл VI и Хенри V. Франция се оказва в изключително тежко положение. Тя е разпокъсана и ограбена от завоевателите. Войната се превръща в националноосвободителна за Франция. През четвъртия период (1424-1453 г.) народните маси активно се намесват във войната (особено в Нормандия). През 1428 г. англичаните обсаждат Орлеан. Тогава народната съпротива е вдъхновена от Жана д’Арк и през 1429 г. градът е освободен. Французите завземат Париж (1437 г.), връщат си Шампан (1441 г.) и Нормандия (1450 г.). На 19 октомври 1453 г. английската армия капитулира в Бордо, което слага край на войната.\r\n1448 г.\r\nОсманският султан Мурад II разбива християнските войски начело с Ян Хуниади в битка при Косово.На тази дата са родени:\r\n1899 г.\r\nРоден е Мигел Анхел Астуриас - гватемалски писател; лауреат на Нобелова награда за литература от 1967 г. През 1923 г. завършва висшето си образование. \r\nОт 1925 г. до 1933 г. е емигрант в Европа. В Париж пише книгата \"Легендите на Гватемала\" (1930 г.), като използва фолклорни мотиви. Около 1933 г. завършва романа си \"Сеньор президентът\" (изд. 1946 г.). Световна известност му носи трилогията \"Силният вятър\" (1950 г.), \"Зеленият Папа\" (1954 г.), \"Очите на мъртвите\" (1960 г.). Автор е и на романите \"Мулатката като мулатка\" (1964 г.) и \"Огледалото на Лида Сол\" (1967 г.). Мигел Анхел Астуриас умира на 9 юни 1974 г. в Мадрид, Испания.\r\n1862 г.\r\nРоден е Огюст Люмиер – френски учен, изобретява кинематографа през 1895 година и заедно с брат си Луи Жан Люмиер през 1862-1954 г. организира първата публична кинопрожекция.\r\n1433 г.\r\nРоден е Марсилио Фичино - италиански хуманист и философ неоплатоник. Основава Платоновата академия във Флоренция. Превежда на латински език съчинения от Платон (публ. 1484 г.), Плотин, Ямблих, Прокъл, Порфирий, Михаил Псел, част от “Ареопагитии” и много трактати. Приема историческото съществуване на религиите и религиозните философски учения като етапи от развитието на “всеобщата религия”. Умира на 1 октомври 1499 г. в Кареджи, близо до Флоренция.На тази дата умират:\r\n2003 г.\r\nУмира Алия Изетбегович.\r\nТой е бошняшки юрист, философ, писател, активист, политик и първият президент на Босна и Херцеговина. Стои на тази длъжност до 1996 г., когато става член на президентството на Босна до 2000 г.\r\n2002 г.\r\nУмира Николай Николаевич Рукавишников.\r\nТой е съветски космонавт и инженер-физик. \r\nНиколай Николаевич Рукавишников е роден на 18 септември 1932 г. в Томск. Става първият граждански командир на космически кораб. От 10 април до 12 април 1979 година е командир на космическия кораб „Союз 33“. Полетът е част от програмата Интеркосмос и космонавт-изследовател е българинът Георги Иванов. В програмата са предвидени посещение на космическата станция „Салют-6“ и провеждането на редица експерименти на нея. Заради авария на главния двигател на кораба е решено скачването да не се извършва и да се направи аварийно приземяване с втория двигател. Полетът продължава 1 денонощие 23 часа 1 минута и 6 секунди.\r\nНосител е на златен медал „Константин Циолковски“ на Академия на науките на СССР. \r\n„Като командир на полета на космическия кораб „Союз 33“, с който лети Георги Иванов“ е провъзгласен за Почетен гражданин на Ловеч на 29 април 1979 година.\r\nДо края на живота си работи в конструкторското бюро, където се занимава с компютърни технологии и електроника. Автор е на изобретения, внедрени на космически кораби.\r\nУмира от инфаркт.\r\n1938 г.\r\nУмира Борис Степанович Житков - руски писател с голям принос за утвърждаването на детската литература в Русия след 1917 г. Той участва в революционните събития в Одеса през 1905 г. Работи като ихтиолог, капитан на научноизследователски морски кораб, щурман на ветроход, работник металург, морски офицер, инженер. Публикува свои творби от 1924 г. Борис Житков е автор на повести с морски сюжети \"Зло море\" (1924 г.), \"Морски истории\" (1925-1937 г.); на пиеси, приказки, повести, научно-художествени книги (\"За тази книга\", 1927 г.; \"Параходът\", 1935 г., и др.); на детската повест енциклопедия \"Какво видях\" (1939 г., посмъртно), на романа \"Виктор Вавич\" (1929-1934 г.), посветен на революцията в годините между 1905-1907 г.\r\n1937 г.\r\nУмира сър Ърнест Ръдърфорд, лорд Нелсън – английски физик. Член на Лондонското кралско дружество (от 1903 г.) и на много други академии на науките. В периода 1907-1919 г. е професор в Манчестърския университет, а от 1919 г. в Кеймбриджкия университет. Директор е на Кавендишовата лаборатория. През 1899 г. първи открива, че радиоактивните лъчения имат различна проницаемост, а през 1902 г. ги характеризира като 3 вида лъчи. Въвежда названията им: алфа, бета и гама лъчи в зависимост от техния електрически товар и от силата и посоката на въздействието на магнитни полета върху тях. Разработва нови опитни методи за ядрените си изследвания. Формулира заедно с Ф. Соди закона на радиоактивното разпадане (1902 г.), а през 1911 г. доказва по опитен път съществуването на атомните ядра и полага основите на сегашния модел на атома. През 1919 г. открива първите атомни преобразувания - ядрени реакции при бомбардировка на леки атомни ядра с aлфа-частици. През 1912 г. Ърнест Ръдърфорд предвижда съществуването на нова неутрална частица - неутрона, открита 11 години по-късно от Дж. Чадуик. През 1908 г. получава Нобелова награда за химия.\r\n1875 г.\r\nУмира Чарлз Уитстън - английски физик и изобретател, член на Лондонското Кралско дружество (1836 г.). Професор в Лондонския кралски колеж от 1834 г. Предлага метод за измерване продължителността на разрядната искра (1834 г.); доказва, че искровите спектри на металите еднозначно характеризират тези метали (1835 г.). Заедно с У. Ф. Кук изобретява и патентова електромагнитен телеграфен апарат. Чарлз Уитстън създава първия практически удобен автоматичен телеграфен апарат през 1858 г. Независимо от Е. В. Сименс открива принципа за самовъзбуждане на електрическите машини (1968 г.). Създава огледален стереоскоп, фотометър, шифров апарат (криптограф), самопишещи метеорологични прибори и др. Предлага мостова схема за измерване на съпротивления, която се използва и днес в техниката. Чарлз Уитстън е роден на 6 февруари 1802 г. в Глостер, Англия.\r\n1646 г.\r\nУмира Готфрит Кнелер - немски художник. Той е роден на 8 август 1646 г. в Любецк. Ученик е на Рембранд и на Ф. Бол. Дълги години живее в Англия. Придворен художник е при Чарлз II. Рисува портрети на Чарлз II, Джеймз II и Уйлям III.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.19", "title": "Денят 19 октомври в световната история"}
{"url": "http://www.focus-news.net/news/2017/10/19/2448169/delegatsiya-vodena-ot-zamestnik-predsedatelya-na-darzhavnoto-sabranie-na-ungariya-marta-matrai-e-na-ofitsialno-poseshtenie-v-balgariya.html", "text": "Парламентарна делегация, водена от заместник-председателя на Държавното събрание на Унгария Марта Матраи, е на посещение в България. Това съобщиха от пресцентъра на Народното събрание. Днес отбелязваме Деня на българо-унгарското приятелство. По този повод унгарските парламентаристи ще бъдат приветствани в пленарната зала на Народното събрание в 11.20 часа. Непосредствено след това те ще разговарят с председателя на българския парламент Димитър Главчев. В 12.00 часа делегацията ще се срещне с членовете на Групата за приятелство България – Унгария в зала „Изток” на Народното събрание. По-късно унгарските гости ще имат разговор със заместник-председателя на българския парламент Цвета Караянчева и с председателя на Комисията по външна политика Джема Грозданова. \r\nВ състава на делегацията са председателят на Групата за приятелство Унгария – България в унгарския парламент Себастиен Ваго, народният представител и член на групата Моника Дунай и Симеон Варга, представител на българското национално малцинство в Държавното събрание на Унгария.", "date": "2017.10.19", "title": "Делегация, водена от заместник-председателя на Държавното събрание на Унгария Марта Матраи, е на официално посещение в България"}
{"url": "http://www.focus-news.net/news/2017/10/19/2448170/burgas-slivenskiyat-mitropolit-ioanikiy-shte-oglavi-praznichna-sveta-liturgiya-v-hram-sveti-yoan-rilski.html", "text": "Днес Сливенският митрополит Иоаникий ще оглави празнична Света литургия в храм „Свети Йоан Рилски“ по повод изграждането на Неделно училище към бургаския храм „Свети Йоан Рилски“. Това съобщиха от пресцентъра на Община Бургас. Вчера беше направена символична първа копка за предстоящото изграждане на училището. Същинското честване е днес. То ще започне с празнична утреня в 8.00 часа и празнична Света литургия в 9.00 часа, отново в храм „Свети Йоан Рилски“, отслужени от дядо Иоаникий, неговият викарий агатополски епископ Йеротей и бургаското духовенство.", "date": "2017.10.19", "title": "Бургас: Сливенският митрополит Иоаникий ще оглави празнична Света литургия в храм „Свети Йоан Рилски“"}
{"url": "http://www.focus-news.net/news/2017/10/19/2448171/mvr-blagotvoritelen-turnir-za-kupa-emil-sharkov-shte-se-provede-v-sofiyskoto-selo-german.html", "text": "Благотворителен турнир за купа „Емил Шарков“ ще се проведе в село Герман. Това съобщиха от пресцентъра на МВР. Турнирът е част от градското първенство на София по мини футбол за служители на МВР, „Спортна зона“, което ще бъде официално открито в 9.00 часа в село Герман. Днес и на 20 октомври ще се играят срещите от градското първенство на София по мини футбол за служители на МВР за купа „Емил Шарков“. В благотворителния турнир участие ще вземат отбори от различни подразделения на МВР и отбор с приятели на командоса, загинал при изпълнение на служебния дълг. На официалното откриване ще бъде изтеглен и жребият с ръководителите на отборите. Тази година организатор на събитието е Спортната асоциация на МВР. \r\nБлаготворителният футболен турнир за купа „Емил Шарков“ се провежда за трета поредна година. Каузата е в подкрепа на децата на загинали и пострадали при изпълнение на служебните задължения служители от системата на МВР. Със средствата, събрани през 2015 г., миналата година беше подпомогнат летен лагер за 20 деца от Националната благотворителна кампания на МВР. За лечението на Ники Корондилева - дъщеря на полицай, загинал по време на служба, която се бори с коварно заболяване - бяха предназначени средствата от турнира през 2016 г.", "date": "2017.10.19", "title": "МВР: Благотворителен турнир за купа „Емил Шарков“ ще се проведе в софийското село Герман"}
{"url": "http://www.focus-news.net/news/2017/10/19/2448172/sofiya-shte-se-provede-obshtestveno-obsazhdane-na-proekta-na-naredba-za-obshtestveniya-red-v-stolitsata.html", "text": "От 11.30 часа в зала 5 на Столична община ще се проведе обществено обсъждане на проекта на Наредба за обществения ред в столицата. Целта на наредбата е осигуряване и опазване на обществения ред на територията на Столична община и гарантиране спокойствието на гражданите и възможността да упражняват гражданските си права и задължения. Наредбата забранява шумни увеселения и употребата на пиротехнически изделия в периода от 22.00 до 08.00 часа. Проектът е предвижда забрана и за употребата на алкохолни напитки по улици, тротоари, площади, градинки, паркове и др., водеща до нарушаване на обществения ред и спокойствието на гражданите. В проекта е включена още забрана за организирането и провеждането и участието в нерегламентирани на състезания с моторни превозни средства. Забранява се още миенето на стъкла на МПС, продажбата на печатни издания и друга търговска, развлекателна, атракционна или рекламна дейност на кръстовищата и уличните платна.\r\nНаредбата не допуска оскверняването на паметници или други възпоменателни знаци (паметни плочи, барелефи и др. художествени елементи) чрез извършване на непристойни действия и др.", "date": "2017.10.19", "title": "София: Ще се проведе обществено обсъждане на проекта на Наредба за обществения ред в столицата"}
{"url": "http://www.focus-news.net/news/2017/10/19/2448173/pravoslavnata-tsarkva-proslavya-nebesniya-pokrovitel-na-balgarskiya-narod-prepodobni-yoan-rilski-chudotvorets.html", "text": "Православната Църква прославя небесния покровител на българския народ Преподобни Йоан Рилски Чудотворец, предаде репортер на Агенция „Фокус”. По този повод във всички епархии на Българската православна църква се отслужва празнична света Литургия.\r\nВ Рилската св. обител празничните богослужения, посветени на основателя на манастира, започнаха снощи с всенощно бдение, продължило до късно вечерта. Днес от 09.30 часа ще започне празнична св. Литургия. В тържественото богослужение ще вземат участие  духовници от клира на Българската православна църква, както и гости от Гърция и Сърбия. Монашеското братство начело с игумена на манастира - Негово преосвещенство Адрианополският епископ Евлогий посреща на този ден хиляди поклонници от страната и чужбина, които идват по традиция на празника на светата обител. \r\nНикола ПЕТКОВ", "date": "2017.10.19", "title": "Православната Църква прославя небесния покровител на българския народ Преподобни Йоан Рилски Чудотворец"}
{"url": "http://www.focus-news.net/news/2017/10/19/2448174/veliko-tarnovo-rezhisyorat-iskren-krasimirov-shte-predstavi-noviya-si-film-za-apostola-vasil-levski.html", "text": "Актьорът и режисьор Искрен Красимиров ще гостува във Велико Търново, за да представи новия си филм за Апостола на свободата Васил Левски „ЛЪВСКИЙ – Европеец в Българско“. Това съобщиха от пресцентъра на Община Велико Търново. По покана на председателя на Великотърновски общински съвет Венцислав Спирдонов талантливият творец ще се срещне с ученици в Езикова гимназия „Проф. д-р Асен Златаров“. Откритият урок „Незабравимата България“ ще се състои от 10.00 часа днес в училището, а младите хора ще се запознаят с филмовата продукция. Днес Искрен Красимиров ще проведе срещи с жители на града. В 17.30 часа режисьорът ще гостува в централната сграда на Регионална библиотека „П. Р. Славейков“. В читалнята на културната институция ще бъде излъчен новият филм за Дякона.", "date": "2017.10.19", "title": "Велико Търново: Режисьорът Искрен Красимиров ще представи новия си филм за Апостола Васил Левски"}
{"url": "http://www.focus-news.net/news/2017/10/19/2448175/varna-obshtinskiyat-savetnik-ot-gerb-slavcho-slavov-organizira-priemen-den-za-grazhdani.html", "text": "Общинските съветници от ПП ГЕРБ – Варна ще се срещнат с граждани днес и утре. Това съобщиха от пресцентъра на ПП ГЕРБ – Варна. Приемното време им ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Славчо Славов е днес, на Станислав Иванов - на 20 октомври.", "date": "2017.10.19", "title": "Варна: Общинският съветник от ГЕРБ Славчо Славов организира приемен ден за граждани"}
{"url": "http://www.focus-news.net/news/2017/10/19/2448176/faz-sondazhite-za-yamayska-koalitsiya-prodalzhavat-s-pregovori-mezhdu-zeleni-i-svdp.html", "text": "След отделните срещи с делегацията на Съюза (ХДС/ХСС), в четвъртък двете по-малки потенциални партньори за „ямайска“ коалиция в Берлин ще проведат преговори, припомня германският национален ежедневник Die Frankfurter Allgemeine Zeitung. \r\n„Зелени“ и Свободната демократическа партия (СвДП) вероятно ще се опитат да намерят допирни точки, по които да се обединят в преговорите със Съюза (ХДС/ХСС). Между партиите на Джем Йоздемир и Кристиан Линднер обаче съществуват и редица различния, като политиката в областта на енергетиката, климата и бежанците.\r\nСлед първите отделни разговори със „Зелените“ и СвДП всички участници изразиха увереност в продължаването на преговорите. Но те и не скриха, че пътят към „ямайска“ коалиция в Берлин ще бъде дълъг и труден.\r\n„Определихме темите, които трябва да бъдат разгледани\", уточни лидерът на баварския ХСС Хорст Зеехофер след преговорите със „Зелени“ в късните часове на сряда. Тереза Герова", "date": "2017.10.19", "title": "FAZ: Сондажите за „ямайска“ коалиция продължават с преговори между „Зелени“ и СвДП"}
{"url": "http://www.focus-news.net/news/2017/10/19/2448177/burgas-vsichki-pristanishta-v-grada-sa-zatvoreni-za-manevrirane-zaradi-namalena-vidimost-v-sledstvie-na-magla.html", "text": "Всички пристанища в Бургас са затворени за маневриране заради намалена видимост от паднала мъгла. Това сочи справка на сайта на ДП „Пристанищна инфраструктура“. Забраната важи за всички плавателни средства. Тя ще бъде отменена след подобряването на климатичните условия.", "date": "2017.10.19", "title": "Бургас: Всички пристанища в града са затворени за маневриране заради намалена видимост в следствие на мъгла"}
{"url": "http://www.focus-news.net/news/2017/10/19/2448178/predsedatelyat-na-bsp-korneliya-ninova-v-gotse-delchev-ottuk-tragvat-edni-ot-nay-smelite-i-dostoyni-lichnosti-v-istoriyata-ni.html", "text": "Честита свобода, Неврокоп! Днес заедно отбелязваме празника на Гоце Делчев - град с уникален дух, запазил борбеност, традиции, родолюбие. Оттук тръгват едни от най-смелите и достойни личности в историята ни. Това заяви лидерът на БСП Корнелия Нинова в Гоце Делчев, която бе гост на празника, съобщиха от пресцентъра на партията. „Поздравявам кмета Владимир Москов и целия му екип, които всеки ден показват, че най-важни в управлението на града са хората, техните грижи и тревоги. На жителите на Гоце Делчев от сърце пожелавам да бъдат здрави, все така горди и милеещи за родния си край. Честит празник”, каза още тя.\r\nПразникът на Гоце Делчев бе уважен и от зам.-председателя на БСП Кирил Добрев, зам.-председателя на ПГ на БСП за България Весела Лечева, народните представители Богдан Боцев и Николай Бошкилов.", "date": "2017.10.19", "title": "Председателят на БСП Корнелия Нинова в Гоце Делчев: Оттук тръгват едни от най-смелите и достойни личности в историята ни"}
{"url": "http://www.focus-news.net/news/2017/10/19/2448179/oon-vseki-den-umirat-po-15-hil-detsa-pod-petgodishna-vazrast.html", "text": "Всеки ден в света умират около 15 хил. деца под петгодишна възраст. Това се казва в доклад на ООН, цитиран от баварския ежедневник Die Sueddeutsche Zeitung.\r\nСъгласно представената информация, през 2016 г. са загинали общо 5,6 млн. деца. През 2000 г. техният брой е бил 9,9 млн. УНИЦЕФ обаче е загрижен за наблюдаваните тенденции: делът на новородените, които умират малко след раждането им се е увеличил от 41 % на 46 %. Всеки ден умират хиляди бебета, които са на не повече от 28 дни, се казва в доклад на Детския фонд на обединените нации. Тереза Герова", "date": "2017.10.19", "title": "ООН: Всеки ден умират по 15 хил. деца под петгодишна възраст"}
{"url": "http://www.focus-news.net/news/2017/10/19/2448180/sofiya-ogranichava-se-prestoyat-i-parkiraneto-v-otsechka-na-ul-6-ti-septemvri-zaradi-provezhdane-na-sabitie-v-posolstvoto-na-ungariya.html", "text": "Ограничава се престоят и паркирането в отсечка на ул. „6-ти септември“ заради провеждане на събитие в посолството на Унгария. Това съобщиха от пресцентъра на Столична община . От 12.00 часа до 21.00 часа днес се забраняват престоят и паркирането на пътни превозни средства по ул. „6-ти септември“ между бул. „Евлоги и Христо Георгиеви“ и ул. „Любен Каравелов“. \r\nОт 16.30 часа до 21.00 часа днес при необходимост и по преценка на отдел „Пътна полиция“ при СДВР се забранява влизането на пътни превозни средства по ул. „6-ти септември“ между бул. „Евлоги и Христо Георгиеви“ и ул. „Любен Каравелов“. Промяната в организацията на движение се въвежда във връзка с мероприятие на посолството на Унгария.", "date": "2017.10.19", "title": "София: Ограничава се престоят и паркирането в отсечка на ул. „6-ти септември“ заради провеждане на събитие в посолството на Унгария"}
{"url": "http://www.focus-news.net/news/2017/10/19/2448181/blagoevgrad-detsata-ot-tsentara-za-lichnostno-i-tvorchesko-razvitie-shte-uchastvat-v-otkrit-urok-po-muzika.html", "text": "Децата от Центъра за личностно и творческо развитие ще участват в открит урок по музика. Това съобщиха от пресцентъра на Община Благоевград. От 18.30 часа днес талантите от Центъра ще имат възможност да се срещнат и свирят заедно със световния музикант Пабло Мецелани в студиото на Радио Благоевград. Той е от Аржентина. Завършил е музикалното си образование в АМТИИ - Пловдив. Мецелани пее и свири на различни инструменти като гайда, кавал, китара, тамбура и кларинет. Неговата голяма любов е българският фолклор и песните от македонския край. За свои съмишленици на музикалната сцена Пабло Меценати се спира имено на школата по тамбура с преподавател Веселинка Боянова към ЦЛТРДБ.", "date": "2017.10.19", "title": "Благоевград: Децата от Центъра за личностно и творческо развитие ще участват в открит урок по музика"}
{"url": "http://www.focus-news.net/news/2017/10/19/2448182/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при 23 катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. В София са станали 160 леки и 6 тежки катастрофи, при които са ранени седем души.", "date": "2017.10.19", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2017/10/19/2448183/zdf-savetat-za-sigurnost-proyavyava-kasogledstvo-spryamo-iran-ubedena-e-niki-heyli.html", "text": "Според посланика на САЩ в ООН Ники Хейли Съветът за сигурност проявява „къгогледство“ по отношение на Иран, предава германският телевизионен канал ZDF. \r\n„Иран трябва да бъде съден като цяло за своето агресивно, дестабилизиращо и незаконно поведение. Всичко останало би било глупаво“, заяви Хейли в рамките на заседание в органа, посветено на ситуацията в региона. \r\nПочти всяка заплаха за мира и сигурността в Близкия изток е свързана с „незаконното поведение\" на Иран, подчерта американският дипломат.\r\nПо-рано държавният глава на САЩ Доналд Тръмп обяви налагането на нов, по-строг курс на Вашингтон спрямо Техеран.  Тереза Герова", "date": "2017.10.19", "title": "ZDF: Съветът за сигурност проявява „късогледство“ спрямо Иран, убедена е Ники Хейли"}
{"url": "http://www.focus-news.net/news/2017/10/19/2448184/burgas-seminar-posveten-na-revizionni-i-sadebni-praktiki-shte-se-provede-v-kts-morsko-kazino.html", "text": "EY (Ernst & Young) и Община Бургас организират семинар на тема: „Какво да правим при данъчни ревизии и спорове?“. Това съобщиха от пресцентъра на Община Бургас. Ще бъдат обсъдени ревизионни и съдебни практики, както и стратегии за подготовка, водене и успешно приключване на ревизии и данъчни спорове. Семинарът е предназначен за управители и финансови мениджъри на фирми и се осъществява с подкрепата на Община Бургас. Събитието ще се проведе днес в Културен център „Морско казино“, Приморски парк Бургас, зала „Георги Баев“. Регистрацията започва в 13.30 часа, а семинарът в 14.00 часа.", "date": "2017.10.19", "title": "Бургас: Семинар, посветен на ревизионни и съдебни практики, ще се проведе в КЦ „Морско казино“"}
{"url": "http://www.focus-news.net/news/2017/10/19/2448185/pazardzhik-arhiereyska-sveta-liturgiya-se-otsluzhva-v-paraklisa-sv-ivan-rilski-chudotvorets.html", "text": "С благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - втори викарий на Пловдивския митрополит и архиерейски наместник на Пазарджишка духовна околия, се отслужва Архиерейска Света литургия в параклиса „Св. Иван Рилски Чудотворец“, намиращ се в сградата на църквата „Свети Георги“ в Пазарджик. Това съобщиха за Радио „Фокус“ - Пазарджик от пресцентъра на Архиерейското наместничество. Днес Църквата празнува успението на скромния отшелник от Рила планина, когото още приживе наричали „земен ангел“ и „небесен жител“. Той е най-великият български светец, основател на най-големия манастир в България – Рилския. Патрон е и на българските будители. Службата започна в 8.30 часа.\r\nАлбена ЖИЛЕКОВА", "date": "2017.10.19", "title": "Пазарджик: Архиерейска Света литургия се отслужва в параклиса \"Св. Иван Рилски Чудотворец\""}
{"url": "http://www.focus-news.net/news/2017/10/19/2448186/sofiyskata-duhovna-seminariya-sv-yoan-rilski-chudotvorets-otbelyazva-hramoviya-si-praznik.html", "text": "В Софийската духовна семинария, която носи името на св. Йоан Рилски, от 09.00 часа ще започне празнична св. Литургия, предаде репортер на Агенция „Фокус”. Литургията ще бъде оглавена от Негово високопреосвещенство Западно и Средноевропейския митрополит Антоний. Честването на празника става при любезното домакинство на Негово високопреподобие архимандрит Пахомий - ректор на Софийската духовна семинария. \r\nНикола ПЕТКОВ", "date": "2017.10.19", "title": "Софийската духовна семинария „Св. Йоан Рилски Чудотворец” отбелязва храмовия си празник"}
{"url": "http://www.focus-news.net/news/2017/10/19/2448187/prof-radoslav-gaydarski-bsp-neprekasnatite-reformi-i-natrupanite-dalgove-dovedoha-do-tragichnoto-sastoyanie-balgarskoto-zdraveopazvane.html", "text": "Това което се случва в българското здравеопазване се дължи на непрекъснатите реформи и натрупаните дългове. Това заяви проф. Радослав Гайдарски, член на ИБ на НС на БСП на среща-разговор на тема „Здравни аспекти и проблеми на бюджет 2018” в Ловеч, съобщиха от пресцентъра на БСП. На срещата присъстваха народните представители от „БСП за България” д-р Валентина  Александрова, доц. Георги Йорданов, д-р Илиян Тимчев, д-р Иван Ибришимов и д-р Асен Златев, председател на съвета по здравеопазване към Националния съвет на БСП. По думите на проф. Гайдарски огромните дългове се дължат основно на недостатъчно пари за клинични пътеки. Той подчерта, че не може в България една пътека да струва 3 - 4 хил. лв., а в западните страни да струват 60 - 70 хил. евро. „Откакто са създадени пътеките, досега те с малки изключения са повишили цената си с до 30 %. Една болница с толкова малко пари не може да съществува“, подчерта той.\r\nПроф. Радослав Гайдарски посочи като втора причина за състоянието на българското здравеопазване промените, направени по време на управлението на кабинета „Борисов 2“. По думите му те са дали възможност на държавните болници- всяка болница и всеки директор да прави обществени търгове за закупуване на лекарства и оборудване по свое решение. „Едни и същи лекарства и апарати са закупувани с драстична разлика в цените“, обясни той.\r\nПроф. Радослав Гайдарски посочи като причина за изключителния срив в българското здравеопазване и безобразния начин на смяна на директорите на държавните и общинските болници. Като примери той посочи смяната на директори на печеливши болници като „Св. Иван Рилски“. За сметка на това, по думите му, начело на губещи болници са назначавани директори по политическа или приятелска линия.  „Това доведе до натрупване на огромни дългове на болниците и те от своя страна- доведоха до сегашното трагично състояние на българското здравеопазване“, заяви Гайдарски.\r\nПо време на срещата бяха засегнати и проблемите за електронното здравеопазване, за справедливото разпределение на парите, а не само за големите градове. Беше засегнат и проблемът, че между новата COOL  systems и болниците няма достатъчна мобилност. „Няма връзка между тези, които поставят  диагнозата и  лекуващите лекари”, заявиха специалисти.", "date": "2017.10.19", "title": "Проф. Радослав Гайдарски, БСП: Непрекъснатите реформи и натрупаните дългове доведоха до трагичното състояние българското здравеопазване"}
{"url": "http://www.focus-news.net/news/2017/10/19/2448188/pregled-na-osnovnite-temi-v-starozagorskiya-pechat.html", "text": "“Чакат министъра на образованието в Стара Загора за среща с работодатели” е водещо заглавие от страниците на вестник “Старозагорски новини”. СНЦ \"Клуб на работодателя - Стара Загора\" организира среща с министъра на образованието и науката Красимир Вълчев, областния управител Гергана Микова и кмета Живко Тодоров, която ще се проведе на 23 октомври (понеделник) от 10:00 часа в конферентната зала на Областната администрация. Темата на срещата е законодателни промени за създаване на квалифицирани кадри, които да подпомогнат бизнеса и икономическото развитие на регион Стара Загора. За целта старозагорските работодатели са подготвили конкретни предложения за приоритетното развитие на професионалното образоване, усъвършенстването на нормативната база в областта на дуалното обучение и на трудовото законодателство. Едно от тях е свързано с известното от миналото т.нар. разпределение, тоест младежите, завършилите държавна поръчка и бизнес стипендианти, ако не продължават образованието си, да имат ангажимент да работят минимум 3 г. по разпределение в съответното населено място или при конкретен работодател, а при отказ - да възстановяват сумата на стипендията. Друга практика от миналото, която предлагат местните работодатели, е въвеждането на задължителните студентски работни стажове - всяка година от 3 до 6 месеца, като по време на следването да има поне два безплатни стажа. Друга част от предложенията са свързани със създаването на Център за медиация между образователните учреждения и бизнеса, в който да се концентрира и администрира информацията от какви кадри имат необходимост местните предприятия и кои учебни заведения ги подготвят, а държавният прием за средното и висшето образование да се определя на база на реалните потребности от кадри в различните сектори на регионалната и националната икономика чрез ежегодно провеждани анкети. Трета част от предложенията пък касаят създаването на комплексна система за стимулиране на страните-участници в процеса на професионалното образование: за учениците - по-високи стипендии, безплатен транспорт, безплатно общежитие, допълнителни бизнес стипендии; за бизнеса - разходите за образование, вкл. стипендиите, да са признат разход и да са освободени от данък печалба и др. Сред предложенията има и няколко, които със сигурност ще провокират неодобрение сред местната и националната интелигенция. Едното от тях е - \"да се намали приемът на студенти, за да са стимулирани учениците да се развиват\", второто - \"да се намали броят на паралелките в езиковите и други обикновени гимназии за сметка на професионалните\"!? Това е нещото, което България като равноправен член на ЕС не трябва да допуска, ако не иска да е на \"втора скорост\" в голямото европейско семейство. \r\n“Ивелин Керанов е новият стар директор на ДТ \"Гео Милев\", пише още изданието. Актьорът Ивелин Керанов е новият директор на Драматичен театър \"Гео Милев\" за следващите 4 години, съобщиха от МК след проведения на 12 октомври конкурс за длъжността. Керанов, който беше единственият кандидат за длъжността, е събрал необходимите точки в съответствие с чл. 13, ал. 1 от Наредба No Н-4/14.06.2007 г. за провеждане на конкурсите за директори на държавните културни институти. За него това е втори официален мандат, след като преди 2013 година дълго време беше и.д. директор. Пред комисията по провеждане на конкурса Керанов е защитил програма за развитие на старозагорския културен институт, която не предвижда съкращаване на състава. По думите му липсата на друг кандидат не му е дала възможност да \"свери часовника си\". \"Кръстопътното място\" пък на Стара Загора и множеството гостуващи спектакли, поставени от други трупи, в известна степен действало нездравословно поради нерядко нелоялната конкуренция. \r\n“Величието на идеята на един паметник не се свързва с неговия размер” е друго водещо заглавие от страниците на вестника. Това изказване е направил вчера пред “Старозагорски новини” председателят на Камарата на архитектите в България - Регионална колегия Стара Загора, арх. Петър Киряков. Дали мястото на 9-метровия монумент на кан Тервел трябва да е на терена, освободен от сградата на Стария общински съвет, както решиха преди 2 години 36 общински съветници. Добър ли е художественият резултат от т.нар. конкурс, който Съюзът на българските художници не иска да легитимира. Има ли Стара Загора нужда от паметник на кана, който не е свързан с историята на града. Отговорите на тези въпроси - в интервю с Арх. Петър Киряков.\r\n- Арх. Киряков, как, според Вас, ще се впише един 9-метров паметник, какъвто е проектът за кан Тервел в центъра на Стара Загора - на мястото на съборената вече сграда на Стария общински съвет? \r\n- Ние в Камарата на архитектите не сме обсъждали прецизно тази тема, но още преди няколко години сме разглеждали възможни места за този паметник. В тази зона, в която е направено това... бих го нарекъл - проучване с тази фигура е напълно възможно да се впише, тоест там може да има паметник. Но се абстрахирам от това каква е темата, какъв е мащабът, трябва ли да бъде в такъв размер. \r\n- Когато Камарата на архитектите направи конкурса за зоната зад Универсалния магазин, този паметник беше ли включен като елемент при изпълнението му? \r\n- Не. Мястото на бившата Община, която тогава не беше съборена, не беше предвидена в този конкурс. \r\n- Нека да уточним: кога е проведен конкурсът? \r\n- Преди около 3 години. \r\n- Решението на ОбС-Стара Загора точно там да бъде паметникът на кан Тервел е от 30 юли 2015 г., тоест след като е бил ясен проектът за зоната. Тогава не сте ли говорили с общинските съветници? \r\n- По същество ние сме разговаряли с ОбС на тази тема. Това, че те са взели решение, след като е направен нашият конкурс за благоустрояване на пространството зад Универсалния магазин, е просто стечение на обстоятелствата. Едното няма връзка с другото. Наскоро имахме среща в Общината по темата, за която говорим сега. Моето лично мнение е, че на мястото на съборената сграда на бившата Община е възможно да бъде направен такъв паметник, ако градът приема идеята. Но това, което е направено дотук, аз бих го определил като едно проучване на Инициативния комитет, създаден навремето за изграждане на паметника на кан Тервел. Но аз лично като професионалист не мога да приема резултатите от проведения конкурс за паметника. Не искам дори да го нарека конкурс, защото то не е конкурс в смисъла на стандартите, които се влагат в това понятие - има наредби в България, които регламентират как се организира такова задание. Затова го наричам проучване на възможностите там да се направи паметник. Резултатите от него обаче за мен са недостатъчно убедителни. Затова смятам, че трябва да се продължи с проучването и възможността да се направи нещо наистина на ниво - като пластиката, актулна за 2017 г. Сега подходът е твърде буквалистичен, твърде илюстративен, практически се прави една восъчна статуя на владетеля на това място. И то при условие, че имаме такива великолепни скулптори, такива великолепни технологични възможности. \r\n- Нека да уточним: Вие не приемате проекта за паметник, спечелил т.нар. конкурс, който от Съюза на българските художници (СБХ) не искат на легитимират. \r\n- От СБХ не са си слагали подписите. Но те чувстват известна ангажираност, защото са били поканени и в някаква степен са инициирали това мероприятие. Аз продължавам да не го наричам конкурс. \r\n- За изграждането на паметник на кан Тервел в Стара Загора има противоречиви позиции, като започнем от чисто историческата подмяна на географски понятия за областта Загоре, която според историците е в Бургаско и няма нищо общо със Стара Загора, и се стигне до реакция на СБХ. Какво, според Вас, трябва да се направи оттук нататък? \r\n- За мен, че на мястото на старата сграда на Общината може да има паметник, е извън съмнение. По темата на паметника имам свое мнение, но не е важно то, а какво мислят старозагорци. Ако се е стигнало дотам, да се направи паметник, ОК. Но аз имам възражение по отношение на художествения резултат. Не го приемам като професионалист и смятам, че оттук нататък трябва да се обяви един истински конкурс, който да отговаря на стандартите, да се намери най-доброто решение и да го направим, за да му се радваме всички. \r\n- Като кореняк старозагорец, не сте ли се запитвали някога защо Стара Загора няма паметник, символизиращ най-великия акт от историята - възкръсване от пепелищата - единственият град в Европа, разрушен и изпепелен, възкръснал от пепелищата. Изключвам феникса на ротарианците... \r\n- Това също е спорен символът, но не съм специалист по хералдика. Важността на акта - изпепеляването и възраждането на Стара Загора, е фиксиран с един прекрасен паметник - с тези великолепни дървета в центъра на градината. Той за мен в никакъв случай не отстъпва по величие на който се сетим паметник. Идеята да атакуваме с маса и могъщество е елементарна, смешна в някаква степен. Величието на идеята на един паметник изобщо не може да се свързва с неговата маса, с неговия размер. Ако решим, че трябва да направим нещо, трябва да го направим по най-добрия възможен начин - с интелект, с подход, с ниво, което отговоря на днешния ден. Трябва да се действа професионално, разумно, с адекватен подход. Буквалистични изхвърляния не ни трябват.", "date": "2017.10.19", "title": "Преглед на основните теми в старозагорския печат"}
{"url": "http://www.focus-news.net/news/2017/10/19/2448189/new-europe-es-se-podgotvya-za-padaneto-na-islyamskata-darzhava-i-vrashtaneto-na-shest-hilyadi-chuzhdestranni-ekstremisti.html", "text": "Въпреки поражението, което близкоизточната радикална групировка „Ислямска държава“ понася в Сирия и Ирак, не бива да се очаква, че екстремистите ще спрат да извършват атаки. Това заяви европейският комисар по сигурността Джулиън Кинг, пише електронното издание New Europe.\r\nБританският дипломат представи план за действие на обща стойност 120 млн. евро, които да бъдат използвани за подпомагане на защитата на публичните пространства в държавите от Общността. Планът бе представен в Брюксел само ден преди срещата на върха на ЕС. „Не очаквайте, че след като „Ислямска държава“ губи територии и халифатът й изчезва, тя ще спре да извършва атаки“, алармира Кинг. \r\nПланът на Кинг има за цел да защити обществените пространства, като спирки на обществения транспорт, летища и стадиони, които са основни цели на последните джихадски атаки. Европейската комисия вече отпусна сума от 18,5 млн. евро от Фонда за вътрешна сигурност и ще предостави допълнителна сума от 100 млн. евро за градовете, които инвестират в решения за сигурността. \r\nВ същото време ЕК изрази готовност да предложи нови инструменти, с които да бъде постигната по-голяма сигурност на обществените места, като същевременно запазят открития им характер.\r\nОчаква се „Ислямска държава“ да падне, но за Европа това означава изправяне пред още един проблем – завръщането на чуждестранните бойци, които през последните години са отпътували за Сирия, за да попълнят джихадистките редици. „Подготвяме се за падането на халифата. Комисията ще засили координацията на държавите в граничния надзор и дерадикализацията\", увери Кинг. \r\nВ опит да ограничи средствата за действие на терористи в Европа, ЕК подготвя препоръки за ограничаване на достъпа до вещества, използвани за производство на взривни вещества, а в рамките на Европол ще бъде създаден друг план за действие за борба с подготовката на нападения срещу химични, биологични, радиологични и ядрени вещества. \r\nВ допълнение към горепосоченото се очаква ЕК да представи план за създаване на Европейска разузнавателна служба,  която да координира съществуващите национални разузнавателни служби на страните от ЕС.: Тереза Герова", "date": "2017.10.19", "title": "New Europe: ЕС се подготвя за падането на „Ислямската държава“ -  и връщането на шест хиляди чуждестранни екстремисти"}
{"url": "http://www.focus-news.net/news/2017/10/19/2448190/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с реконструкция на уличен водопровод на ул. „Христо Ботев“ кв. „Курило“ гр. Нови Искър, се налага спиране на водоподаването от 10.00 до 16.00 часа на клиентите на „Софийска вода”, живеещи в района на: кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Слолничето“.\r\nВъв връзка с механично почистване и дезинфекция на резервоар „Железница“ с. Железница община Панчарево, се налага спиране на водоподаването от 09.00 до 13.00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с изграждане на сградно водопроводно отклонение на ул. „Преки път“, местност „Гърдова глава“, се налага спиране на водоподаването от 9.00 до 21.00 часа на клиентите на „Софийска вода”, живеещи в района на: ул. „Преки път“ от ул. „Райска градина“ до ул. „Камен дел“; ул. „Грамос“ от ул. „Ген. Михаил Кутузов“ до ул. „Преки път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Преки път“ ъгъла с ул. „Райска градина“. Във връзка с подмяна на сградно водопроводно отклонение на ул. „Хаджи Димитър“, с. Лозен, се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Св. Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обретеница“ ъгъла с ул. „Кипарис“.\r\nВъв връзка с изпълнение на инвестиционен проект за реконструкция на уличен водопровод на бул. „Проф. Цветан Лазаров“ кв. „Слатина“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Проф. Цветан Лазаров“ от бул. „Асен Йорданов“ до ж.п. линията София – Пловдив; ул. „Гео Милев“ от ул. „Кривина“ до края в посока Изток; ул. „Боян Магесник“ от ул. „Слатинска река“ до бул. „Проф. Цветан Лазаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Асен Йорданов“№7 на паркинга на хипермаркет „Кауфланд“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. 25, кв. „Враждебна“, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. 5 от №2 до №14, ул. 25 №2 до №22А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 25 №22А. Във връзка с подмяна на спирателен кран на ул. „Люляците“, вилна зона „Кокялянско ханче“, се налага спиране на водоподаването от 10.00 до 17.30 часа на клиентите на „Софийска вода”, живеещи в района на: ул. \"Петър Берон\", ул. \"Люляците\", ул. \" Ведена\" между ул. \"Самоковско шосе\" и ул. \"Петър Берон\", ул. \"Самоковско шосе\" между ул.“Васил Левски\" и ул. \"Димитър Благоев\", ул. \"Кирил Ботев\" № 1,2,3,4,5,6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Берон“ ъгъла с ул. „Ведена“.", "date": "2017.10.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/19/2448191/kyustendil-sveta-bozhestvena-liturgiya-shte-bade-otsluzhena-v-rilskiya-manastir-po-povod-denya-na-sveti-ivan-rilski.html", "text": "Света Божествена литургия ще бъде отслужена в Рилския манастир по повод Деня на Свети Иван Рилски. Това съобщи за Радио „Фокус” – Кюстендил игуменът на Рилската света обител – Адрианополският епископ Евлогий. Службата ще започне в 09.30 часа. В нея ще участват духовници от България и чужбина. „По традиция на двата клира пеят два хора. На десния български църковни псалти, а на левия клир от Гръцката православна църква”, каза епископ Евлогий. След службата около храма ще бъде извършено литийно шествие около храма с иконата на светеца, със специални песнопения и молитвени ектения към Бога. На 19 октомври Българската православна църква чества деня на преподобни Иван Рилски Чудотворец – най-великият български светец, небесен закрилник на целия български народ, основател на най-големия манастир в България – Рилския манастир.\r\nВенцеслав ИЛЧЕВ", "date": "2017.10.19", "title": "Кюстендил: Света Божествена литургия ще бъде отслужена в Рилския манастир по повод Деня на Свети Иван Рилски"}
{"url": "http://www.focus-news.net/news/2017/10/19/2448192/burgas-v-darzhavnata-opera-v-grada-shte-se-sastoi-premierata-na-spektakala-na-tantsova-formatsiya-petlite.html", "text": "Днес от 19.00 часа в залата на Бургаската опера ще се състои премиерата на най-новия спектакъл на танцова формация „Петлите“ – „Циганката“. Събитието се организира със съдействието на Община Бургас. Това съобщиха от пресцентъра на Община Бургас. Режисьор е Станимир Карагьозов, а хореографията е дело на Десислава Скъкълова, Николай Парушев, Марияна Трифонова и Катя Йорданова. \r\n„Циганката“ – красива, магнетична, непокорна, изящна! Такава са я виждали не един поет и художник. Такава ли я виждаме ние днес? Можем ли да я приемем като равна, можем ли да й бъдем приятели, можем ли да я обичаме“ – това са част от въпросите, които задават младите танцьори в най-новата си постановка. Съвременната бургаска „Кармен“ е прототип на децата, възпитаници на ръководителя на състава Георги Димитров. Самият той е израснал в социалния дом „Александър Георгиев Коджакафалията“ и стремежът му е децата от малцинствата да се интегрират в обществото. Със средствата на изкуството и танца мисията му е успешна и се превърна в запазен бургаски модел за социализация на деца без родители и такива от социално слаби семейства в риск.", "date": "2017.10.19", "title": "Бургас: В Държавната опера в града ще се състои премиерата на спектакъла на Танцова формация „Петлите“"}
{"url": "http://www.focus-news.net/news/2017/10/19/2448193/plovdiv-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. \r\n-\tПетър Попов ще се срещне с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9. \r\n-\tЯсен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9. \r\n-\tГошо Къчков ще се срещне с граждани от 17.30 до 19.00 часа в офиса на ГЕРБ в район „Северен” на бул.„Марица” №91. \r\n-\tПенчо Малинов ще се срещне с граждани от 17.00 до 18.30 часа в офиса на ГЕРБ в район „Източен” на ул.„Коста Паница” №5. \r\n-\tВеселин Маневски ще се срещне с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.10.19", "title": "Пловдив: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/10/19/2448194/pregled-na-osnovnite-temi-vav-velikotarnovskiya-pechat.html", "text": "„Горнооряховец пази духа на България в Мюнхен“ е заглавие от първа страница на областния всекидневник „Янтра Днес”.  Горнооряховецът Пламен Петков поддържа жив българския дух в столицата на германската провинция Бавария Мюнхен. Той е ръководител на Фолклорен танцов ансамбъл „Лазарка“, който повече от 25 години представя български фолклор. „Усилено се работи на пътя В. Търново – Г. Оряховица“ е друго заглавие от днешното издание. Усилено се работи на пътя Велико Търново – Арбанаси – Горна Оряховица, който беше затворен в края на септември, видя на място екип на „Янтра ДНЕС“. Ремонтът на 6-километровата отсечка ще струва 2.8 млн. лв. „Сделката за скенера на МБАЛ „Св. Иван Рилски“ е пред финал“, пише още вестникът. Закупуването на скенер за горнооряховската болница е пред финал, съобщи управителят д-р Георги Иванов. След проведения търг се получи жалба срещи класираната на първо място фирма. „Ловки джебчийки застават пред Темида за кражба на айфон“ е  новина от криминалната хроника. На страниците на вестника е поместено интервю с младия поп певец Йордан Марков, който заявява „Българската публика е „жадна“ за мелодична музика“. \r\n„Проф. Пламен Легкоступ рисува за САЩ детски учебник по китайски и не иска да се връща във властта“ е заглавие от другия областен ежедневник „Борба“. Илюстрациите за нов учебник по китайски за деца за САЩ рисува в момента бившият ректор на ВТУ „Св. св. Китил и Методий“ проф. Пламен Легкоступ. Букварът е съвместен проект на търновеца и Пекинския университет за езици и култура. „Безплатен интернет ще има в търновските паркове“ е друга тема от вестника. Във великотърновските паркове до края на годината ще има безплатен интернет. Придобивката е по настояване на кмета Даниел Панов. „Велико Търново бе домакин на дискусия за националната сигурност“ е друга тема от всекидневника. Обществено обсъждане на Стратегията за национална сигурност на Република България бе организирано във Велико Търново. Форумът в сградата на общината събра представители на различни институции, университети, студентски, общински съветници и граждани. „Д-р Любка Любенова смени таблото на плача в кабинета си с табло на постиженията“, пише още ежедневника. Със своето неподражаемо чувство за хумор търновската общопрактикуваща лекарка д-р Любка Любенова умее да извлича положителното дори от най-неприятните ситуации. Над 2 000 души във Велико Търново са се доверили на нейния опит. На страниците на днешното издание е поместена и статия, разказваща за биенале на църковните изкуства, което се провежда във Велико Търново.", "date": "2017.10.19", "title": "Преглед на основните теми във великотърновския печат"}
{"url": "http://www.focus-news.net/news/2017/10/19/2448195/kyustendil-obshtina-dupnitsa-otbelyazva-svoya-praznik-v-denya-na-sveti-ivan-rilski.html", "text": "Община Дупница отбелязва своя празник в Деня на Свети Иван Рилски. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. „Денят е изпълнен с различни инициативи и мероприятия”, каза Камбурова. В двора на „Джамията” ще бъде подредена изложба на арт-ателие „Дон Кези”. Изложбата носи името „Градски пейзажи”. \r\nОт 11.00 часа на площад „Свобода” ще бъде отслужен молебен за здраве и благоденствие, след което ще започне тържествен концерт под мотото „Дупница – това съм аз”. В него участие ще вземат местни състави. Ще бъдат наградени децата, участвали в конкурса „Моят свят – моят град”. \r\nОбщинският исторически музей е подготвил изложба „С благодарност към дарителите”, където са представени всички дарения. Ще бъдат наградени и самите дарители. „Акцентът в програмата е големият спектакъл „Осмото чудо”, който ще бъде представен от ансамбъл „Българе”, каза Таня Камбурова. Концертът ще започне от 19.00 часа в спортната зала на Дупница.\r\nВенцеслав ИЛЧЕВ", "date": "2017.10.19", "title": "Кюстендил: Община Дупница отбелязва своя празник в Деня на Свети Иван Рилски"}
{"url": "http://www.focus-news.net/news/2017/10/19/2448196/die-zeit-sreshtata-na-varha-na-es-angela-merkel-shte-nastoyava-za-sakrashtavane-na-finansovata-pomosht-za-turtsiya.html", "text": "В четвъртък, 19 октомври, в Брюксел започва двудневната среща на върха на лидерите на държавите от Европейския съюз, на която германският канцлер Ангела Меркел ще настоява пред колегите си за по-нататъшно съкращаване на финансовата помощ за Турция, пише националният ежедневник Die Zeit. \r\nИзточници от германските правителствени кръгове твърдят, че подобна стъпка ще бъде наложена в отговор на продължаващите арести в Турция на журналисти и активисти за правата на човека. На Турция бе обещана сума в размер на 4,45 млрд. евро за периода 2014-2020 г. – т.нар.  предприсъединителна помощ. Исканията за спиране на преговорите за присъединяване на Турция към ЕС, които бяха широко обсъждани в предизборната кампания в Германия, вероятно няма да бъдат повдигнати. \r\nВ дневния ред на срещата на върха са още бежанската криза и плановете за създаване на европейски отбранителен съюз. Освен това държавните и правителствени лидери ще дискутират възможностите на ЕС за справянето със севернокорейската криза и с изтеглянето на САЩ от ядреното споразумение с Иран. Тереза Герова", "date": "2017.10.19", "title": "Die Zeit: Срещата на върха на ЕС: Ангела Меркел ще настоява за съкращаване на финансовата помощ за Турция"}
{"url": "http://www.focus-news.net/news/2017/10/19/2448197/d-r-vyara-tserovska-kmet-na-pernik-v-grada-ima-44-novi-sanirani-bloka-predstoi-i-izgrazhdane-na-nov-kvartal.html", "text": "В града има 44 нови санирани блока, предстои и изграждане на нов квартал. Това каза кметът на Перник д-р Вяра Церовска в интервю за Агенция „Фокус“.\r\nТя уточни, че за да направиш един град привлекателен, се искат изключително много неща, и всяко едно от действията, които общината предприема, е насочено именно към това. \"Първо мога да се похваля, че в Перник вече има 44 нови санирани блока. Те променят кварталите и подобряват живота в тях. Имаме също така и нови детски площадки и велоалея, както и реновирана зала „Миньор“ в Централния спортен комплекс. Работим много усилено и по всички проекти, които сме изградили за „Региони в растеж“. Работим за това да има мост над река Струма, който да бъде с двулентов път и пешеходна пътека“, каза още Церовска. \r\nОт думите й стана ясно, че в квартал „Тева“ за първи път се прави благоустрояване на пространството между блоковете със спортна площадка, със зона за паркиране, с  площадка за игра на деца и др. „Подобряваме отделните квартали и в град Батановци, където направихме голям проект за канализация, който е почти в своя финал. Успоредно с канализацията на много места сменихме и водопроводите. А освен това успяхме да реализираме и един много дълго чакан проект в село Ярловци и вече има вода от язовир Студена. Така че всяко нещо, което правим, е насочено към това да подобрим средата и да направим живота по-хубав“, обясни тя.\r\nЦеровска каза още, че предстои в Перник да се направи нов квартал. „Има инвеститор, който е започнал с изграждане на инфраструктурата му, което говори за това, че има все по-голям интерес от повече хора да дойдат да живеят в града. Възползваме се от близостта ни със София, от това, че има удобен път през магистрала „Люлин“ и от това, че в момента се ремонтира и рехабилитира пътят през Владая. Възползваме се и от перспективата да имаме нова ж.п. линия, която да свърза Перник и София по по-бърз начин. Така че Перник наистина е град с голяма перспектива и това допълнително ще спомогне за увеличаването на интереса към него така, както навсякъде в Европа сателитните на столицата градове са едно хубаво място и не изостават от развитието й“, каза тя и изрази надеждата си Перник да не само бъде по-хубав и по-модерен град, но и да се превърне в по-добро място за живеене.\r\nЦветилена СИМЕОНОВА", "date": "2017.10.19", "title": "Д-р Вяра Церовска, кмет на Перник: В града има 44 нови санирани блока, предстои и изграждане на нов квартал"}
{"url": "http://www.focus-news.net/news/2017/10/19/2448198/pregled-na-osnovnite-temi-v-dobrudzhanskiya-pechat.html", "text": "„Община Балчик иска замяна на държавен с общински имот“ съобщава вестник „Нова добруджанска трибуна“. Предложението ще бъде направено до министъра на транспорта, информационните технологии и съобщенията. Община Балчик желае да получи правото на собственост на Морска гара. В замяна ще предостави общинско помещение за нуждите на Морска администрация. Ако замяната стане факт, желанието на Общината е морската гара да бъде съборена, за да се промени обликът на площада и при финансова възможност да бъде възстановен храмът на Кибела. Близо 3500 лв. глоби е събрала РИОСВ от област Добрич, съобщава изданието. Общо инспекцията е събрала 14 193 лв. На различните общини са преведени суми, които трябва да бъдат използвани за реализиране на различни екологични проекти. „В Ботаническата градина в Балчик цъфтят „живи камъчета“. Това е сукулент-джудже от рода „Lithors“, който расте полузаровен в субстрата. Цветът му е обагрен в жълто. \r\n„Живите камъчета“ идват от пустинята Намиб в Южна Африка. Замества ли България Франция на пазара с лавандулово масло? На този въпрос на първа страница търси отговор другият регионален вестник „Добруджанска трибуна“. Според експерти има голям пазар на лавандула и това кара много хора да се насочват към нейното отглеждане. В същото време във Франция, известна с лавандулата, има проблем със заболяване по тези насаждения. Към момента в нашата страна производството на лавандулово масло е над 300 тона. За сравнение преди десет години е било едва 50 тона. Белоглав лешояд е бил спасен от системата за ранно предупреждение на ветропарк край Българево, съобщава изданието. Птицата е била пусната от волиерата в Природен парк „Сините камъни“ като част от програмата за възстановяване на вида в Стара планина. Белоглавият лешояд е бил пуснат на свобода през септември. Той е бил екипиран със сателитен предавател. От спортната страница – „Добруджа 07“ достигна до тайбрек, но отстъпи пред „сините“. Волейболистите на Добруджа са били на крачка от победата в София в мач срещу „Левски“. В крайна сметка са отстъпили с 2:3. Избраниците на треньора Петър Пенев са влезли ударно в играта и са я диктувало изцяло по време на първия гейм.", "date": "2017.10.19", "title": "Преглед на основните теми в добруджанския печат"}
{"url": "http://www.focus-news.net/news/2017/10/19/2448199/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е слънчево и спокойно, като температурите варират между 7 и 11 градуса. Лифтовите съоръжения не работят. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.19", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/19/2448200/smolyan-s-otkrivane-na-pametna-plocha-na-alpinista-hristo-prodanov-zapochvat-proyavite-na-101-vi-alpiyski-batalyon-po-povod-profesionalniya-im-praznik.html", "text": "101-ви Алпийски батальон се включва във всички прояви на Община Смолян, посветени на 105-ата годишнина от Освобождението на Родопите от Османско владичество, а днес е професионалният празник на военното формирование. Това каза за Радио „Фокус” – Смолян подп. Димитър Кацаров, командир на военното формирование. По думите му 19 октомври не е избран случайно за дата на техния професионален празник. Те са наследници на славния 21-ви Средногорски пехотен полк, извоювал с ожесточени и драматични битки в дните 19, 20 и 21 октомври на свободата на Родопския край. В района на военното формирование 28330 се открива паметна плоча на алпиниста Христо Проданов и мероприятието е отворено за гражданите и всеки, който желае може да присъства на него. „Успяхме да съберем архивни документи и достатъчно снимков материал и биографични негови данни, които категорично потвърждават, че за времето от 22 октомври 1962 г. до 1 октомври 1964 г. същият е бил военнослужещ тук, като тогава е била само по-различна номерацията на поделението 60020 – гр. Смолян. Служил е в планинската рота на 101 Алпийски полк”, обясни подп. Кацаров. Паметната плоча е от черен мрамор и е монтирана  на външната фасада на музея в поделението. След това от 10.30 часа пред Военен клуб – Смолян ще има тържествен водосвет и молебен за здраве на личния състав. След него в Клуба ще проведат кратко тържествено събрание. Ще бъдат наградени военнослужещи, които са изпълнявали отлично задачите си през цялата година.\r\nДаниела БОЙКОВА", "date": "2017.10.19", "title": "Смолян: С откриване на паметна плоча на алпиниста Христо Проданов започват проявите на 101-ви Алпийски батальон по повод професионалния им празник"}
{"url": "http://www.focus-news.net/news/2017/10/19/2448201/euractiv-v-bryuksel-zapochva-dvudnevna-sreshta-na-varha-na-es.html", "text": "В четвъртък, 19 октомври, в Брюксел започва двудневна среща на върха на държавните и правителствени лидери на страните от Европейския съюз, припомня EurActiv.\r\nЕдинният цифров пазар, миграцията, отбраната и външната политика ще бъдат обсъждани в четвъртък, докато проблемите около преговорите за излизане на Великобритания от Общността ще бъдат в центъра на вниманието през втория ден от форума.  Тереза Герова", "date": "2017.10.19", "title": "EurActiv: В Брюксел започва двудневна среща на върха на ЕС"}
{"url": "http://www.focus-news.net/news/2017/10/19/2448202/burgas-v-obshtinata-shte-se-provede-preskonferentsiya-po-povod-predstoyashtoto-parvenstvo-na-futbol-v-zala.html", "text": "Областният съвет на БФС - Бургас, съвместно с Община Бургас, организират първенство по футзал за сезон 2017 - 2018 г. Това съобщиха от пресцентъра на Община Бургас. В Общината днес ще се проведе пресконференция по повод предстоящото първенство. Срещите по футбол в зала ще се проведат в спортна зала \"Никола Станчев\" в комплекс \"Меден рудник\". Техническа конференция с представители на отборите ще се проведе от 17.00 часа днес в сградата на Община Бургас.", "date": "2017.10.19", "title": "Бургас: В Общината ще се проведе пресконференция по повод предстоящото първенство на футбол в зала"}
{"url": "http://www.focus-news.net/news/2017/10/19/2448203/georgi-dimov-bivsh-gen-konsul-na-balgariya-v-odrin-izvanrednoto-polozhenie-v-turtsiya-shte-prodalzhi-dokato-ednolichniyat-lider-na-stranata-ne-se-pochuvstva-v-bezopasnost.html", "text": "Извънредното положение в Турция ще продължи, докато едноличният лидер на страната президентът Реджеп Ердоган прецени, че няма лична опасност за него. Това коментира в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов. Той подчерта, че удължаването на извънредното положение, което беше въведено след опита за военен преврат в страната през 2016 г., е продиктувано от вътрешнополитическата обстановка в страната и опитите на управляващите да насаждат страх в обществото. „Тази ненормална ситуация ще продължи, докато сегашният едноличен лидер на Турция не се почувства в пълна безопасност. Съмнявам се това скоро да се случи. Самото извънредно положение обаче поражда рискове и за нас и ние няма как да не ги отчитаме. Те оказват влияние на наши граждани, които са на територията на Турция. При тази обстановка ние не можем да им осигурим пълна и адекватна консулска защита“, обясни той. Георги Димов прогнозира, че покрай продължаващото извънредно положение в Турция ще се задълбочи изострянето на отношенията между Брюксел и Анкара.", "date": "2017.10.19", "title": "Георги Димов, бивш ген. консул на България в Одрин: Извънредното положение в Турция ще продължи, докато едноличният лидер на страната не се почувства в безопасност"}
{"url": "http://www.focus-news.net/news/2017/10/19/2448204/kyustendil-esenen-futbolen-turnir-za-detsa-shte-se-provede-na-stadion-osogovo.html", "text": "Есенен футболен турнир за деца ще се проведе в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Футболният турнир, който е включен в спортния календар на детския комплекс, ще започне от 13.30 часа на стадион „Осогово”. „Нашата цел е създадем мотивация в децата за активни спортни занимания, да подобрим тяхното здравословно състояние, а защо и да не открием нови спортни таланти”, каза Бойко Малинов. По думите му желаещите да участват в турнира трябва да сформират отбор от по 8 души. За победителите в турнира са осигурени награди от Обединен детски комплекс.\r\nВенцеслав ИЛЧЕВ", "date": "2017.10.19", "title": "Кюстендил: Есенен футболен турнир за деца ще се проведе на стадион „Осогово”"}
{"url": "http://www.focus-news.net/news/2017/10/19/2448205/gabrovo-chast-ot-grada-i-dve-sela-ot-oblastta-sa-s-narusheno-vodopodavane-zaradi-avarien-remont.html", "text": "Две села и една улица в областния център остават без вода до 17.00 часа. Това съобщиха за Радио „Фокус“ – Велико Търново от ВиК – Габрово. Поради извършване на авариен ремонт водоподаването е пеустановено за ул. „Опълченска“ и селата Киевци и Поповци. Възможно е днес бул. „Трети март“ в Габрово също да е временно без вода.\r\nПоради продължителното засушаване и намаления дебит на водоизточниците е въведен режим на водоподаване в севлиевските села Гъбене, Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през ден от 17.00 часа до 8.00 часа на следващия ден. Забранява се ползването на питейна вода за напояване и други цели, различни от питейно-битови.\r\nОт 1 септември е въведен режим на водоподаване в селата Влайчовци, Здравковец, Междене и Узуните както следва: с. Здравковец – 48 часа има вода Горен край, след това 48 часа има вода Долен край на селото; село Влайчовци – 4 дни няма вода, 1 ден има вода. За селата Междене и Узуните вода се подава през 24 часа. Пускането и спирането стават в 09.00 часа.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, ВиК – Габрово въведе режим на водоподаване в село Велковци. Вода се подава от 8.00 до 14.00 часа за високите части на селото, а от 14.00 до 20.00 часа за ниските части на селото.\r\nВъв връзка с намаления дебит на местните водоизточници и по предложение на кметския наместник е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането стават в 09.00 часа.\r\nНадежда КРЪСТЕВА", "date": "2017.10.19", "title": "Габрово: Част от града и две села от областта са с нарушено водоподаване заради авариен ремонт"}
{"url": "http://www.focus-news.net/news/2017/10/19/2448206/blagoevgrad-kmetat-d-r-atanas-kambitov-shte-napravi-parva-kopka-na-obekt-po-proekt-blagoustroyavane-na-gradskata-sreda.html", "text": "Кметът на Община Благоевград д-р Атанас Камбитов ще направи първа копка на обект „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. Това съобщиха от пресцентъра на Община Благоевград.\r\nСъбитието ще се състои на пл. „Георги Измирлиев“ от 11:30 часа. Непосредствено преди това, от 11.00 часа, ще бъде направена пресконференция в зала № 5 на Община Благоевград. Обектът е в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. Чрез реализацията на обекта ще бъде създадена достъпна, безопасна и уютна градска среда. Обектът е на стойност ‎5 462 423.98 лв.\r\nПроектът включва още - благоустрояване на ул. „Марица” в участъка от бул. „Св. Димитър Солунски” до ул. „Иван Михайлов\"; изграждане на велосипедна алея, свързваща бул. „Св. Димитър Солунски” с ул. „Даме Груев”, бул. „Васил Левски”, бул. „Св. Св. Кирил и Методий” – до хотел „Ален мак” и от ул. „Марица” до ул. „Иван Михайлов“; Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”. \r\nОбщата стойност на целия проект, заедно със собствения принос на Община Благоевград, европейското и националното съфинансиране, възлиза на ‎13 177 504.12 лв.", "date": "2017.10.19", "title": "Благоевград: Кметът д-р Атанас Камбитов ще направи първа копка на обект по проект „Благоустрояване на градската среда“"}
{"url": "http://www.focus-news.net/news/2017/10/19/2448207/tolonews-samo-prez-septemvri-v-afganistan-sa-zaginali-blizo-800-predstaviteli-na-silite-za-sigurnost.html", "text": "След смъртоносното нападение срещу полицейски тренировъчен център в югоизточната провинция Пактия на дневен ред отново се появиха опасения за нарастващия брой на жертвите сред афганистанските сили за сигурност. Само през месец септември при изпълнение на служебния си дълг са загинали близо 800 представители на силите за сигурност в страната, отбелязва информационната агенция toloNews.\r\nСъгласно разпространените данни, през предходния месец в Афганистан са убити 480 войници и почти 300 полицейски служители. При по-голямата част от атаките, при които са загинали представители на силите за сигурност, талибаните са успели да завземат военно оборудване, включително оръжия и превозни средства. Проблем е и кражбата на униформи на афганистанските военнослужещи. \r\nВъв вторник в столицата на провинция Пактия – Гардез, талибаните извършиха двоен самоубийствен атентат, последван от въоръжено нападение в полицейския център. Талибаните използваха не само превозните средства на афганистански военни, но и бяха облечени в техни униформи. \r\nСлужбите за сигурност признаха, че не успяват да получат информация за планирането на подобни атаки. Говорител на Министерството на вътрешните работи заяви: „Атакуващите не могат лесно да влизат на място; те идват с помощта на други. Някои хора имат контакти с тях. Тази тенденция трябва да бъде пресечена\".\r\nВсеки ден в Афганистан убиват средно по 26 представители на силите за сигурност. „Предприети са някои действия за предотвратяване на жертвите, но те не са достатъчни. Трябва да бъде свършена още работа“, призна говорителят на вътрешното ведомство. . Тереза Герова", "date": "2017.10.19", "title": "toloNews: Само през септември в Афганистан са загинали близо 800 представители на силите за сигурност"}
{"url": "http://www.focus-news.net/news/2017/10/19/2448208/plovdiv-nachalnikat-na-sektor-ohranitelna-politsiya-v-3-to-rayonno-upravlenie-stoyan-pavlov-shte-obzhalva-aresta-si.html", "text": "Началникът на сектор „Охранителна полиция“ в 3-то Районно управление на МВР в Пловдив Стоян Павлов ще обжалва ареста си. Това съобщиха за Радио „Фокус“ – Пловдив от пресцентъра на съда. Апелативният съд в Пловдив ще разгледа жалбата на полицейския служител срещу задържането му под стража от 10.00 часа днес. Стоян Павлов е обвинен, че като началник на сектор „Охранителна полиция“ е приел подкуп от 300 лв. от телефонни измамници, за да не извърши действия по служба, вменени му по Закона за МВР и да прикрие престъпниците. Той бе арестуван при акция на ДАНС и ГДБОП на 11 октомври. Дейността му е засечена чрез използване на СРС-та срещу един от групата за измами.\r\nНа 14 октомври Окръжният съд в Пловдив остави Стоян Павлов в ареста. В съдебната зала стана ясно, че подкупът е бил предоставен чрез цигарена кутия и е бил предаден пред сградата на Трето районно управление на полицията, като действието е прихванато от камерата за видеонаблюдение пред участъка.\r\nТони МИХАЙЛОВ", "date": "2017.10.19", "title": "Пловдив: Началникът на сектор „Охранителна полиция“ в 3-то Районно управление Стоян Павлов ще обжалва ареста си"}
{"url": "http://www.focus-news.net/news/2017/10/19/2448209/pregled-na-osnovnite-temi-v-shumenskiya-pechat.html", "text": "„Провинциалният фар „Шуменска заря“ озарява утрото на своите читатели“ е водещото заглавие във вестник „Шуменска заря“. Първият брой на вестника излиза на 19 октомври през 1932 година. “Шуменски лекари са номинирани за наградите на БЛС“, съобщава ежедневникът. 29-годишният д-р Георги Славчев, лекар специализант по образна диагностика в шуменската болница, е номиниран за наградата „Млад лекар” на Българския лекарски съюз. За награда е номиниран също така и д-р Живко Петков, невролог с дългогодишна практика. Това съобщи председателят на Районната лекарска колегия в Шумен д-р Валентина Манолова. Отличените доктори ще получат призовете си в София днес в деня на св. Иван Рилски, покровител на медиците. „Нов апарат за болницата в Шумен, купен с пластмасови капачки“ е акцент от стр2. броя. Пулсоксиметър получи като дарение неонатологията в МБАЛ-Шумен. Средствата за апарата са събрани от предадени за преработка пластмасови капачки. „Младите червенокръстци в Шумен отбелязаха празника си“, информира ежедневникът. Драматично-кукления театър “Васил Друмев” бе огласено от много музика, песни, танци и най-различни забавления, подготвени от младежите за гражданите на Шумен. Раздадоха се много информационни и рекламни материали, а за всички участници в игрите – забавления, награди и вкусни изненади. „Младежки лидери се срещнаха с кмета Любомир Христов“, пише вестникът. Младите хора предложиха да се организират прояви, които да срещат връстниците им лице в лице, да има повече спортни игрища и площадки. „Община Смядово с още един приз – Етикет за иновации и добро управление на местно ниво“ е заглавие от стр. 3. „Съединението прави силата“ е девизът на българското председателство на Съвета на ЕС“ е друго заглавие в броя. Велики Преслав беше домакин на информационна среща, посветена на десетата годишнина от членството на България в ЕС. „Лили Иванова разказа своята музикална приказка за любовта“ е акцент от стр.4. И този път на шуменска сцена Лили Иванова без остатък се отдаде на публиката и на Музиката. Близо 20 000 души от цялата страна се докосват до изкуството на голямата певица. „Директорът на театъра встъпва в длъжност във вторник“, информира всекидневникът.", "date": "2017.10.19", "title": "Преглед на основните теми в шуменския печат"}
{"url": "http://www.focus-news.net/news/2017/10/19/2448210/aktsenti-v-praznichnoto-izdanie-na-predavaneto-dupnitsa-klyuchat-kam-rila-na-radio-fokus-pirin.html", "text": "В днешното празнично издание на предаването „Дупница – ключът към Рила“ на Радио „Фокус“ – Пирин във времето от 10.00 до 18.00 часа с помощта на колегите Венцеслав Илчев и Лора Калчева ще се опитаме да Ви направи съпричастни с празника на жителите на Община Дупница. На нашите честоти ще имате възможността да чуете защо именно 19 октомври е избран за празник на Дупница, защо Св. Иван Рилски е смятан за закрилник на общината и как се развива днес градът и малките населени места. За целта сме поканили много и най-разнообразни гости, сред които народният представител от Дупница – Ивайло Константинов, кметът инж. Методи Чимев, председателят на Общински съвет – Дупница Емил Гущеров, представители на духовенството, историци, фолклористи и хора, които днес ще бъдат отличени с почетен знак на Община Дупница, а и със званието „Почетен гражданин на Община Дупница“. Водещ на предаването ще бъде Ливия Нинова.\r\nТелефоните в студиото са: 0885 303 373 и 073 88 55 81, е-мейл: Pirin@focus-news.net.", "date": "2017.10.19", "title": "Акценти в празничното издание на предаването „Дупница – ключът към Рила“ на Радио „Фокус“ – Пирин"}
{"url": "http://www.focus-news.net/news/2017/10/19/2448211/vazstanovyavaneto-na-danatsi-ot-chuzhbina-mozhe-da-se-izvarshi-ne-samo-sled-priklyuchvane-na-zaetostta-i-izlizane-ot-stranata-no-i-v-protsesa-na-rabota-tam.html", "text": "Възстановяването на данъци от чужбина може да се извърши не само след приключване на заетостта и излизане от страната, но и в процеса на работа там в края данъчната година, съобщиха от RTTax. В повечето страни тя съвпада с календарната година, а в някои, като например във Великобритания, продължава от 6 април до 5 април на следващата година. Поради тази причина е добре да се запознаете с данъчните въпроси и продължителността на тяхното уреждане на страната, в която работите.\r\nИма, все пак, някои правила, които се прилагат в повечето страни и разликите помежду им са в детайлите. Често възстановената сума е значителна и зависи от дохода, удържаните данъци и необлагаемия минимум за страната, така че си струва да опитате.\r\nСамото възстановяване се извършва от чуждестранния данъчен орган. Това е напълно легален процес, установен от законодателството на страната. Също така, не засяга по-нататъшни условия на заетост, социална осигуреност, работодател, нито изисква повторно плащането на данъци в България, която регулира процеса чрез спогодба за избягване на двойното данъчно облагане.\r\nЗа връщането на данъци от чужбина може да се кандидатства в повечето страни след края на текущата финансова година, когато сте приключили назначение. По-рядко, може да се подадат документи преди края на данъчната година, само при условие че няма да работите до началото на следващия данъчен период (пример: Великобритания, Ирландия). Българите също могат да упражнят правото си на възстановяване. Добре е да знаете, че може да върнете данъците си от чужбина за няколко години назад, например в Германия до 4, а в Холандия до 5 години. Затова не си струва да жертвате и омаловажавате перспективата за получаване на допълнителни финансови средства, които по право ви принадлежат. може да се направи по два начина: самостоятелно или с помощта на посредник. Всъщност, единственото предимство на самостоятелното кандидатстване за възстановяване е, че не е нужно да се плаща комисиона, но цялата отговорност за точността на процедурата пада върху раменете на данъкоплатеца. Ето защо трябва да се подготвите добре. Възползвайте се от горещата телефонна линия, предоставена от данъчната администрация в страната, за да разберете подробностите, необходимите формуляри и срокове. Нужната информация и формуляри са достъпни и в интернет страниците на чуждестранните министерства на финансите или в портали, насочени към гражданите. В този случай, разбира се, е добре да знаете чужд език, защото рядко ще намерите информация на български. Освен това, чуждият език е полезен при контакт с длъжностни лица, например в случаите, когато внезапно се обади данъчен служител, за да получи обяснение по даден въпрос. Всеки трябва да бъде подготвен за такива ситуации. В допълнение, всяка нередност при попълване на формулярите и липсата на каквито и да било данни или документи може значително да увеличи продължителността на процедурата.\r\nИзползването на услугите на професионална компания ви освобождава от почти всички отговорности. Трябва само да подпишете пълномощно и да предоставите необходимите документи. Ако по някаква причина не сте се сдобили с пълния комплект документация, повечето добри фирми могат да го набавят от ваше име, така че да успеете да върнете надвнесените си данъци. Такава фирма ще се погрижи за всички формалности, ще отнеме тежестта от контакта с данъчните служители и ще следи процеса. След като възстанови парите, ще ги прехвърли веднага по вашата сметка, без значение в коя страна се намирате. Това е важно, особено ако вече сте напуснали страната, в която сте работили. В повечето случаи данъчните власти внасят парите в сметка в страната и чужбина или изпращат чек на предварително посочен адрес. Понякога осребряването на такъв чек може да причини някои проблеми и разходи.\r\nКогато напускате страната на заетост и се връщате в България, ще трябва да приключите някои неща. Едно от тях е да решите какво ще правите със спестявания, банкова сметка или пари в брой. Банковата сметка не винаги е необходимо да се затвори. Можете да имате открити банкови сметки без ограничения в ЕС, в страните принадлежащи към Европейската икономическа зона (ЕИЗ) или към Организацията за икономическо сътрудничество и развитие (ОИСР). Понякога, обаче, това означава да заплащате комисиона. С такава сметка ще може да теглите пари от банкомати (ATM) и кредитни карти (при плащания), но трябва да знаете, че банките таксуват за извършването на такива услуги. Ето защо, преди да напуснете страната, е добре да се запознаете с таблицата на банковите такси и удръжки.\r\nАко решите да пренесете българските си спестявания в брой, трябва да знаете, че сте задължени да докладвате сума по-голяма от 10 000 евро на митническите гранични органи или гранична охрана. Това се прави посредством попълването на специална декларация в два екземпляра, която граничният офицер трябва да подпечата и подпише. Такова задължение важи както за вноса на средства от страни, които не са членки на ЕС, така и за суми внесени от други държави-членки, с изключение на държавите от Шенген. Ако не успеете да докладвате внасянето на български разплащателни средства или представите декларация с невярна информация, бивате наказани с глоба за данъчно престъпление.", "date": "2017.10.19", "title": "Възстановяването на данъци от чужбина може да се извърши не само след приключване на заетостта и излизане от страната, но и в процеса на работа там"}
{"url": "http://www.focus-news.net/news/2017/10/19/2448212/kyustendil-obshtinskiyat-savet-v-dupnitsa-shte-provede-izvanredno-zasedanie-po-povod-praznika-na-grada.html", "text": "Общинският съвет в Дупница ще проведе извънредно заседание по повод празника на града. Това съобщи за Радио „Фокус” – Кюстендил Емил Гущеров, председател на Общински съвет – Дупница. Заседанието ще започне в 10.00 часа в залата на Общината. То е посветено на празника на Дупница – Деня на Свети Иван Рилски – Чудотворец. \r\nДневният ред включва приветствие от страна на кмета на Община Дупница на инж. Методи Чимев, както и поздравления по повод празника. В рамките на заседанието ще бъде връчено отличието „Почетен знак на Община Дупница” на проф. Христо Пимпирев, член-кореспондент; проф. д-р Николай Цанков; проф. Митко Аляков; инж. Йордан Йорданов; Зоя Паунова; адв. Никола Лазаров Коларов. Ще бъде гласувано и предложение за обявяване на почетни граждани и удостояването с това отличие на д-р Васил Сапунджиев и на Арон Аронов. Дългогодишният началник на Планинската спасителна служба – Дупница д-р Васил Сапунджиев и оперният певец Арон Аронов ще получат най-високото признание за Дупница.\r\nВенцеслав ИЛЧЕВ", "date": "2017.10.19", "title": "Кюстендил: Общинският съвет в Дупница ще проведе извънредно заседание по повод празника на града"}
{"url": "http://www.focus-news.net/news/2017/10/19/2448213/pazardzhik-kmetat-na-velingrad-d-r-kostadin-koev-obsadi-s-mladezhi-problema-s-lipsata-na-sportna-zala-v-grada.html", "text": "Представители на Детския и Младежкия парламенти във Велинград се срещнаха с кмета на Общината д-р Костадин Коев и председателя на Общински съвет инж. Бельо Мандраджиев. Това съобщи за Радио „Фокус“ – Пазарджик Бояна Кирилова, експерт в Община Велинград. На провелата се среща бяха засегнати някои от проблемите на младежите в града, като ученическите карти за пътуване, липсата на спортна зала и чистотата в парковете. „Д-р Костадин Коев пое ангажимент да коментира с частната фирма, осъществяваща автотранспорта в града, за облекчаване на таксите за ученици. Във връзка с безопасността на жителите и гостите на града, както и за избегването на вандалски прояви, от 2018г. се очаква  входът, изходът, приоритетните улици и парковете да бъдат под постоянно видеонаблюдение. Кметът сподели и желанието си да се кандидатства по Оперативна програма за развитие на селските райони, да се изгради спортна зала на територията на с. Драгиново, тъй като поради пропуснати възможности от предходни управления за момента такава във Велинград няма“, уточни Кирилова. Тя добави, че велинградският кмет е предложил на младежите по предварително изготвен график да ползват градския стадион за провеждането на футболни, волейболни, баскетболни игри и мачове. Внесено бе и предложение членове от двете младежки организации да взимат участие в работата на комисиите и сесиите на ОбС - Велинград.\r\nАлбена ЖИЛЕКОВА", "date": "2017.10.19", "title": "Пазарджик: Кметът на Велинград д-р Костадин Коев обсъди с младежи проблема с липсата на спортна зала в града"}
{"url": "http://www.focus-news.net/news/2017/10/19/2448214/ministar-nikolina-angelkova-rabotim-s-ofitsialni-danni-v-turizma-ne-e-redno-vseki-da-gi-talkuva-kakto-mu-e-izgodno-i-da-se-pravyat-manipulatsii.html", "text": "Работим с официални данни в туризма, не е редно всеки да ги тълкува както му е изгодно и да се правят манипулации.  Това каза министърът на туризма Николина Ангелкова в предаването „Здравей, България“ по Нова телевизия. \r\nВъв връзка с исканата и оставка от АБТТА и твърдението, че се манипулират данните за туризма, Николина Ангелкова заяви: „Не мога да си обясня аргументите им. Работим с методиката на Световната организация по туризъм и с методиката, свързана с регламента Евростат. Предвид разнопосочните тълкувания, разговаряли сме със Световната организация по туризъм да направим специално обучение затова как се четат данните“, поясни тя. Министърът поясни, че се работи и с официалните данни на НСИ.\r\n„На тази база имаме повече от 6,5 млн. чуждестранни туристи, които са посетили България за първите осем месеца на годината, което е около 8% ръст. А чуждестранните туристи, които са били в страната, но не са реализирали нощувка, са над 8 млн.“, каза още тя и уточни, че го обяснява, защото не е редно всеки да тълкува данните както му е изгодно и да се правят манипулации. \r\n„Не мисля, че трябва да се задълбаваме в аргументите на една организация, която има не повече пот 80 члена тур оператори, които работят основно на пазара в чужбина. Тур операторите и тур агентите имат 2 основни дейности – водят българи в чужбина на екскурзии и привличат чуждестранни туристи в България, което е изключително важно за туризма тук“, коментира тя и допълни, че регистрираните тур оператори и тур агенти в Националния туристически регистър са над 3400, а членовете на тази организация са около 80-90 от тях. „Откакто се създаде Министерство на туризма наблюдаваме изключително устойчив ръст както в  броя на посещенията на чуждестранните туристи, така и в приходите. За първите 8 месеца в страната от януари до август имаме над 5,2 млрд. лв., което е с10% повече в сравнение с миналата година. За активния летен сезон имаме над 3,7 млрд. лв. приходи в хазната“, допълни министър Ангелкова.", "date": "2017.10.19", "title": "Министър Николина Ангелкова: Работим с официални данни в туризма, не е редно всеки да ги тълкува както му е изгодно и да се правят манипулации"}
{"url": "http://www.focus-news.net/news/2017/10/19/2448215/afp-pravitelstvoto-na-palestinskoto-edinstvo-tryabva-da-priznae-izrael-i-da-razorazhi-hamas-prizovavat-ot-vashington.html", "text": "Топ съветник на американския президент Доналд Тръмп заяви в четвъртък, че новото правителство на палестинското единство трябва да признае Израел и да разоръжи „Хамас“, след като миналата седмица в Кайро бе постигнато историческо споразумение, с което бе сложен край на палестинското разделение, продължило десетилетие, предава  AFP.\r\n„Всяко палестинско правителство трябва недвусмислено и изрично да се ангажира с ненасилието, да признае държавата Израел, да приеме предишни споразумения и задължения между страните - включително да разоръжи терористите - и да се ангажира с мирни преговори\", се казва в изявление на Джейсън Грийнблат, специален представител на Тръмп за международни преговори.\r\n„Ако „Хамас“ ще играе някаква роля в палестинското правителство, то трябва да приеме тези основни изисквания\", се казва още в разпространения текст. Тереза Герова", "date": "2017.10.19", "title": "AFP: Правителството на палестинското единство трябва да признае Израел и да разоръжи „Хамас\", призовават от Вашингтон"}
{"url": "http://www.focus-news.net/news/2017/10/19/2448216/evrodeputatat-eva-maydel-ot-gerbenp-be-domakin-na-sabitie-v-evropeyskiya-parlament-za-rolyata-za-publichnite-biblioteki-v-digitalnata-era.html", "text": "Библиотеките в Европа са в крак с динамиката на технологиите от 21-ви век. Те имат решаваща роля за развитието на дигиталните умения, тъй като предоставят на милиони граждани от всички възрасти и ниво на образование възможността да получат нови цифрови и предприемачески умения. Това заяви евродепутатът от ГЕРБ/ЕНП Ева Майдел по повод на откриването Generation Code, съобщиха от пресцентъра на ГЕРБ.\r\n44% от гражданите на ЕС не разполагат дори с основни цифрови познания. Трябва да помогнем и на учителите да получат уменията, които да преподават на своите ученици. Според българският евродепутат именно инициативи като Generation Code са прекрасен начин за изравняване между класическата библиотека и светът на новите технологии - чрез семинари за кодиране или посещение на курсове по програмиране.\r\nЕва Майдел работи усилено, за това Европейският съюз да предостави на всички граждани достъп до цифрови умения. В Европа повече от 2,3 милиона годишно вече посещават курс по цифрова грамотност в библиотеката си. Инициативата е част от по-голяма цел, а именно създаването на единен цифров пазар - основен приоритет за ЕС, но за постигането й, са необходими правилните цифрови умения на всички граждани.", "date": "2017.10.19", "title": "Евродепутатът Ева Майдел от ГЕРБ/ЕНП бе домакин на събитие в Европейския парламент за ролята за публичните библиотеки в дигиталната ера"}
{"url": "http://www.focus-news.net/news/2017/10/19/2448217/vidin-s-16-sm-se-e-ponizhilo-nivoto-na-reka-dunav-v-rayona-na-grada.html", "text": "С 6 см се е понижило нивото на Дунав в началото на българския участък на реката при Ново село през изминалото денонощие и водният стоеж е 137 см, съобщиха от местната Хидрометеорологична станция. При Видин е измерено понижение от 16 см и водният стоеж е 177 см. Нивото на река Дунав край Лом е 201 см, а водният стоеж през последното денонощие се е понижил с 15 см. Нивото на реката се е понижило край Оряхово с 14 см и водният стоеж е 97 см. Температурата на водата край Ново село е 15 градуса, а край Оряхово е 15.9 градуса.", "date": "2017.10.19", "title": "Видин: С 16 см се е понижило нивото на река Дунав в района на града"}
{"url": "http://www.focus-news.net/news/2017/10/19/2448218/parlamentat-prie-nanovo-promenite-v-dopk-na-parvo-chetene-namalyavashti-administrativnata-tezhest-varhu-grazhdanite-i-biznesa.html", "text": "Парламентът прие наново промените в Данъчно-осигурителния процесуален кодекс(ДОПК) на първо четене, намаляващи административната тежест върху гражданите и бизнеса, предаде репортер на Агенция „Фокус“. Законопроектът бе приет вчера в края на пленарния ден, поради което в началото на днешното пленарно заседание Димитър Главчев предложи той да бъде гласуван на първо четене наново, тъй като според него след приключване на заседанието остават съмнения относно приемането на законопроекта. \"За\" промените гласуваха  119, \"против\" - 0, \"въздържали се\" - 73, с което те бяха приети отново. С промените в ДОПК освен Националната агенция за приходите Агенция „Митници“ и общините също ще предоставят служебно по електронен път информация за наличие или липса на задължения. Съгласно промените отпада задължението преди заличаване на едноличен търговец от търговския регистър да бъде уведомена Националната агенция за приходите.\r\nДеница КИТАНОВА", "date": "2017.10.19", "title": "Парламентът прие наново промените в ДОПК на първо четене, намаляващи административната тежест върху гражданите и бизнеса"}
{"url": "http://www.focus-news.net/news/2017/10/19/2448219/stara-zagora-vremenno-e-spryano-dvizhenieto-v-tsentralen-uchastak-na-ul-h-d-asenov-zaradi-remonti-na-vodoprenosnata-mrezha.html", "text": "Въвежда се временна организация на движението в Стара Загора, съобщиха от пресцентъра на Общината. Заради извършване на ремонтни дейности от „Водоснабдяване и канализация“ ЕООД до края на работната седмица ще остане затворена ул. „Хаджи Димитър Асенов“, в участъка от бул. „Цар Симеон Велики“ до ул. „Ген. Гурко“ в Стара Загора. \r\nЗа времето от 08.00 часа на 19 октомври до 18.00 часа на 20 октомври ще бъде спряно движението на всички видове транспорт по ул. „Хаджи Димитър Асенов“, в участъка от бул. „Цар Симеон Велики“, до ул. „Ген. Гурко“ в гр. Стара Загора.\r\nДвижението ще се осъществява по обходен маршрут, както следва:\r\n-\tЗа движещите се в посока север-юг – по бул. „Руски“\r\n-\tЗа движещите се в посока юг-север – по ул. „Св. Отец Паисий“\r\nДвижението на автобусите на обществения транспорт ще се извършва без изменения.\r\nДружеството изпълнител на ремонтните дейности е длъжно да създаде временна организация на движението, като осигури подмяната на вертикалната пътна маркировка и поставяне на рамки от пешеходни предпазни парапети за посоченото време и място.\r\nВодачите да шофират с повишено внимание в указания участък и да спазват стриктно вертикалната маркировка.\r\nДвижението ще се нормализира незабавно след приключване на мероприятието,  по преценка на служителите пряко ангажирани с охраната.", "date": "2017.10.19", "title": "Стара Загора: Временно е спряно движението в централен участък на ул. „Х. Д. Асенов“ заради ремонти на водопреносната мрежа"}
{"url": "http://www.focus-news.net/news/2017/10/19/2448220/kyustendil-izlozhbata-120-godini-katedra-skulptura-shte-bade-predstavena-v-hudozhestvena-galeriya-vladimir-dimitrov-maystora.html", "text": "Изложбата „120 години катедра „Скулптура” ще бъде представена в Кюстендил. Това съобщи за Радио „Фокус” – Кюстендил Бойка Велинова, екскурзовод към Художествена галерия „Владимир Димитров – Майстора” – Кюстендил. Изложбата ще бъде открита от 18.00 часа в градската художествена галерия. Тя е посветена на 12 години от създаването на катедра „Скулптура” към Национална художествена академия. В изложбата са представени класици, бивши преподаватели, настоящи преподаватели и студенти. През 2016 година галерията в Кюстендил беше домакин на изложба на осем студенти от катедра „Скулптура” с творби, представени по време на защитата на магистърската им степен.\r\nВенцеслав ИЛЧЕВ", "date": "2017.10.19", "title": "Кюстендил: Изложбата „120 години катедра „Скулптура” ще бъде представена в Художествена галерия „Владимир Димитров – Майстора”"}
{"url": "http://www.focus-news.net/news/2017/10/19/2448221/ministar-nikolina-angelkova-ochakvame-mezhdu-5-i-10-rast-na-turistite-prez-predstoyashtiya-zimen-sezon.html", "text": "Очакваме между 5 и 10% ръст на туристите през предстоящия зимен сезон. Това каза министърът на туризма Николина Ангелкова в интервю за предаването „Здравей, България“ по Нова телевизия.\r\n„Зимният сезон официално стартира от декември месец, като през ноември е подготовката му. Той зависи изключително много от времето особено за хората, които идват в България, за да карат ски. За това и характерните записвания за него са в последния момент“, обясни министър Ангелкова и припомни, че миналият зимен сезон е бил изключително успешен – над 1,4 млн. са били чуждестранните туристи, които са посетили тогава България.\r\n„Наскоро Банско бе определен в топ 10 в класация за най-добра дестинация за ски туризъм от престижно британско издание. България е една от най-добрите дестинации за зимен туризъм като съотношение качество – цена. Може би има места, в които е скъпо, зависи от мястото, избора, категорията хотел. Като цяло пакетите, които предлагат нашите курорти са доста по-евтини в сравнение с тези в другите страни“, обясни министърът на туризма. \r\nНа въпрос има ли връщане на българските туристи, които вместо българското море избират гръцкото, министърът обясни: „Има, да. Колкото и странно да ви звучи, вторият най-голям пазар за лятото, тоест най-много посещения имаме от Гърция“. \r\nМинистърът на туризма съобщи, че от април месец предстои чужда авиокомпания да пусне редовни полети до няколко дестинации от летищата във Варна и Бургас.", "date": "2017.10.19", "title": "Министър Николина Ангелкова: Очакваме между 5 и 10% ръст на туристите през предстоящия зимен сезон"}
{"url": "http://www.focus-news.net/news/2017/10/19/2448222/yambol-okrazhniyat-sad-shte-zasedava-po-deloto-na-avtobusen-shofyor-prichinil-smartta-na-dete-pri-katastrofa-v-selo-kukorevo.html", "text": "Окръжна прокуратура – Ямбол предаде на съд 57-годишен автобусен шофьор от село Малък манастир за причиняване на смъртта на дете при катастрофа, съобщиха от пресцентъра на Съда. Той е обвинен за това, че на 10 август 2015 г. около 14.15 часа при управление на автобус в района на автогара „Ямбол“ е нарушил правилата за движение по пътищата, предизвикал е катастрофа и е причинил смъртта на Кольо Г. на 1 година и 5 месеца от село Кукорево.\r\nМъжът е управлявал автобус при движение на заден ход. Детето се е отскубнало от родителите си и е преминало зад автобуса, който в този момент е маневрирал. Детето е загинало на място. Окръжен съд – Ямбол е насрочил заседанието си за днес, 19 октомври 2017 г.\r\nОкръжен съд – Ямбол е насрочил заседанието си за днес, 19 октомври 2017 г.", "date": "2017.10.19", "title": "Ямбол: Окръжният съд ще заседава по делото на автобусен шофьор, причинил смъртта на дете при катастрофа в село Кукорево"}
{"url": "http://www.focus-news.net/news/2017/10/19/2448223/smolyan-v-rodopskiya-dramatichen-teatar-shte-bade-otkrito-xiv-mezhdunarodno-turistichesko-izlozhenie-planinite-na-balgariya-gostopriemstvo-v-chetiri-sezona.html", "text": "От 12.00 часа в Родопския драматичен театър „Николай Хайтов” – Смолян, във фоайето официално ще бъде открито XIV Международно туристическо изложение „Планините на България – гостоприемство в четири сезона“ – Смолян. Това съобщи за Радио Фокус“ – Смолян Георги Пампоров, изпълнителен директор на Организацията за управление на туристически район „Родопи”. В изложението има 24 участници с щандове, отделно от тях има и гости от туристическия бранш от Добрич, от Търговище и от София. Чуждестранното участие тази година също е доста сериозно. „От Гърция ще представят възможностите за туризъм в северната част на Гърция чрез голямата префектура Източна Македония и Тракия. За първи път от Естония има изложители, Молдова, Кишпещ – Унгария, както и от Зул”, каза Георги Пампоров. За първи път се прави и фестивал на филми, които са заснети с дрон технология. Изложението е до 21 октомври.\r\nДаниела БОЙКОВА", "date": "2017.10.19", "title": "Смолян: В Родопския драматичен театър ще бъде открито XIV Международно туристическо изложение „Планините на България – гостоприемство в четири сезона“"}
{"url": "http://www.focus-news.net/news/2017/10/19/2448224/el-pais-madrid-se-podgotvya-za-aktiviraneto-na-chlen-155-ot-konstitutsiyata-na-ispaniya.html", "text": "Испанското правителство няма да предприеме действия  за активиране на член 155 от Конституцията, който ще позволи на Мадрид да поеме контрола върху управлението в Каталуния, ако регионалният лидер Карлес Пучдемон организира предсрочни избори в североизточния автономен регион, пише националният ежедневник El Pais.\r\nЧетвъртък в 10 часа (11 часа българско време) изтича вторият краен срок, определен от испанското правителство, в който Пучдемон да изясни дали е обявил едностранно независимост на Каталуния. Новият ултиматум на Мадрид бе отправен в понеделник, след като регионалният каталунски лидер не пожела да даде директен отговор на въпроса на централното правителство. \r\nАко Пучдемон не направи уточненото изискване и не се върне към спазването на испанското законодателство, централното правителство е готово да активира член 155, който ще му позволи да прекрати елементите на самоуправлението на Каталуния.\r\nАктивирането на член 155 обаче не е автоматично. Необходимите процедури, които включват одобрение от Сената, може да отнемат няколко дни. Така се отваря възможност Пучдемон междувременно да насрочи избори, отбелязват от редакцията. Тереза Герова", "date": "2017.10.19", "title": "El Pais: Мадрид се подготвя за активирането на член 155 от Конституцията на Испания"}
{"url": "http://www.focus-news.net/news/2017/10/19/2448225/todor-matev-chez-elektro-balgariya-novata-organizatsiya-na-deynostta-na-druzhestvoto-shte-osiguri-po-golyama-gavkavost-i-dinamika-v-obsluzhvaneto-na-klientite.html", "text": "Промяната в структурата на дейността на дружеството е свързана с осигуряване на оптимални условия за обслужване на клиентите ни в новите пазарни условия. Това каза в интервю за Агенция „Фокус” Тодор Матев, директор „Продажби на дребно“ в „ЧЕЗ Електро България“ АД. „Динамиката на процесите на българския електроенергиен пазар през последните години се определя от ключовите думи либерализация и дигитализация. Това налага промяна на бизнес модела на участниците в енергийния сектор, за да бъдат конкурентни и адекватно да отговарят на изискванията на клиентите”, обясни Матев. По думите му, като участник в този процес „ЧЕЗ Електро България” АД приема изключително отговорно това предизвикателство – промяната в структурата на дейността на Дружеството е свързана с осигуряване на оптимални условия за обслужване на клиентите ни в новите пазарни условия. „Преструктурирането се осъществява след обстоен анализ, в пълно съответствие с изискванията на българското законодателство и в изпълнение на Директива 2003/54/ЕС на Европейския съюз, формулираща правилата, свързани с организацията и функционирането на електроенергийния сектор. Дружеството остава част от Групата на ЧЕЗ в България”, допълни той.\r\nПо отношение на това, как ще се отрази новата организация на дейността на клиентите им, Матев каза, че в ЧЕЗ Електро винаги поставят във фокуса на дейността си професионалното и коректно, персонално обслужване на всеки клиент. По думите му, специалното им отношение към клиентите няма да се промени. „Напротив, промените, които въвеждаме, целят осигуряване на по-голямо удобство за клиентите, коректност и бърза реакция от наша страна като търговец на електроенергия. Новата организация на дейността ще осигури по-голяма гъвкавост и динамика в обслужването на клиентите на „ЧЕЗ Електро България” АД на регулиран и свободен пазар на електроенергия“, каза още Тодор Матев.", "date": "2017.10.19", "title": "Тодор Матев, ЧЕЗ Електро България: Новата организация на дейността на дружеството ще осигури по-голяма гъвкавост и динамика в обслужването на клиентите"}
{"url": "http://www.focus-news.net/news/2017/10/19/2448226/hristo-gadzhev-gerb-shte-podkrepi-otnovo-promenite-v-zakona-za-otbranata-i-vaorazhenite-sili-i-shte-othvarli-vetoto-na-prezidenta.html", "text": "ГЕРБ ще подкрепи отново промените в Закона за отбраната и въоръжените сили и ще отхвърли ветото на президента. Това каза  народният представител от ПГ на ГЕРБ Христо Гаждев по време на дебатите по ветото не президента върху  Закона за отбраната и въоръжените сили, предаде репортер на Агенция „Фокус“. Във връзка с изискванията за постоянния секретар на отбраната в Закона за отбраната и въоръжените сили, срещу които президентът възразява, Гаджев припомни какво се е случило през март тази година. „Когато началник кабинета на министъра на отбраната беше назначен по заместване, в рамките на една седмица стана постоянен секретар на отбраната без преди това да има един ден трудов стаж в държавната администрация“, каза Гаджев. \r\nДеница КИТАНОВА", "date": "2017.10.19", "title": "Христо Гаджев: ГЕРБ ще подкрепи отново промените в Закона за отбраната и въоръжените сили и ще отхвърли ветото на президента"}
{"url": "http://www.focus-news.net/news/2017/10/19/2448227/vratsa-45-godishen-mazh-e-zadarzhan-za-shofirane-s-304-promila-alkohol-i-bez-registratsionni-tabeli.html", "text": "45-годишен мъж е задържан за шофиране с 3.04 промила алкохол и без регистрационни табели. Това съобщиха от ОДМВР - Враца. Вчера в 10.30 часа в село Кален е спрян за проверка лек автомобил „Фолксваген“ без поставени регистрационни табели, управляван от 45-годишен мъж с инициали Д. И. от Мездра. Пробата за алкохол е положителна - 3.04 промила. Образувано е бързо производство. Мъжът е задържан в РУ - Мездра.", "date": "2017.10.19", "title": "Враца: 45-годишен мъж е задържан за шофиране с 3.04 промила алкохол и без регистрационни табели"}
{"url": "http://www.focus-news.net/news/2017/10/19/2448228/d-r-vyara-tserovska-kmet-na-pernik-saobrazili-sme-programata-za-praznika-na-grada-s-zhelaniyata-na-golyama-chast-ot-pernichani.html", "text": "Съобразили сме програмата за празника на града с желанията на голяма част от перничани. Това каза кметът на Перник д-р Вяра Церовска в интервю за Агенция „Фокус“. По думите й празникът се чества точно на 19 октомври заради християнския празник в чест на Св. Иван Рилски, който е закрилник на миньорите и хората от Перник. „Започнахме деня с празнична литургия в 8.30 часа. Един час след това открихме изцяло реновираната, ремонтирана и обновена детска градина „Изворче“. В 11.00 часа започва тържеството в центъра на града, по време на което ще бъдат издигнати знамената на Перник и на Република България. Ще продължим с тържествено слово, с удостояване на награди на заслужили перничани, които са дали много за развитието на нашия град, и с избирането на почетния гражданин на Перник“, каза още тя и уточни, че последният приз ще бъде връчен на г-н Панов, който е строител и проектант. Предложението за него е направила Камарата на строителите и проектантите в града заради дългогодишната му работа и заслугите му за реализирането на много сериозни инфраструктурни проекти.\r\n„През целия ден на сцената ще се изявяват различни пернишки изпълнители – Сорина Богомилова, Ива Давидова и др. В 16.00 часа ще се представят и нашите гости от Западните покрайнини, които за втори път пристигат при нас. От 19.00 часа ще пеят Криско, Тита и група „Сигнал“. Междувременно ще има изградени и други сцени в парка и в Обединения детски комплекс, така че се надявам за всекиго да има по нещо, което да го направи щастлив и което да подобри неговото настроение“, каза още Церовска и отправи апел към перничани да се гордеят и да се радват, че са от Перник, защото това е град с хилядолетна история и със силно бъдеще.\r\nЦветилена СИМЕОНОВА", "date": "2017.10.19", "title": "Д-р Вяра Церовска, кмет на Перник: Съобразили сме програмата за празника на града с желанията на голяма част от перничани"}
{"url": "http://www.focus-news.net/news/2017/10/19/2448229/shumen-v-grada-shte-se-provede-seminar-po-aktualni-vaprosi-otnosno-prilaganeto-na-zakona-za-konflikt-na-interesi.html", "text": "Семинар по актуални въпроси относно прилагането на Закона за предотвратяване и установяване на конфликт на интереси ще се проведе от 14.00 часа в зала 2 на Областната администрация. Това съобщиха от пресцентъра на Областна администрация - Шумен. Пред членовете на Областния обществен съвет за превенция и противодействие на корупцията – Шумен и представители на общините  ще бъдат представени основните моменти на механизма за предотвратяване и установяване на конфликт на интереси и задълженията на лицата, заемащи публична длъжност по този закон. Лектори ще бъдат експерти от Комисията за предотвратяване и установяване на конфликт на интереси.", "date": "2017.10.19", "title": "Шумен: В града ще се проведе семинар по актуални въпроси относно прилагането на закона за конфликт на интереси"}
{"url": "http://www.focus-news.net/news/2017/10/19/2448230/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Испанското правителство няма да предприеме действия  за активиране на член 155 от Конституцията, който ще позволи на Мадрид да поеме контрола върху управлението в Каталуния, ако регионалният лидер Карлес Пучдемон организира предсрочни избори в североизточния автономен регион, пише националният ежедневник El Pais.\r\nЧетвъртък в 10 часа (11 часа българско време) изтича вторият краен срок, определен от испанското правителство, в който Пучдемон да изясни дали е обявил едностранно независимост на Каталуния. Новият ултиматум на Мадрид бе отправен в понеделник, след като регионалният каталунски лидер не пожела да даде директен отговор на въпроса на централното правителство. \r\nАко Пучдемон не направи уточненото изискване и не се върне към спазването на испанското законодателство, централното правителство е готово да активира член 155, който ще му позволи да прекрати елементите на самоуправлението на Каталуния.\r\nАктивирането на член 155 обаче не е автоматично. Необходимите процедури, които включват одобрение от Сената, може да отнемат няколко дни. Така се отваря възможност Пучдемон междувременно да насрочи избори, отбелязват от редакцията.\r\n***  В четвъртък, 19 октомври, в Брюксел започва двудневната среща на върха на лидерите на държавите от Европейския съюз, на която германският канцлер Ангела Меркел ще настоява пред колегите си за по-нататъшно съкращаване на финансовата помощ за Турция, пише националният ежедневник Die Zeit. \r\nИзточници от германските правителствени кръгове твърдят, че подобна стъпка ще бъде наложена в отговор на продължаващите арести в Турция на журналисти и активисти за правата на човека. На Турция бе обещана сума в размер на 4,45 млрд. евро за периода 2014-2020 г. – т.нар.  предприсъединителна помощ. Исканията за спиране на преговорите за присъединяване на Турция към ЕС, които бяха широко обсъждани в предизборната кампания в Германия, вероятно няма да бъдат повдигнати. \r\nВ дневния ред на срещата на върха са още бежанската криза и плановете за създаване на европейски отбранителен съюз. Освен това държавните и правителствени лидери ще дискутират възможностите на ЕС за справянето със севернокорейската криза и с изтеглянето на САЩ от ядреното споразумение с Иран.\r\n*** Въпреки поражението, което близкоизточната радикална групировка „Ислямска държава“ понася в Сирия и Ирак, не бива да се очаква, че екстремистите ще спрат да извършват атаки. Това заяви европейският комисар по сигурността Джулиън Кинг, пише електронното издание New Europe.\r\nБританският дипломат представи план за действие на обща стойност 120 млн. евро, които да бъдат използвани за подпомагане на защитата на публичните пространства в държавите от Общността. Планът бе представен в Брюксел само ден преди срещата на върха на ЕС. „Не очаквайте, че след като „Ислямска държава“ губи територии и халифатът й изчезва, тя ще спре да извършва атаки“, алармира Кинг. \r\nПланът на Кинг има за цел да защити обществените пространства, като спирки на обществения транспорт, летища и стадиони, които са основни цели на последните джихадски атаки. Европейската комисия вече отпусна сума от 18,5 млн. евро от Фонда за вътрешна сигурност и ще предостави допълнителна сума от 100 млн. евро за градовете, които инвестират в решения за сигурността. \r\nВ същото време ЕК изрази готовност да предложи нови инструменти, с които да бъде постигната по-голяма сигурност на обществените места, като същевременно запазят открития им характер.\r\nОчаква се „Ислямска държава“ да падне, но за Европа това означава изправяне пред още един проблем – завръщането на чуждестранните бойци, които през последните години са отпътували за Сирия, за да попълнят джихадистките редици. „Подготвяме се за падането на халифата. Комисията ще засили координацията на държавите в граничния надзор и дерадикализацията\", увери Кинг. \r\nВ опит да ограничи средствата за действие на терористи в Европа, ЕК подготвя препоръки за ограничаване на достъпа до вещества, използвани за производство на взривни вещества, а в рамките на Европол ще бъде създаден друг план за действие за борба с подготовката на нападения срещу химични, биологични, радиологични и ядрени вещества. \r\nВ допълнение към горепосоченото се очаква ЕК да представи план за създаване на Европейска разузнавателна служба,  която да координира съществуващите национални разузнавателни служби на страните от ЕС.\r\n*** В заглавния си материал, близкото до Консервативната партия на Великобритания издание The Telegraph, пише, че Обединеното кралство трябва да бъде готово да излезе от Европейския съюз и от преговорите с Брюксел, ако европейските лидери не се съгласят на преговори по търговските въпроси, по време на предстоящата среща на върха на съюза в четвъртък, според позиция, изразена от поддръжниците на напускането на общността.\r\nВ открито писмо до министър-председателя на Великобритания Тереза Мей, четирима бивши министри, както и редица настоящи депутати, бизнес лидери и учени, поискаха „формална декларация“, че Обединеното кралство ще напусне ЕС и ще сключва търговски сделки чрез Световната търговска организация(СТО).\r\nПисмото на групата, подкрепяща напускането на общността, е предизвикано от застоя в преговорите с европейската общност и страха, че британският премиер ще бъде унижен по време на ключовата среща на върха на европейските лидери.\r\nИзточници от Брюксел са споделили с британското издание, че лидерите на ЕС ще кажат на Мей, че Лондон трябва да се съгласи да плати дължимите пари към европейския бюджет до 2023 година, вместо до 2021, както е според сегашното предложение, преди да се пристъпи към разговори по бъдещите търговски взаимоотношения.\r\n***", "date": "2017.10.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/19/2448231/blagoevgrad-politsiyata-izze-nad-5-000-kasa-tsigari-s-chuzhd-kontrolen-znak-pri-proverka-na-chasten-adres-v-petrich.html", "text": "Полицията иззе над 5 000 къса цигари с чужд контролен знак при проверка на частен адрес в Петрич. Това съобщиха от Областната дирекция на МВР – Благоевград. От полицейски служители на Районно управление „Полиция” – Петрич вчера в Петрич е извършена проверка на къща и прилежащо към нея дворно място, обитавани от 61-годишния с инициали Ф.Д. от града. В хода на проверката са намерени и иззети около 5 199 къса цигари с чужд контролен знак. \r\nЗа случая е уведомена Районната прокуратура - Петрич. Образувано е досъдебно производство.", "date": "2017.10.19", "title": "Благоевград: Полицията иззе над 5 000 къса цигари с чужд контролен знак при проверка на частен адрес в Петрич"}
{"url": "http://www.focus-news.net/news/2017/10/19/2448232/milen-mihov-obedineni-patrioti-v-motivite-na-prezidenta-za-vetoto-varhu-zakona-za-otbranata-i-vaorazhenite-sili-ima-logichesko-protivorechie.html", "text": "В мотивите на президента за ветото върху Закона за отбраната и въоръжените сили има логически противоречие. Това каза народният представител от ПГ на „Обединени патриоти“ Милен Михов от по време на дебатите по ветото не президента върху  Закона за отбраната и въоръжените сили, предаде репортер на Агенция „Фокус“. „Ние не сме съгласни с мотивите на президента, смятаме, че те не са достатъчно основание да променим своето отношение към този законопроект. Още веднъж подчертаваме, че висшият генералитет трябва да бъде оставен на едно високо място и представянето му пред Комисията по отбрана е механизъм, за издигане авторитета на българските генерали, а оттук и авторитета на Българската армия“, каза Михов. \r\nПо думите му по време на дебатите са се чули тези, че министърът на отбраната при назначаването на постоянния секретар през май месец тази година е допуснал нарушение. „Това е нова теза, която за нас е неприемлива и необоснована. Без да влизам в подробности, ще припомня, че при обсъждането на законопроекта за второ четене ясно беше поставен този въпрос и никой не повдигна тогава проблема, че в действията на министър Каракачанов по някакъв начин са в разрез с действащото законодателство“, каза Михов. Той посочи, че не е чул никакви мотиви в тази посока. \r\nДеница КИТАНОВА", "date": "2017.10.19", "title": "Милен Михов, „Обединени патриоти“: В мотивите на президента за ветото върху Закона за отбраната и въоръжените сили има логическо противоречие"}
{"url": "http://www.focus-news.net/news/2017/10/19/2448233/smolyan-v-regionalniya-istoricheski-muzey-shte-se-provede-diskusionen-panel-muzeyniyat-plakat.html", "text": "В Регионалния исторически музей ще се проведе дискусионен панел „Музейният плакат“, съобщиха от пресцентъра на РИМ „Стою Шишков“ – Смолян. Събитието ще се проведе от 14.30 часа в залите на Регионален исторически музей „Стою Шишков“. Дискусионният панел е съфинансиран от Сдружение „Български музеи“. От 17.00 часа в залите на музея ще бъде открита изложбата на наградените и селектирани плакати и ще се проведе церемонията по награждаване на плакатите от конкурса „Национален преглед на музейния плакат – Смолян 2017“. Националният преглед на музейния плакат е единствен по рода си конкурс за съвременни рекламни плакати на музеи, на постоянните им експозиции и временни изложби, в който могат да участват всички регистрирани в Министерство на културата музейни институции. Началото на инициативата е поставено през 2015 г. в Смолян, когато се провежда за първи път, в рамките на Националната програма на Европейски дни на наследството. През октомври 2016 г. е подписан Статут на Националния преглед на музейния плакат, според който главните организатори са Министерство на културата, Община Смолян и Регионален исторически музей „Стою Шишков“ – Смолян. Прегледът се провежда на две години. Всеки музей или галерия може да участва в Прегледа с един плакат, създаден в последните три години. Заключителните събития – изложба на отличени плакати и церемония по награждаването, се провеждат в Смолян, в залите на РИМ „Стою Шишков“. За съдействие могат да бъдат привличани и други структури. През 2017 г. съорганизатори на събитието са Сдружение „Български музеи“ и Национална художествена академия. В Националния преглед на музейния плакат – Смолян 2017 участват 33 музея и художествени галерии: 6 национални, 15 регионални, 8 общински музея и 4 галерии. Най-добрите плакати в Националния преглед на музейния плакат са селектирани и три от тях са определени за награждаване от професионално жури в състав: председател: проф. Георги Янков, катедра „Плакат и визуална комуникация“ на Национална художествена академия. Заседанието на назначеното по заповед на кмета на Община Смолян жури е проведено на 2 октомври 2017 г. в Ректората на Национална художествена академия – София. Съгласно статута на Националния преглед на музейния плакат – Смолян 2017 журито селектира десет плаката: – Художествена галерия – Смолян, плакат за постоянната експозиция. Дизайнер: Георги Стойков;\r\n– Регионален исторически музей – София, плакат за изложба към образователна програма „Зимна приказка в музея“. Дизайнер: Ерина Кръстева;\r\n– Художествена галерия – Русе, плакат за изложба „Червено“. Дизайнер: Гуе Шмидт\r\n– Регионален исторически музей – Видин, плакат за изложба „Линия и цвят“ – живопис на Красимир Кръстев. Дизайнер: Красимир Кръстев;\r\n– Регионален исторически музей – Бургас, плакат за изложба „Българските бежанци в нашата памет“. Дизайнер: Цветана Илева;\r\n– Национален военноисторически музей – София, плакат за изложба „1916: Победи и изпитания“. Дизайнер: Марина Гачева;\r\n– Регионален исторически музей – Плевен, плакат за изложба „9-та пехотна Плевенска дивизия в Първата световна война“. Дизайнер: Марио Милев;\r\n– Регионален исторически музей – Перник, плакат за изложба „Из историята на нормативния български правопис“. Дизайнер: Гергана Николова-Арабаджиева;\r\n– Исторически музей – Исперих, плакат за изложба „Гетската столица Хелис – 30 години проучвания“. Дизайнер: Георги Деков;\r\n– Национален исторически музей – София, плакат за изложба „Скрито – покрито. Бельото на българката в началото на ХХ в.“. Дизайнер: д-р Ралица Кацова.\r\nОт десетте най-добри плаката, участващи в Националния преглед на музейния плакат – Смолян 2017, журито определи за награждаване:\r\nПърво място – Исторически музей – Исперих. Награда от Министерство на културата.  Второ място – Художествена галерия – Русе. Награда от Министерство на културата. Трето място – Регионален исторически музей – Плевен. Награда от Община Смолян.\r\nНаградените три музея и галерии получават плакети. Всички участници в Прегледа получават сертификати от кмета на Община Смолян.", "date": "2017.10.19", "title": "Смолян: В Регионалния исторически музей ще се проведе дискусионен панел „Музейният плакат“"}
{"url": "http://www.focus-news.net/news/2017/10/19/2448234/burgas-17-dushi-sa-podsloneni-v-tsentara-za-nastanyavane-na-bezdomni-hora-v-grada.html", "text": "17 души са настанени в Центъра за настаняване на бездомни хора в Бургас, съобщи за Радио „Фокус“ управителят Димитринка Колева. Във вторник се проведе съвместна акция на полицията и на Община Бургас, вследствие на която бяха установени 27 скитащи и бездимни лица. От тях само 17 са пожелали да бъдат настанени в Центъра в Бургас. „Повечето от тях чакат заповеди от Агенция „Социално подпомагане“. Ще ги запишем за храна, ще изкарат зимните месеци“, каза още Колева. Капацитетът на центъра е 30 души. „Така че можем да приемаме още лица, имаме такава готовност“, добави управителят. По думите й нуждаещите се от тази услуга трябва да подадат заявление в Агенция „Социално подпомагане“. Максималният престой в приюта е три месеца.\r\nМария РУСЕВА", "date": "2017.10.19", "title": "Бургас: 17 души са подслонени в Центъра за настаняване на бездомни хора в града"}
{"url": "http://www.focus-news.net/news/2017/10/19/2448235/vladimir-toshev-gerb-dobre-e-da-uvazhavame-armiyata-si-i-visshiya-y-komanden-sastav-da-se-znae-koi-sa-tezi-koito-davat-pari-za-iztrebiteli-boyni-mashini-i-ucheniya.html", "text": "Добре е да уважаваме армията си и висшия й команден състав, да се знае кои са тези, които дават пари за изтребители, бойни машини и учения. Това каза от парламентарната трибуна депутатът от ПГ на ГЕРБ Владимир Тошев по време на дебатите по наложеното от президента вето върху Закона за отбраната и въоръжените сили, предаде репортер на Агенция „Фокус“. „Получават се парадокси, а първоначалният вариант, който предложихме беше изяснен няколкократно, защото това е трето четене вече. Премахнахме във варианта думата изслушване и беше само представяне пред комисията. На първо четене на този закон половината от колегите от ляво гласуваха „за“. На второто четене в комисията 19 човека присъстваха и 19 гласуваха „за“ в Комисията по отбрана по параграф 3 на закона. Какво се случи между второто и третото четене, че сега всички са против“, заяви Тошев. По думите му за постоянния секретар класификаторът на длъжности на администрацията по нищо не се различава от това, което са предложили в закона с изключение на това, че казват за постоянния секретар 3 години да е бил на ръководна длъжност, от които 1 да е работил в МО, да прави разлика между МО, МО 2, щаб на обраната, да знае от къде да влезе на работа. „Дискриминацията, която е фиксирана в мотивите, латинският й произход означава правене на разлика. Разделянето на индивидите по даден национален признак не е дискриминация. Недейте заради един генерал да обиждате генарилитет. Не бива да има ревност в институциите. Много добре е да си уважаваме армията и нейният висш команден състав и тя да знае кои са тези, които дават пари за изтребители, за бойни машини, за учения и т.н. Народът ги дава през Комисията по отбрана, която се гласува в тази зала. Не сме 1987 г., 2017 г. сме“, каза още Владимир Тошев. \r\nЛюба АЛЕКСИЕВА", "date": "2017.10.19", "title": "Владимир Тошев, ГЕРБ: Добре е да уважаваме армията си и висшия й команден състав, да се знае кои са тези, които дават пари за изтребители, бойни машини и учения"}
{"url": "http://www.focus-news.net/news/2017/10/19/2448236/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус” - Пловдив днес е посветено на 105-годишнината от Освобождението на Родопите. Боят при Аламидере в Родопите е една от най-важните битки през Балканската война, която спасява Пловдив и Станимака от турски погром. И до днес наричат мястото Родопската Шипка, а великият командир полковник Серафимов се превръща в спасителя на Родопите. За славната битка ще ни припомни военният историк доц. д-р Петър Ненков. В Рубриката „Герои“, с помощта на директора на музея в Карлово Мария Деянова ще си спомним кой е полковник Владимир Серафимов. За неговия героизъм ще ни разкаже и кметът на едноименното село Христо Мусорлиев. В чест на събитията при Родопската Шипка село Аламидере е прекръстено на Полковник Серафимово, а една от височините, около които се води битката, е наречена връх Средногорец. Там е издигнат монумент, носещ името „Родопската Шипка“. Всяка година поклонението на този паметник се превръща в празник за Средните Родопи. Кметът на село Полковник Серафимово ще ни каже още каква е подготовката за отбелязването на 105-годишнината от битката и как хората от селото почитат паметта на славния командир. Ще отидем и до родното му място – село Свежен, за да чуем от кмета Христо Енков какви инициативи за възстановяване на къщата на полковник Серафимов започват там.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.19", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/10/19/2448237/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Ромският влиза в училище, махалата иска английски“. Деца от турската и ромската общност вече могат да учат в клас майчиния език по два часа седмично в СИП и ЗИП. Тези, които ходят на училище, обаче се дърпат и предпочитат английски заради перспективата да заминат в чужбина, а и понеже не е много престижно да си от малцинствата. Министерството на образованието вече е готово с програми за обучение по турски, ромски, арменски и иврит – езиците, който говорят у дома четирите най-големи малцинствени общности у нас. Подготовката ще бъде в рамките на 64 учебни часа на година. Програмите са от 1-ви до 7-и клас, но не е задължително да се започне още на 7-годишна възраст.\r\n„Наши полицаи излизат на жълтите павета“, научаваме от втора страница на изданието. Полицаи и пожарникари от Пазарджик ще излязат на жълтите павета в София. В неделя от 13.00 часа служители на МВР от цялата страна ще направят протестното шествие пред Народното събрание. Все още точната бройка на представителите от Пазарджик не е ясна, но ще има служители от всички служби в областта. В момента се оформят списъците на хората, които не са на работа в неделя и ще могат да отидат в столицата.\r\n„Гъста растителност превърна Тополница в джендем“, ни информира от трета страница вестникът. Коритото на Тополница край Величково е обрасло с растителност и има нужда от почистване. Реката е проходима, но трябва да се извърши сеч, за да са спокойни хората. По-рано имаше проблеми при съседното село Юнаците, а преди около две години при нас се направи някакво прочистване. Както навсякъде, така и във Величково проблемът стои.\r\n„Хепатитът остава най-масовата заразна болест в областта“, научаваме от четвърта страница. Острият вирусен хепатит продължава да е най-разпространеното в момента заразно заболяване в област Пазарджик. В седмицата от 8 до 15 октомври има нови осем случая, става ясно от редовния седмичен бюлетин на Националния център по обществено здраве и анализи, в който се публикуват данни за заразните болести по области и по видове. Осем бяха новозаболелите от вирусен хепатит и в предишната седмица, а за целия месец септември – 25. Няма нищо извънредно или будещо тревога. През есента случаите на заболели от остър вирусен хепатит винаги зачестяват, коментира специално за „Пазарджишка Марица“ д-р Магдалена Станева, директор на направление „Надзор на заразните болести“ в РЗИ – Пазарджик. Д-р Станева уточнява, че по това време на годината, след възобновяване на учебните занятия, вече има и случаи на заразяване сред подрастващите. Някои от новозаболелите са от общините Велинград и Ракитово.", "date": "2017.10.19", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/19/2448238/vitseadmiral-plamen-manushev-gerb-promenite-v-zakona-za-otbranata-ne-tselyat-da-se-protivopostavim-na-prezidenta-a-da-nyama-partizanshtina-pri-naznachavaneto-na-sekretarya-na-otbranata.html", "text": "Промените в Закона за отбраната не целят да се противопоставим на президента, а да няма партизанщина при назначаването на секретаря на отбраната. Това каза народният представител от ПГ на ГЕРБ Пламен Манушев по време на дебатите по ветото не президента върху  Закона за отбраната и въоръжените сили, предаде репортер на Агенция „Фокус“. Манушев заяви, че чрез промените в Закона за отбраната и въоръжените сили ще се издигне авторитетът на Комисията по отбрана и на българския генерал. По отношение на представянето на генералите в Комисията по отбрана, вицеадмирал Манушев каза: „Тяхното представяне в Комисията по отбрана е заради авторитета на Комисията по отбрана, за да може тя да познава и по физиономия българския генерал, а те не са толкова много, те са 34 човека. Да може да види не само как изглеждат, а да ги чуе какво говорят“, каза вицеадмирал Пламен Манушев. Той поясни, че това не се прави, за да се противопоставя Народното събрание на президента. „Не можем ние в това Народно събрание да вкарваме някакво съмнение в българския народ, че сме нещо лошо. Напротив това е храмът на демокрацията“, каза вицеадмирал Манушев. \r\nДеница КИТАНОВА", "date": "2017.10.19", "title": "Вицеадмирал Пламен Манушев, ГЕРБ: Промените в Закона за отбраната не целят да се противопоставим на президента, а да няма партизанщина при назначаването на секретаря на отбраната"}
{"url": "http://www.focus-news.net/news/2017/10/19/2448239/der-spiegel-yamayskata-koalitsiya-v-berlin-mozhe-da-otslabi-sigurnostta-na-germaniya-tvardi-vatreshniyat-ministar-na-meklenburg-predna-pomeraniya.html", "text": "Сондажите за съставяне на коалиция между Съюза (ХДС/ХСС), „Зелени“ и Свободната демократическа партия (СвДП) едва започнаха, а вече бяха изразени опасения за това доколко подходяща е тя за Германия. Регионалният министър на вътрешните работи на провинция Мекленбург-Предна Померания Лоренц Кафиер (ХДС) сподели притесненията си, че подобен политически съюз ще отслаби сигурността на страната, пише изданието Der Spiegel.\r\nХристияндемократът се опасява, че планираната правителствена коалиция няма да доведе до по-строги закони за сигурност. „Страхувам се, че „Ямайка“ не би била добра от гледна точка на вътрешната сигурност\", заяви Кафиер пред местните медии. \r\nСвободните демократи на Кристиан Линднер, който Кафиер определи като „умен човек“, се противопоставят на засилването на видеонаблюдението и събирането на данни, които се използват в борбата срещу тероризма. Проблемен е и спорът със „Зелени“ за ограничаване на събирането на семействата на бежанците и определянето на магребските държави Алжир, Мароко и Тунис като сигурни страни на произход.\r\nСпоред Кафие, коалиция от повече от двама партньори налага твърде много компромиси. Независимо от това, вътрешният министър на Мекленбург-Предна Померания вижда възможност за мостове между потенциалните участници в коалицията. \"Министър-председателят на Баден-Вюртемберг Винфред Кречман е прагматичен и обективен, а Кристиан Линднер е умен човек\", отбеляза Кафиер. Тереза Герова", "date": "2017.10.19", "title": "Der Spiegel: „Ямайската“ коалиция в Берлин може да отслаби сигурността на Германия, твърди вътрешният министър на Мекленбург-Предна Померания"}
{"url": "http://www.focus-news.net/news/2017/10/19/2448240/burgas-pristanishtata-sa-otvoreni-za-manevrirane-na-plavatelnite-sadove.html", "text": "Пристанищата в Бургас са отворени за маневриране. Това сочи справка на сайта на ДП „Пристанищна инфраструктура“. По-рано днес пристанищата бяха затворени заради намалена видимост от паднала мъгла.", "date": "2017.10.19", "title": "Бургас: Пристанищата са отворени за маневриране на плавателните съдове"}
{"url": "http://www.focus-news.net/news/2017/10/19/2448241/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-oktomvri.html", "text": "„Софийска вода” временно ще прекъсне водоснабдяването в някои части на столицата на 20 октомври, съобщиха от пресцентъра на дружеството. В петък във връзка с монтаж на спирателни кранове на ул. „Цар Симеон”, жк. „Илинден”, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Иван Хаджиенев\" от ул. „Иван Грозев\" до ул. „Божурище\"; ул. „Цар Симеон \" от пл. „Преображение\" до бул. „Константин Величков”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Зографски манастир”.\r\nВ петък във връзка с подмяна на сградно водопроводно отклонение на ул. „Балкан”, кв. „Ботунец“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Васил Левски“, ул. „Балкан“, ул. „Гилица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ №2. \r\nВ петък във връзка с реконструкция на уличен водопровод на ул. „Филиповско шосе“, жк. „Люлин“ 8, се налага спиране на водоподаването от 9:00 до 20:00 часа на клиентите на „Софийска вода”, живеещи в района на:\r\nпо ул. „Филиповско шосе“ от бул. „Сливница“ до ул. 329. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Сливница“ пред №6.\r\nВ петък във връзка с подмяна на сградно водопроводно отклонение на ул. „Буен поток“, вилна зона „Горна баня“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на ул. „Мечта“, ул. „Лазурно утро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лазурно утро“ ъгъла с ул. „Мечта“.\r\nВ петък във връзка с механично почистване и дезинфекция на резервоар „Шумака“ вилна зона „Шумака“ община Панчарево, се налага спиране на водоподаването от 9:00 до 13:00 часа на клиентите на „Софийска вода”, живеещи в района на вилна зона  „Шумака“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара.\r\nВ петък във връзка с диагностика на уличен водопровод на ул. „Иван Андонов“, кв. „Кръстова вада“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. „Гатьо Шишков“ №7, ул. „Иван Андонов“ №2 и №4. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Иван Андонов“ ъгъла с ул. „Акад. Вера Мутафчиева“.\r\nВ петък във връзка с монтаж на спирателен кране на ул. „Буката“, вилна зона „Кокалянски ханчета“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. \"Васил Левски\" №34, 36, 38, 47, 49, 51. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Васил Левски\" № 47.", "date": "2017.10.19", "title": "„Софийска вода” временно ще прекъсне водоснабдяването в някои части на столицата на 20 октомври"}
{"url": "http://www.focus-news.net/news/2017/10/19/2448242/shumen-zapochvat-dvudnevnite-proyavi-v-grada-posveteni-na-denya-na-balgaro-ungarskoto-priyatelstvo.html", "text": "Община Шумен и посолството на Унгария организират днес и утре (20 октомври) чествания, посветени на Деня на българо-унгарското приятелство. Това съобщиха от пресцентъра на Община Шумен. Откриването на празниците е от 11.00 часа в Танцувалната зала на Общинския младежки дом с концерт на танцовия състав „Хайду“ от гр. Дебрецен. В концерта ще участват още ансамбъл „Шумен“, хор „Сладкопойна чучулига“ към НЧ „Тодор Петков 1963“ с ръководител Анета Митева и вокална група „Шаренийки“ от Второ основно училище „Д-р Петър Берон“ с ръководител Христомила Станева. Час по-късно, в 12.00 в Регионалния исторически музей ще започне прожекцията на филма „Да запеем всички“, носител на наградата „Оскар“ за 2017 година за късометражно кино. В 15.00 часа в къщата музей „Лайош Кошут“ ученици от града ще участват във викторината „По стъпките на унгарските емигранти в Шумен“. Със съдействието на Унгарския културен институт към Посолството на Унгария в София в Регионалната библиотека „Стилиян Чилингиров“ ще бъде подредена изложба „Унгарската литература в България 2008 - 2017“. Официалното окриване е в 17.00 часа, а изложбата ще продължи до 2 ноември. Проявите през първия ден ще завършат с “Нощ на приятелството” отново с участието на танцовия състав “Хайду” от Дебрецен, танцовата формация“ „Фамилия Европа“ към НЧ „Напредък 1869“, ансамбъл „Шумен“ и ансамбъл “Веселина“ към НЧ „Стилиян Чилингиров  1963“. Празничната програма за деня на българо-унгарското приятелство ще продължи и на 20 октомври от 9.00 до 12.00 часа с различни инициативи на учениците от ППМГ “Нанчо Попович”, ПГПЧЕ “Никола Вапцаров” и Второ основно училище “Д-р Петър Берон”, свързани с унгарските традиции, обичаи и култура. По същото време в Регионалния исторически музей ще се проведе открит урок с децата от първи “г” клас на НУ „Илия Р. Блъсков“ на тема „Мотиви от българския и унгарския традиционен костюм“. В следобедните часове за гостите от Унгария и домакините от Шумен е организирано посещение до Националния историко-археологически резерват “Мадара”, а от 18.00 часа на площада пред ДКТ “Васил Друмев” професионалните танцьори от „Хайду“ организират Танцова къща и обучение по унгарски народни танци. При лошо време обучението ще се проведе в Танцувалната зала на Младежкия дом. През септември миналата година парламентът единодушно обяви 19 октомври за Ден на българо-унгарското приятелство. В Шумен тези приятелски връзки имат своите корени още от далечната 1849-та година, когато тук пристигат Лайош Кошут и унгарските емигранти. Макар че остават в нашия град само за няколко месеца, тяхното присъствие има много важна роля в разгръщането на българското национално възраждане и оформянето на Шумен като духовен център на България.", "date": "2017.10.19", "title": "Шумен: Започват двудневните прояви в града, посветени на Деня на българо-унгарското приятелство"}
{"url": "http://www.focus-news.net/news/2017/10/19/2448243/afp-nay-malko-43-voynitsi-sa-zaginali-pri-ataka-sreshtu-baza-v-afganistan.html", "text": "Най-малко 43 афганистански военнослужещи са убити при атака на талибаните срещу база в южната провинция Кандахар, предава AFP.\r\n„Група бунтовници нападна армейска база в провинция Кандахар\", се казва в изявление от Министерството на отбраната, от което става ясно, че при атаката са пострадали деветима военнослужещи на Кабул.\r\nТова е трета атака срещу съоръжение на военните в Афганистан за последната седмица. Във вторник бе извършено нападение срещу полицейски център за обучение в провинция Пактия, в резултат на което загинаха десетки служители на сигурността.  Тереза Герова", "date": "2017.10.19", "title": "AFP: Най-малко 43 войници са загинали при атака срещу база в Афганистан"}
{"url": "http://www.focus-news.net/news/2017/10/19/2448244/pazardzhik-nyakolko-opita-za-telefonni-izmami-sa-registrirani-na-teritoriyata-na-oblastta-prez-izminaloto-denonoshtie.html", "text": "За последното денонощие са засечени опити за телефонни измами на територията на област Пазарджик, съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Сигналите са получени в районните управления за опити да бъдат измамени възрастни хора на територията на Пазарджик и Велинград. Измамниците са се свързали по стационарни домашни телефони с потенциалните си жертви и са използвали добре изпитана до момента схема. „Първоначално непознат се представя за лекар, който информира, че близък или роднина е пострадал при катастрофа или в резултат на заболяване. За лечението обаче е необходима немалка сума пари и се опитва да убеди възрастната жертва в това. Минути след като разговора приключи на телефона звъни друг измамник и се представя за полицай – инспектор, криминалист, разследващ полицай, следовател, който разследва телефонни измами. Той информира възрастният човек, че измамниците са го нарочили и днес ще го притесняват и заплашват. Мнимият полицай обаче обещава, че ще изпрати на адреса свой „колега”, който да вземе приготвените пари или ценности – златни или сребърни бижута, те ще бъдат белязани и описани, като така ще могат да заловят измамниците и тормозът да бъде  преустановен. Ако жертвата не се поддаде понякога дори отправят открити заплахи и закани за живота на пенсионера или неговите близки“, уточни Стоянов. Той припомни, че от ОДМВР - Пазарджик предупреждават хората да са особено бдителни и мнителни по отношения на обаждания от непознати. На всеки вход от жилищен блок, кооперация или къща са раздадени информационни брошури с телефоните на дежурната част на ОДМВР или полицейските управления по места. „При съмнения хората да звънят на тях, за да се предпазят от телефонните измами4, добави Стоянов.\r\nАлбена ЖИЛЕКОВА", "date": "2017.10.19", "title": "Пазарджик: Няколко опита за телефонни измами са регистрирани на територията на областта през изминалото денонощие"}
{"url": "http://www.focus-news.net/news/2017/10/19/2448245/georgi-cholakov-kandidat-za-predsedatel-na-vas-doverieto-v-sada-ne-e-na-tova-nivo-na-koeto-bih-iskal-da-bade.html", "text": "Доверието във ВАС за съжаление не е на това ниво, на които бих искал да бъде. Това заяви Георги Чолаков – кандидат за административен ръководител на Върховен административен съд (ВАС), по време на изслушването си пред Висшия съдебен съвет (ВСС), предаде репортер на Агенция „Фокус”. „Считам, че в момента нямаме добра организация на комуникацията с медии, неправителствени организации и академичната общност”, заяви Чолаков, но подчерта, че според него дейността на ВАС все пак е достатъчно публична, защото всички съдебни актове, които се постановяват, веднага се качват на интернет страницата на съдебната институция и всеки може да има достъп до тях.\r\nГеорги Чолаков благодари на всички магистрати, които са подкрепили неговата концепция за управлението на съда. „Ако бъда избран за председател, ще положа всички сили и заедно с тях ще изградим един работещ съд”, подчерта той. Кандидатът за председател на ВАС пое отговорност винаги да се допитва до всички членове на съда, дори и вземането на конкретното решение да е от изключителната компетентност на административния ръководител.\r\nВъв връзка с неравномерната натовареност във ВАС Чолаков обясни, че трябва да се преразгледат материите в различните отделения, а като аргумент в своя подкрепа посочи случаи, в които съдиите насрочват първо заседание по дело за след 2 години. „Трябва да бъдат така разпределени материите, че да има еднаква натовареност”, аргументира се Чолаков.\r\nВ изслушването си той подчерта, че ще работи и за усъвършенстване на тълкувателната дейност, защото тя е една от основните за съда, който е призван да уеднакви съдебната практика в страната.\r\nИван ЛАЗАРОВ", "date": "2017.10.19", "title": "Георги Чолаков, кандидат за председател на ВАС: Доверието в съда не е на това ниво, на което бих искал да бъде"}
{"url": "http://www.focus-news.net/news/2017/10/19/2448246/rumyana-glavcheva-ekspert-seizmolog-100-godini-ot-nay-silnoto-sofiysko-zemetresenie-prez-20-ti-vek.html", "text": "Най-тежкото земетресение в София през миналия 20-ти век е локалното земетресение на 18 октомври 1917, четвъртък, в 20:58 местно време, припомня Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nПреди 100 години град София е силно раздрусан. „Едно неописуемо пръщене и пукане на зданията [кирпичени и гредоредни – тухлена зидария, б.а.], примесено с особено фучение се разнасяше в потъналия изведнъж в тъмнина град. Голяма паника беше обзела цялото население. Хората бягаха изплашени по улиците и дворовете и никой не смееше да влезе отново в къщи... Мнозина прекараха три и повече денонощия на открито.” /от статия на съвременника Ради Иванов/. Четиридесет минути по-рано е усетен едва доловим вертикален удар – “предизвестието”. Основният трус е с магнитуд 5.2 и, както е обичайно за софийските земетресения, с дълбочина в първата десятка километри. Максималната интензивност се оценява на VII степен по съвременната 12-степенна скáла (VII-VIII степен по скалата на Форел-Меркали, актуална по време на събитието). Последствията са най-големи в ограничена територия на града – кварталът между улиците бул. „Цар Освободител”, ул. “Граф Игнатиев” и северната страна на бул. „Фердинанд” (дн. „Васил Левски”), включващ улици „Цар Шишман”, „6 септември”, „Венелин”, “Паренсов”, „Иван Вазов”, “Гурко”. Документирани сведения говорят, че там някога е текла река, после насипана; именно този неустойчив терен по-късно е застроен. В София “солидно построените от тухли здания се отърваха с незначителни повреди, каменните здания пострадаха съвсем малко, а железобетонните постройки останаха съвършено невредими. Пристроените [има се предвид във височина, б.а.] етажи обаче пострадаха значително.” /пак там/. Наблюдаваните повреди в сградите могат да се групират, както следва: събаряне на калкани и разделителни вътрешни стени, на надпокривни части на комини и отцепване на покривни конструкции, падане на мазилка от тавани и стени, напуквания в зидарията на стени. Събаряне на калкани е отбелязано и извън цитирания квартал (вж. илюстрации). Много чести повреди са напукване на зидарията около отвори – врати и прозорци, както и в контакти между старо здание и новоизградено допълнение. Засегнати от земетресението са и солидни постройки – слаби напуквания са се появили по някои от сводовете и в едно от страничните кубета на църквата „Св. Александър Невски”, откъсване от колонките и разместване на покривната част на малко южно кубе на църквата „Св.св.Седмочисленици”, подкосена е колона в камбанарийното кубе, а северна стена е набраздена с отворена пукнатина в близост до контакта си с източна стена – ефекти в църквата на семинарията. В близките околни села масово явление е разместване, подхвърляне, прекатурване и падане на стъкла, украшения, предмети. Според Богомил Радославов измервания през месец ноември 1917 в Софийския термален извор показват увеличение на дебита с 30%. Промени се установяват и в дебита на изворните води около София  – увеличение в Банкя, Горна баня, Княжево и Овча купел и намаление в Панчарево и Кладница. След земетресението температурата на изворната вода също се променя, макар с десети до близо 1 градус – увеличение се маркира в Княжево и Овча купел (0.2 до 0.35 градуса Целзий), а спадане – в Банкя, Кладница и Панчарево (с 0.1 до 0.9о) /пак Радославов/.  От събраните сведения след земетресението излиза, че трусът е усетен на изток до линията Стара Загора – Дряново, на север до Лом – Оряхово (липсват сведения от Румъния), на запад до Ниш-Враня и на юг до Струмица, т.е. на територия с площ най-малко 70 хиляди квадратни километра. Отдалечавайки се от София, силата на въздействие като средно намалява. Така, разрушения и повреди в сградите престават да се появяват в радиус над 10 км от епицентъра, т.е. по-далеч от Чепинци, Божурище, Костинброд, Богровите. Тъй като интензивността на сътресение зависи и от условията по пътя на разпространение на сеизмичните вълни – наличие на разломи и други нееднородности – почти никога при относително силни земетресения не се оформя симетрична спрямо епицентъра картина на степента на въздействие. По време на земетресението от 1917 година Витошкият разлом, прострян в северното подножие на едноименната планина, довежда до бързо затихване на интензивността в близост на сеизмичния източник. Обратно, също към юг в далечната част на полето на въздействие Струмските разломи стават добър проводник за разпространение на сеизмичните вълни и „подпомагат” забавения спад на пренасяната енергия в посока южно от Дупница – Горна Джумая (Благоевград) и Петрич. Не само силата на удара, обаче, предопределя степента на последствие. Голямо е влиянието върху сеизмичната уязвимост на строителните обекти също на начина на строеж, качеството на материали и изпълнение и устойчивостта на подлежащия терен. \r\nСеизмичността през годините на новия XXI век очертава активност по северната ограда на Софийския грабен – районът на Витошкия разлом. Тя се изявява чрез слаби земетресения с магнитуд между 3 и 4. Западно от Панчарево, в най-източната част на Витошкия разлом, има три реализации на земетресения, предизвикали сътресения с интензивност не надминаваща IV-V степен (2002, 2006 и 2008); през 2010 земетресение с магнитуд 3.6 е регистрирано в югоизточните части на столицата. Земетресенията са от огнища с дълбочини в първите 10 км под земната повърхност. Вследствие на това, енергията при тяхната реализация затихва бързо и областта на усещане е с малки размери. Все пак, макар и рядко случващи се, над София виси заплахата от локални разрушителни земетресения.", "date": "2017.10.19", "title": "Румяна Главчева, експерт-сеизмолог: 100 години от най-силното софийско земетресение през 20-ти век"}
{"url": "http://www.focus-news.net/news/2017/10/19/2448247/mrrb-782-zhilishtni-sgradi-sa-veche-obnoveni-po-natsionalnata-programa-za-energiyna-efektivnost.html", "text": "Общо 782 многофамилни жилищни сгради в цялата страна са вече изцяло реновирани и въведени в експлоатация към 18 октомври 2017 г., след като бяха обновени по Националната програма за енергийна ефективност. Облагодетелствани от подобрената жилищна инфраструктура са 93 840 души, живеещи в тях. \r\nИзпълнението на програмата продължава. В процес на изпълнение са строително-монтажни работи по още 612 сгради. Предстои да бъдат реализирани мерки за подобряване на енергийната ефективност по още 628.\r\nОдобрени за реновиране и с вече сключени договори за целево финансиране по Националната програма за енергийна ефективност са общо 2022 многофамилни жилищни сгради. Най-много от тях се намират в Област Бургас - 236, като 75 са вече обновени и въведени в експлоатация, а по 132 са стартирали строително-монтажни дейности. 189 са сградите, които са одобрени за саниране в Област Благоевград, от които 117 са с изпълнени дейности. Трета по брой сключени договори е област Хасково с общо 180 договора и 86 вече изцяло обновени блока.", "date": "2017.10.19", "title": "МРРБ: 782 жилищни сгради са вече обновени по Националната програма за енергийна ефективност"}
{"url": "http://www.focus-news.net/news/2017/10/19/2448248/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Всеки ден в света умират около 15 хил. деца под петгодишна възраст. Това се казва в доклад на ООН, цитиран от баварския ежедневник Die Sueddeutsche Zeitung.\r\nСъгласно представената информация, през 2016 г. са загинали общо 5,6 млн. деца. През 2000 г. техният брой е бил 9,9 млн. УНИЦЕФ обаче е загрижен за наблюдаваните тенденции: делът на новородените, които умират малко след раждането им се е увеличил от 41 % на 46 %. Всеки ден умират хиляди бебета, които са на не повече от 28 дни, се казва в доклад на Детския фонд на обединените нации.\r\n*** В четвъртък, 19 октомври, в Брюксел започва двудневната среща на върха на лидерите на държавите от Европейския съюз, на която германският канцлер Ангела Меркел ще настоява пред колегите си за по-нататъшно съкращаване на финансовата помощ за Турция, пише националният ежедневник Die Zeit. \r\nИзточници от германските правителствени кръгове твърдят, че подобна стъпка ще бъде наложена в отговор на продължаващите арести в Турция на журналисти и активисти за правата на човека. На Турция бе обещана сума в размер на 4,45 млрд. евро за периода 2014-2020 г. – т.нар.  предприсъединителна помощ. Исканията за спиране на преговорите за присъединяване на Турция към ЕС, които бяха широко обсъждани в предизборната кампания в Германия, вероятно няма да бъдат повдигнати. \r\nВ дневния ред на срещата на върха са още бежанската криза и плановете за създаване на европейски отбранителен съюз. Освен това държавните и правителствени лидери ще дискутират възможностите на ЕС за справянето със севернокорейската криза и с изтеглянето на САЩ от ядреното споразумение с Иран.\r\n*** След отделните срещи с делегацията на Съюза (ХДС/ХСС), в четвъртък двете по-малки потенциални партньори за „ямайска“ коалиция в Берлин ще проведат преговори, припомня германският национален ежедневник Die Frankfurter Allgemeine Zeitung. \r\n„Зелени“ и Свободната демократическа партия (СвДП) вероятно ще се опитат да намерят допирни точки, по които да се обединят в преговорите със Съюза (ХДС/ХСС). Между партиите на Джем Йоздемир и Кристиан Линднер обаче съществуват и редица различния, като политиката в областта на енергетиката, климата и бежанците.\r\nСлед първите отделни разговори със „Зелените“ и СвДП всички участници изразиха увереност в продължаването на преговорите. Но те и не скриха, че пътят към „ямайска“ коалиция в Берлин ще бъде дълъг и труден.\r\n„Определихме темите, които трябва да бъдат разгледани\", уточни лидерът на баварския ХСС Хорст Зеехофер след преговорите със „Зелени“ в късните часове на сряда.\r\n*** Сондажите за съставяне на коалиция между Съюза (ХДС/ХСС), „Зелени“ и Свободната демократическа партия (СвДП) едва започнаха, а вече бяха изразени опасения за това доколко подходяща е тя за Германия. Регионалният министър на вътрешните работи на провинция Мекленбург-Предна Померания Лоренц Кафиер (ХДС) сподели притесненията си, че подобен политически съюз ще отслаби сигурността на страната, пише изданието Der Spiegel.\r\nХристияндемократът се опасява, че планираната правителствена коалиция няма да доведе до по-строги закони за сигурност. „Страхувам се, че „Ямайка“ не би била добра от гледна точка на вътрешната сигурност\", заяви Кафиер пред местните медии. \r\nСвободните демократи на Кристиан Линднер, който Кафиер определи като „умен човек“, се противопоставят на засилването на видеонаблюдението и събирането на данни, които се използват в борбата срещу тероризма. Проблемен е и спорът със „Зелени“ за ограничаване на събирането на семействата на бежанците и определянето на магребските държави Алжир, Мароко и Тунис като сигурни страни на произход.\r\nСпоред Кафие, коалиция от повече от двама партньори налага твърде много компромиси. Независимо от това, вътрешният министър на Мекленбург-Предна Померания вижда възможност за мостове между потенциалните участници в коалицията. „Министър-председателят на Баден-Вюртемберг Винфред Кречман е прагматичен и обективен, а Кристиан Линднер е умен човек\", отбеляза Кафиер.\r\n***", "date": "2017.10.19", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/19/2448249/liderat-na-bsp-korneliya-ninova-izprati-otkrito-pismo-do-liderite-na-partiite-v-ns-za-ktb.html", "text": "Лидерът на БСП Корнелия Нинова изпрати открито писмо до лидерите на парламентарно представените политически партии с предложение да се изпрати писмо до Специализирания наказателен съд във връзка с КТБ, съобщиха от пресцентъра на партията. Нинова предлага с него да се заяви общо искане за публично оповестяване на имената на политиците, получавали нерегламентирано пари от КТБ. Тя подчертава, че вече е искала тази информация и от Специализираната наказателна прокуратура, и от Специализирания наказателен съд, но и е била отказана.\r\n„Не желая ние, като политици, да се месим в работата на независимата съдебна власт, но в името на прозрачността и борбата с корупцията по високите етажи на властта, се обръщам към Вас да обединим усилията си за разкриване на истината- има ли политическа намеса и зависимости в най-голямата финансова измама в най-новата история на България. Моля при съгласие от Ваша страна, да подпишем общо писмо до Специализирания наказателен съд за публично огласяване на имената на политиците“, пише Нинова.", "date": "2017.10.19", "title": "Лидерът на БСП Корнелия Нинова изпрати открито писмо до лидерите на партиите в НС за КТБ"}
{"url": "http://www.focus-news.net/news/2017/10/19/2448250/zavarshva-vazstanovyavaneto-na-shtetite-na-vazprepyatstvashtoto-saorazhenie-po-balgaro-turskata-granitsa-naneseni-ot-prirodno-bedstvie-v-obshtina-malko-tarnovo.html", "text": "Бедствените наводнения през изминалите седмици нанесоха значителни щети в района на община Малко Търново, като в засегнатите райони бяха частично повредени и участъци от възпрепятстващото съоръжение по границата с Република Турция. Към днешна дата ремонтите на съоръжението са на етап приключване и охраната на границата се очаква да се върне към нормален режим в най-скоро време, съобщиха от правителствената информационна служба.\r\nПо официални данни на НИМХ, падналите валежи в района на Малко Търново в периода 21-30 септември са определени като екстремни. Справка на ведомството показва, че в Малко Търново количеството на валежите за периода е било 163,6 литра на кв. м (304% над нормалното), в района на с. Граматиково – 314 литра на кв. м (604% над нормата, втори най-тежък валеж в историята на станцията), в с. Кости – 148,9 литра на кв. м (249% над нормата), а в село Резово – 94,5 литра на кв. м (161% над нормата). В община Малко Търново, където поройните дъждове отнесоха пътища, земна маса и дървета, беше обявено бедствено положение.\r\nСтихията е нанесла и поражения върху част от възпрепятстващото съоръжение по българо-турската граница. Отговорните институции са запознати с проблема и незабавно са взели мерки за отстраняването му. В Министерския съвет ежедневно се получава информация за ситуацията и се извършва необходимата координация за възстановяване на съоръжението и надзор на местата с риск за преминаване, където е осигурена денонощна жива охрана. Към настоящия момент възстановителните действия са на етап приключване, а представители на Областната администрация в Бургас следят за бързото изпълнение. Екипи на Гранична полиция дежурят в района на засегнатите от бедствието участъци.\r\nСитуацията с нанесените от бедствието щети е овладяна. Съоръжението е критично важен обект за сигурността както на България, така и на Европа и политически спекулации по темата са неуместни при разрешаване на възникналия проблем.", "date": "2017.10.19", "title": "Завършва възстановяването на щетите на възпрепятстващото съоръжение по българо-турската граница, нанесени от природно бедствие в община Малко Търново"}
{"url": "http://www.focus-news.net/news/2017/10/19/2448251/varna-rayonnata-prokuratura-predade-na-sad-dvama-mazhe-za-pritezhanie-na-golyamo-kolichestvo-tsigari-bez-banderol.html", "text": "На съд с обвинителен акт на Районната прокуратура във Варна са предадени 43-годишният Станислав Ст. и 54-годишният Валентин К., държали акцизни стоки без бандерол. Това съобщиха от пресцентъра на Апелативна прокуратура - Варна. На 13 септември 2017 г. подсъдимият Валентин К. спрял колата си пред паркинг в кв. „Младост“. Паркирал до автомобила на другия подсъдим по делото Станислав Ст. \r\nИ за двамата мъже полицията разполагала с информация, че разпространяват цигари без акцизен бандерол и били наблюдавани. Полицейските служители видели, че Валентин извадил три чувала от багажника на колата си и ги поставил в колата на Станислав. Двамата мъже били задържани.\r\nПри претърсване и изземване от колата на 43-годишния Станислав са иззети 50 стека цигари без акцизен бандерол, всеки с по 10 кутии, марка „Мерилин“, а от Валентин - 100 картона с по 10 кутии цигари, марка „Корсет суперслим“. Стойността на цигарите без акцизен бандерол, иззети от двамата подсъдими, според съдебнооценителната експертиза е 7800 лева.   \r\n54-годишният Валентин К. е извършил престъплението при условията на повторност и за това Районната прокуратура във Варна го обвинява за деяние по член 234, ал. 2, т. 1 от НК, което се наказва с лишаване от свобода от 2 до 8 години и лишаване от право да упражнява определена професия или дейност. Спрямо Станислав Ст. обвинението е по член 234, ал. 1 от НК и се наказва с лишаване от свобода от 1 до 6 години и глоба до десеткратния размер на пазарната цена на акцизните стоки и също с лишаване от право да упражнява определена професия или дейност. \r\nПредстои делото срещу двамата подсъдими да бъде насрочено за разглеждане във Варненския районен съд.", "date": "2017.10.19", "title": "Варна: Районната прокуратура предаде на съд двама мъже за притежание на голямо количество цигари без бандерол"}
{"url": "http://www.focus-news.net/news/2017/10/19/2448252/dha-iznenadvashta-srednoshtna-sreshta-na-erdogan-s-binali-yaldaram-zasega-ne-e-izvestno-za-kakvo.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган проведе изненадваща среща късно снощи с премиера Бинали Йълдъръм, предаде информационната агенция Догу хабер ажансъ (ДХА). Ердоган прие в новия си Президентски дворец „Бештепе” Бинали Йълдъръм точно в 22.00 часа. Разговорът им продължи един час и 50 минути. След него не последваха никакви изявления, уточнява ДХА. Георги Димов", "date": "2017.10.19", "title": "ДХА: Изненадваща среднощна среща на Ердоган с Бинали Йълдъръм – засега не е известно за какво"}
{"url": "http://www.focus-news.net/news/2017/10/19/2448253/v-universitetska-bolnitsa-sv-ekaterina-se-izvarshi-unikalna-invazivna-interventsiya-na-trigodishno-dete.html", "text": "В Университетска болница „Св. Екатерина“ се извърши уникална инвазивна интервенция на тригодишно дете с анатомично голям междупредсърден дефект и тежка стеноза на пулмоналната клапа. Това съобщиха от пресцентъра на здравното заведение. В условията на обща анестезия се извърши успешно интервенционално затваряне на междупредсърден дефект с Амплатцер септален оклудер и дилатация (разширение) на пулмоналната клапа. Резултатът от лечението е отличен, няма остатъчен ляво-десен шънт, подчертано намален  градиент на Пулмоналната клапа. \r\n         Спестена е голяма кардио-хирургична операция, носеща много рискове. Детето е изписано в много добро общо състояние, напълно възстановено, без оперативен цикатрикс (белег). \r\n         Екипът на доц. Пенчо Кратунков и специалистите в болница „Св. Екатерина“ успяха да решат два големи проблема по интервенционален път, избягвайки рисковете на оперативното лечение и продължителния болничен престой.", "date": "2017.10.19", "title": "В Университетска болница „Св. Екатерина“ се извърши уникална инвазивна интервенция на тригодишно дете"}
{"url": "http://www.focus-news.net/news/2017/10/19/2448254/stoyan-mirchev-bsp-nikoy-za-nishto-ne-obvinyava-georgi-stoilov-toy-ne-razpredelya-golyam-obshtestven-resurs-kakto-v-gerb.html", "text": "Никой за нищо не обвинява Георги Стоилов. Обвиненията са срещу брат му и ако се потвърдят, той ще си поеме отговорността. Тук не става въпрос за разпределяне на голям обществен ресурс, каквато е ситуацията в ГЕРБ. Това заяви народният представител от „БСП за България“ Стоян Мирчев в сутрешния блок на Нова телевизия, съобщиха от пресцентъра на партията. Той подчерта, че когато назначиш свои роднини и приятели в държава, в която сме първи по корупция в Европа, това означава, че чрез тези роднини се прилагат корупционни схеми, за да се източва обществения ресурс. Мирчев обясни, че Георги Стоилов и брат му отдавна нямат дори и близки отношения. „Спомняме си в мандатите на Цветан Цветанов, който така 7 пъти обвиняваше някой, преди въобще да се е произнесъл съдът и в момента България е осъдена 7 пъти в Страсбург“, каза още Мирчев. По неговите думи роднинските връзки на ГЕРБ в Добрич, Хасково, Силистра, са за назначаване на близки и по-далечни роднини на ключови държавни постове, които разпределят държавни средства. Като пример посочи семейството на Александър Ненков, в който случай става въпрос за изключително много пари. „В случая със Стоилов говорим за частния бизнес на един човек. Дали е виновен или не - има институции, които ще докажат“, каза още той. Мирчев подчерта, че ГЕРБ не назовават името на лицето, което е обвиняемо, а го коментират като „братът на депутат от БСП“. „Може ли, когато говорим за бивши шефове на силова групировка като СИК, да не казваме лицето Х, а да казваме бившите колеги на Бойко Борисов?“, попита депутатът от левицата и допълни, че ГЕРБ се опитват чрез заглавието да прехвърлят вината върху депутата от левицата.\r\nПо повод изнесената информация за зам.-министъра на транспорта, Стоян Мирчев заяви, че прокуратурата се е самосезирала. Според него това е същата част от тази корупционна практика, която се шири в България. „Когато изнесохме случаите, казахме, че едни противоречат на закона, други са морално укорими, но те представляват една и съща система – прилагането на корупционни модели в България“, категоричен е народният представител. Той подчерта, че има проблем с Комисията за предотвратяване на конфликт на интереси. „От 42-ро НС тя е с непълен членски състав и много рядко са случаите, когато може да взима адекватни решения. Реално тази комисия, особено когато става въпрос за политически решения, е блокирана. А прокуратурата се сезира след решение на комисията“, посочи той. Според него управляващите нарочно я държат с непълен членски състав. „Големият моралист Цветанов твърди, че имало държавни органи, а управляващото мнозинство блокира тяхната работа“, каза още Мирчев. По неговите думи проблемът с Ангел Попов е, че този сигнал е стигнал до премиера и той не е реагирал. „Когато премиерът може да скрие информация, той го прави. Управляващите искат да създадат антикорупционно звено, но предвид, че то ще се избира пак по волята на премиера, същите тези сигнали просто ще потъват“, каза още Стоян Мирчев.", "date": "2017.10.19", "title": "Стоян Мирчев, БСП: Никой за нищо не обвинява Георги Стоилов – той не разпределя голям обществен ресурс, както в ГЕРБ"}
{"url": "http://www.focus-news.net/news/2017/10/19/2448255/s-blagoslovenieto-na-negovo-sveteyshestvo-patriarh-neofit-1-000-novorodeni-bebeta-shte-poluchat-sveto-krashtenie-na-22-oktomvri.html", "text": "Нa 22 октомври 2017 г. 1 000 новородени български бебета ще получат Свето Кръщение и ще станат православни християни. Това съобщиха от Отдел \"Връзки с обществеността\" при Св. Синод на БПЦ. Инициативата е на кампанията в подкрепа на раждаемостта „Направи го за България“ и се осъществява под патронажа на Светейшия патриарх Неофит и Българската православна църква, която освобождава участниците в кръщенето от задължителната такса за ритуала и дарява безвъзмездно кръщелните свидетелства. Кампанията стартира с благословението на Негово Светейшество Българския патриарх Неофит, който на 22 октомври лично ще даде своя патриаршески благослов на новокръстените, техните кръстници и близки в храм Св. София.  \r\nСписъкът с кръщелници е съставен по обявения от организаторите на кампанията ред за регистрацията. Кръщенето ще се извърши в големите градове на България – София, Пловдив, Варна, Бургас, Стара Загора, Велико Търново, Русе, Враца и Плевен.  \r\nНачалният час на събитието в София е 10.00 часа, за Бургас е 13.00 часа, а в останалите градове то започва в 11.00 часа и ще продължи на групи по няколко деца.  \r\nХрамовете, в които ще се извърши Националното кръщене са: за София – храм „Света София” – Премъдрост Божия, ул. „Париж“ №2; Пловдив – митрополитски храм „Св. вмчца. Марина”, Ул. Др. Вълкович №7; Варна – катедралния храм „Успение Богородично”, пл. „Св. св. Кирил и Методий“ №1; Бургас – катедрален храм „Св. Кирил и Методий”, Площад „Св. св. Кирил и Методий“; Русе – катедралния храм „Св. Троица”, пл. “Св. Троица“, №9; Велико Търново – катедралния храм „Рождество Богородично”, ул.“Иван Вазов“ №25; Стара Загора – храм „Въведение Богородично”, бул. „Патриарх Евтимий“ №106; Враца - Митрополитски храм „Свети Николай“, пл. „Христо Ботев“, центъра на Враца; Плевен - храм „Света Параскева“, ул. „Св. Параскева“ №15. \r\nСпоред организаторите на кампанията \"Направи го за България\", за по-малко от девет месеца, тя е постигнала забележителни резултати, като в нея са се включили повече от 1200 семейства с новородените си деца. Много от тях са на българи живеещи в чужбина, трети и четвърти деца в семейството, близнаци и дори тризнаци. Предвижда се тази богоугодна инициатива да не е еднократен акт, а да продължи и за в бъдеще с цел насърчаване на раждаемостта в страната ни, и приелите св. Кръщение деца на \"Направи го за България\" да навлязат в православната вяра и живот.", "date": "2017.10.19", "title": "С благословението на Негово Светейшество патриарх Неофит 1 000 новородени бебета ще получат Свето Кръщение на 22 октомври"}
{"url": "http://www.focus-news.net/news/2017/10/19/2448256/predsedatelyat-na-kamarata-na-deputatite-na-gartsiya-nikolaos-vutsis-shte-napravi-ofitsialno-poseshtenie-v-balgariya-na-20-oktomvri.html", "text": "Председателят на Камарата на депутатите на Гърция Николаос Вуцис ще бъде на официално посещение в България на 20 октомври, съобщиха от пресцентъра на Народното събрание. Визитата е по покана на председателя на Народното събрание Димитър Главчев. \r\nПредседателят на парламента ще посрещне гръцкия гост на официалния вход на Народното събрание в 08.55 часа. Двамата ще влязат в пленарната зала, където след откриване на редовното заседание на Народното събрание председателят на Камарата на депутатите на Гърция ще произнесе слово. \r\nНепосредствено след изказването ще започне срещата на председателя на гръцкия парламент Николаос Вуцис с председателя на Народното събрание Димитър Главчев. \r\nВ 10.00 часа председателите на двете законодателни институции ще направят изявление за медиите. \r\n         Председателят на Камарата на депутатите на Гърция Николаос Вуцис ще положи венец пред паметника на Незнайния войн в 10.15 часа. След това гостът и председателят на Народното събрание Димитър Главчев ще посетят храм-паметника „Свети Александър Невски”. \r\nВ програмата на официалното посещение на председателя на гръцкия парламент са предвидени срещи с президента на Република България Румен Радев и вицепремиера Томислав Дончев.", "date": "2017.10.19", "title": "Председателят на Камарата на депутатите на Гърция Николаос Вуцис ще направи официално посещение в България на 20 октомври"}
{"url": "http://www.focus-news.net/news/2017/10/19/2448257/radio-svobodna-evropa-makedoniya-trima-ministri-i-11-deputati-shte-se-boryat-za-kmetski-postove-na-mestnite-izbori-v-kosovo.html", "text": "В неделя, 22 октомври, в Косово ще се проведат избори за местна власт, припомня радио „Свободна Европа“ в македонската си редакция.\r\nЗа кметски постове ще се борят и трима министри – на образованието, търговията и индустрията, и на здравопазването. В местните избори ще участват и 11 депутати, допълват от редакцията. Тереза Герова", "date": "2017.10.19", "title": "Радио „Свободна Европа“ (Македония): Трима министри и 11 депутати ще се борят за кметски постове на местните избори в Косово"}
{"url": "http://www.focus-news.net/news/2017/10/19/2448258/gen-konstantin-popov-gerb-sas-zakona-za-otbranata-i-vaorazhenite-sili-shte-se-dade-vidimost-na-protsesite-koito-tekat-v-sektora.html", "text": "Със Закона за отбраната и въоръжените сили ще се даде видимост на процесите, които текат в сектора. Това каза народният представител от ПГ на ГЕРБ и председател на Комисията по отбрана ген. Константин Попов по време на дебатите по ветото не президента върху  Закона за отбраната и въоръжените сили, предаде репортер на Агенция „Фокус\". Ген. Попов поясни, че трябва да е ясно, че съгласно Законът за отбрана и въоръжените сили в Комисията по отбрана ще бъдат представени новопроизведените във висши офицерски звания военнослужещи. „Там освен, че ще се представят като личности, като важни, отговорни хора ,които ще управляват ресурси, ще бъдат представени и като хора, които могат да изкажат своята визия за сектора“, заяви ген. Попов. „Комисията за отбраната е правилното място за това, защото тя е орган, който подпомага Народното събрание и има различни парламентарно представени групи. Комисията е органът, който ще защитава въоръжените сили, а Народното събрание е това, което дава ресурсите. НС е органът, който трябва да знае по какъв начин се управляват тези ресурси и по какъв начин ще се постигнат целите“, заяви ген. Попов. Според него има дълбоко неразбиране в мотивите, че със Закона за отбраната и въоръжените сили се политизира висшия команден състав. „Искрено вярвам, че в нашия парламент има опозиция, и съм сигурен, че нашата опозиция, която е в парламента, не се е отказала от своите идеи и не дава възможност на друг да играе ролята на опозиция“, посочи ген. Попов. Според него с промените със Закона за отбраната и въоръжените сили ще се даде видимост на процесите, които текат в сектора. „Тази видимост ще я имат не само управляващите, но и опозицията. Мисля, че това е в интерес на една правова държава“, заяви ген. Попов. По думите му всичко това е в рамките на Конституцията, където в член 1 пише, че България е република с парламентарно управление. \r\nДеница КИТАНОВА", "date": "2017.10.19", "title": "Ген. Константин Попов, ГЕРБ: Със Закона за отбраната и въоръжените сили ще се даде видимост на процесите, които текат в сектора"}
{"url": "http://www.focus-news.net/news/2017/10/19/2448259/parlamentat-othvarli-vetoto-na-prezidenta-rumen-radev-varhu-zakona-za-otbranata-i-vaorazhenite-sili.html", "text": "Парламентът отхвърли ветото на президента Румен Радев върху Закона за отбраната и въоръжените сили, предаде репортер на Агенция „Фокус“. Депутатите гласуваха със 131 гласа „за“, 71 „против“ и 20 „въздържали се“. Първоначално ветото на президента бе прието със 117 гласа „за“, 73 „против“ и 21 „въздържали се“. Депутатът Данаил Кирилов от ГЕРБ направи процедурно предложение за прегласуване с мотива, че не всички народни представители са успели да гласуват. След процедурата законът отново бе приет. С така приетото решение депутатите отхвърлиха наложеното от президента вето. \r\nЗаконопроектът бе приет на второ четене на 27 септември. С него се въведоха изисквания при назначаването на постоянен секретар на отбраната, като съгласно приетия закон на този пост се назначава държавен служител с професионален опит не по-малко от 8 години и 4-ти старши ранг. Другото изискване, срещу което президентът възразява, е началникът на отбраната да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Поради ветото на държавния глава от 6 октомври депутатите разгледаха промените наново. Ветото вече бе преодоляно от Парламентарната комисия по отбрана. \r\nПо време на дебатите депутатът от БСП Николай Цонков заяви, че подкрепят ветото на президента, тъй като мотивите му са аргументирани, мотивирани и основателни. Според него промените не водят до усъвършенстване на правомощията на постоянния секретар на отбраната, а точно обратното. \r\nБорис Вангелов от „Обединени патриоти“ заяви, че самите съставители на мотивите са се самоопровергали. „Единствено, ако колегите от БСП смятат, че могат да са вечна опозиция, само тогава могат да имат притеснения, че е закрепен статутът на постоянния секретар на отбраната. Няма как да подкрепим мотивите на ветото и ще гласуваме отново за закона“, подчерта той. \r\nХристо Гаджев от ГЕРБ посочи, че със закона се въвеждат се много ясни правила, на които трябва да отговаря постоянният секретар на отбраната. Той подчерта, че ГЕРБ ще подкрепи отново промените в Закона за отбраната и въоръжените сили и ще отхвърли ветото на президента. \r\nВладимир Тошев от ГЕРБ заяви, че е добре да уважават армията си и висшия й команден състав. Според него трябва да се знае кои са тези, които дават пари за изтребители, бойни машини и учения. По думите му народът ги дава през Комисията по отбрана, която се гласува в пленарна зала. „Не сме 1987 г., 2017 г. сме“, подчерта депутатът. \r\nМилен Михов от „Обединени патриоти“ посочи, че в мотивите на президента за ветото върху Закона за отбраната и въоръжените сили има логически противоречие. Според него те не са достатъчно основание да променят своето отношение към този законопроект. „Още веднъж подчертаваме, че висшият генералитет трябва да бъде оставен на едно високо място и представянето му пред Комисията по отбрана е механизъм, за издигане авторитета на българските генерали, а оттук и авторитета на Българската армия“, каза Михов.  \r\nНародният представител от ГЕРБ Пламен Манушев подчерта, че промените в Закона за отбраната не целят да се противопоставят на президента, а да няма партизанщина при назначаването на секретаря на отбраната. Според него чрез промените в Закона за отбраната и въоръжените сили ще се издигне авторитетът на Комисията по отбрана и на българския генерал. По отношение на представянето на генералите в Комисията по отбрана, вицеадмирал Манушев каза: „Тяхното представяне в Комисията по отбрана е заради авторитета на Комисията по отбрана, за да може тя да познава и по физиономия българския генерал, а те не са толкова много, те са 34 човека. Да може да види не само как изглеждат, а да ги чуе какво говорят“. Според него не могат в това Народно събрание да вкарват някакво съмнение в българския народ, че са нещо лошо. „Напротив това е храмът на демокрацията“, каза още Пламен Манушев.  \r\nПредседателят на Комисията по отбрана и депутат от ГЕРБ ген. Константин Попов зави, че няма нищо лошо да има висш офицерски състав. „Нима всичко трябва да става на тъмно? С този акт ще дадем видимост на процесите, които текат във въоръжените сили. Не искаме НС да абдикира от възможностите си. Напротив, то трябва да има възможности, осигурени по един законов, правов ред“, посочи той. \r\nЛюба АЛЕКСИЕВА", "date": "2017.10.19", "title": "Парламентът отхвърли ветото на президента Румен Радев върху Закона за отбраната и въоръжените сили"}
{"url": "http://www.focus-news.net/news/2017/10/19/2448260/kyustendil-v-dupnitsa-shte-bade-otsluzhen-vodosvet-za-zdrave-i-prosperitet-po-povod-praznika-na-grada.html", "text": "В Дупница ще бъде отслужен водосвет за здраве и просперитет по повод празника на града. Това съобщи за Радио „Фокус” – Кюстендил отец Георги Паликарски, архиерейски наместник на Дупнишка духовна околия. „Във всички храмове се отслужва Света литургия, след това на площада в Дупница, след като приключи тържественото заседание на Общинския съвет, се прави водосвет за здраве, за успех, за просперитета на Дупница и започват тържествата”, каза Георги Паликарски. По думите му преди около 20 години Общинският съвет е приел празникът на 19 октомври да бъде патронният празник на град Дупница, защото Свети Иван Рилски е в Дупнишка околия, а светецът е един от най–уважаваните не само в Дупница, но и в цяла България – това е закрилникът на всички българи по земята. „Ние искахме да подчертаем любовта си към светеца, защото благодарение на него имаме тази светлина, даже хората вярват, че ни отминават градушките, отминават ни лоши премеждия, които природата ги хвърля по цялата земя, ние тук сме като на едно тихо място и благодарение на светеца е така”, каза Георги Паликарски.\r\nВенцеслав ИЛЧЕВ", "date": "2017.10.19", "title": "Кюстендил: В Дупница ще бъде отслужен водосвет за здраве и просперитет по повод празника на града"}
{"url": "http://www.focus-news.net/news/2017/10/19/2448261/dzhumhuriet-turskiyat-medzhlis-prie-sporen-zakon-za-religioznite-brakove.html", "text": "Меджлисът одобри предложение на правителството за даване на правомощия на мюфтиите да сключват т.нар. „религиозни бракове” (бракосъчетания в джамиите – бел. на „Фокус”), пише вестника „Джумхуриет”. Това стана въпреки острите критики на женски организации и на опозицията като цяло. Депутатите приеха чл. 6 от внесения проектозакон за упълномощаване на мюфтиите с издаване на актове по гражданското състояние. С него се извършват корекции в Закона за гражданските услуги.\r\nОтделно от това Меджлисът прие предложението за промяна името на един от районите на Истанбул. Досегашният район „Еюп” вече ще се казва „Еюпсултан”, информира още „Джумхуриет”. Георги Димов", "date": "2017.10.19", "title": "„Джумхуриет”: Турският Меджлис прие спорен закон за религиозните бракове"}
{"url": "http://www.focus-news.net/news/2017/10/19/2448262/todor-matev-chez-elektro-balgariya-ot-1-noemvri-se-vavezhdat-promeni-za-klientite-ni-osiguryavashti-po-golyamo-udobstvo-i-efektivnost-pri-kontakt-s-druzhestvoto.html", "text": "За всички клиенти на „ЧЕЗ Електро България“ АД от 1 ноември се въвеждат промени за клиентите ни, осигуряващи по-голямо удобство и ефективност при контакт с дружеството. Това каза в интервю за Агенция „Фокус” Тодор Матев, директор „Продажби на дребно“ в „ЧЕЗ Електро България“ АД. „Във всеки Център за обслужване на клиенти на ЧЕЗ ще има обособени отделни гишета за обслужване на клиенти на Дружеството. Освен това, работното време на тези Центрове в 7 областни града се променя. Във Видин, Монтана, Враца, Ловеч, Перник, Кюстендил и Благоевград клиентите ще могат да използват услугите на Центровете всеки понеделник от 08:30 до 18:00 часа, всяка сряда от 08:00 до 17:00 часа, а през останалите работни дни от седмицата от 08:30 до 17:00 часа”, обясни Матев. По думите му, за всички останали клиентски центрове работното време остава без промяна. Подробна информация за адресите и работното време на центровете за клиенти на ЧЕЗ ще може да се намери на сайта www.cez.bg. На телефонния номер на компанията – 0700 10 010 ще бъде активирана отделна линия само за въпроси, свързани с дейността и предоставяните от „ЧЕЗ Електро България“ АД услуги. За контакт с Дружеството клиентите ще могат да използват специално създадения нов имейл адрес info@cezelectro.bg, каза още Тодор Матев. \r\n„Клиентите на „ЧЕЗ Електро България“ АД ще могат да се възползват от всички услуги, разработени и предлагани от Дружеството. Като лицензиран търговец на електроенергия на свободен пазар предлагаме конкурентни цени за доставка на електроенергия; напълно безплатно, от името на клиентите - регистрация на свободен пазар на електроенергия; индивидуален подход за плащане на задълженията с над 5 800 места за плащане; 9 начина за безкасово плащане на сметки, значителен брой модерни услуги, сред които електронна фактура, sms проверка на сметка, sms известяване при неплатено задължение, дистанционно обслужване“, посочи Тодор Матев. \r\nПо думите му, от няколко месеца дружеството предлага и електронната услуга „Енергиен мениджър“, нов продукт за оптимизиране на енергийното потребление. Чрез него клиентите получават справка за потреблението на електроенергия за 36 месеца назад, анализ на консумацията с идентифициране на възможностите за спестяване на разходи при прилагане на марки за енергийна ефективност. „Вече стартира и съвместната ни кампания с верига специализирани магазини, насочена към стимулиране на клиентите за използване на енергийно ефективни електроуреди. Допълнителна информация за специалните отстъпки за клиентите на „ЧЕЗ Електро България“ АД при закупуването на такива уреди от конкретни магазини, ще може да се получи на специализираните гишета, които разкриваме в центровете ни за обслужване на клиенти“, каза още Тодор Матев.", "date": "2017.10.19", "title": "Тодор Матев, ЧЕЗ Електро България: От 1 ноември се въвеждат промени за клиентите ни, осигуряващи по-голямо удобство и ефективност при контакт с дружеството"}
{"url": "http://www.focus-news.net/news/2017/10/19/2448263/veliko-tarnovo-predizvikatelstva-pred-zastrahovatelnata-i-osiguritelnata-teoriya-i-praktika-v-balgariya-diskutiraha-na-natsionalen-forum-v-stopanska-akademiya-v-svishtov.html", "text": "Национална кръгла маса на тема „Устойчиво развитие на застрахователния и осигурителния пазар в условията на динамична регулаторна среда” се проведе в Стопанска академия „Димитър А. Ценов”. Съорганизатори на събитието бяха катедра „Застраховане и социално дело“ и Асоциацията на застрахователните брокери в България, съобщиха от учебното заведение. В качеството си на ръководител на катедра ЗСД, доц. д-р Румен Ерусалимов откри националната кръгла маса. Той подчерта, че превърналата се в традиция среща между застрахователната и осигурителната теория и практика отново се провежда в свищовското висше училище, където през далечната 1938 г. са положени основите на обучението по застраховане, и където през 1950 г. е създадена първата в България застрахователна катедра. По думите на доц. Ерусалимов, организирането на кръглата маса е „израз на непрестанните усилия за съчетаване на фундамента, поставен от теорията и прагматизма, разнообразието и динамиката в развитието, присъщи на практиката”. Във форума участваха представители на български и чужди университети, застрахователни и пенсионно осигурителни дружества, застрахователни брокери, браншови организации в застраховането, фондации, докторанти и студенти.\r\nРекторът на Стопанска академия, доц. д-р Иван Марчевски, връчи на организаторите поздравителен адрес и приветства всички участници и гости на кръглата маса. По думите му, форумът е поредно доказателство, че свищовското висше училище ще продължава да обучава и подготвя специалисти за застрахователния и осигурителния бизнес в България, а катедрата-организатор отново показва как на практика може да се работи с бизнеса. „Поредното организиране на подобен форум показва, че си вярваме, че можем да си бъдем полезни с обмен на теория и практика, а това да бъде полезно и за страната като цяло, защото застраховането и осигуряването са два сектора, които изискват много усилия и от тях до голяма степен зависи ефективността на икономиката. Ние трябва да работим повече за увеличаване на застрахователната и осигурителната култура на българина, за което съвместните ни усилия са много важни, за да може застраховането и осигуряването да бъдат максимално полезни на обществото и на всеки отделен човек в нашата страна”, каза доц. Марчевски.\r\nПредседателят на УС на Асоциацията на застрахователните брокери, Костадин Пеев е сред неизменните участници в традиционната кръгла маса и като представител на тазгодишния съорганизатор на форума, приветства участниците. Той също изрази увереност, че националната кръгла маса ще допринесе за все по-пълното развитие и сплотяване на теорията и практиката, за все по-доброто движение на кадрите от студентската скамейка към практиката и за развитието им в тяхната творческа и трудова дейност. \r\nСред участниците и гостите на форума бяха доайени на застрахователната и осигурителната науки в България. Доц. Ерусалимов изказа благодарност и признателност на всички, които са развивали и умножавали успехите и постиженията на катедрата. Той с гордост заяви, че с доклад в кръглата маса участва дългогодишният ръководител на катедрата (1976-1990 г.), доайен на застрахователната наука в България – проф. д. ик. н. Христо Драганов. Сред гостите на форума бяха доц. д-р Здравко Георгиев – ръководител на катедрата в периода 1991-1993 г. и ректор на Стопанска академия от 1989 до 1991 г., и доц. д-р Кольо Колев – ръководител на катедрата от 1999 до 2011 г. С доклад в кръглата маса участва и доц. д-р Йото Йотов – дългогодишен член на катедрата и специалист в актюерската наука. Фондацията, носеща името на първия ръководител на катедрата – „Проф. д-р Велислав Гаврийски”, бе представена от нейния зам.-председател на УС Максим Максимов и от главния секретар проф. д-р Диана Иванова, която също поздрави организаторите на форума и изказа своята благодарност за отправената й покана за участие. Сред гостите на кръглата маса бяха президентът на Асоциацията за застрахователна сигурност д-р Юрий Тодоров, както и председателят на УС на Сдружение „Обединени Застрахователни Брокери“ – Милен Петков.\r\nПоздравителни адреси бяха получени от Асоциацията на българските застрахователи, ЗК „Лев Инс“ АД, катедрите „Финанси и кредит“ и „Математика и статистика“ при СА „Д. А. Ценов“. В тях ръководителите на съответните институции и звена изказаха своите поздравления към организаторите и изразиха съпричастност към целите на научния форум.\r\nПленарният доклад, който изнесе пред участниците в националния форум доц. Ерусалимов, бе на тема „Обучението по застраховане и социално дело – фактор за устойчивото развитие на застрахователния и осигурителния пазар в условията на динамична регулаторна среда”. В него бяха засегнати проблеми, свързани с ниското ниво на застрахователната и осигурителната култура в България и беше предложено решение по линията на засилване ролята на обучението в тези сфери на икономическото познание.\r\nРаботата на форума бе организирана в два основни тематични панела. Единият обедини научни разработки и дискусии, посветени на пазарни и извънпазарни предизвикателства пред устойчивото развитие на застраховането в България, а във втория панел бе разгледана темата в осигурителния сектор. В критичността, аналитичността и застъпените тези на изнесените доклади и проведените дискусии, пролича силната заинтересованост на участниците и гостите на кръглата маса към актуалните проблеми, които стоят пред застрахователния и осигурителния сектори.", "date": "2017.10.19", "title": "Велико Търново: Предизвикателства пред застрахователната и осигурителната теория и практика в България дискутираха на национален форум в Стопанска академия в Свищов"}
{"url": "http://www.focus-news.net/news/2017/10/19/2448264/plamen-dimitrov-knsb-iskame-960-mln-lv-poveche-v-byudzheta-za-sledvashtata-godina-za-razhodi-za-personal.html", "text": "Искаме 960 млн. лв. повече в бюджета за следващата година за разходи за персонал. Това каза пред журналисти в парламента президентът на КНСБ Пламен Димитров след среща с ПГ на ГЕРБ, предаде репортер на Агенция „Фокус“. „Днес по наше настояване и молба се проведе среща на ръководството на ПГ на ГЕРБ с това на КНСБ по няколко въпроса. Запознахме колегите с нашата оценка на правителствената програма за управление в 4-годишния мандат. Тя е доста подробна в около 50 страници. Предполага според нас някои допълнения в хода на нейното изпълнение. Връчили сме я на премиера, на всички министри. Искахме и депутатите от управляващата партия да имат това наше виждане. Там предлагаме някои конкретни предложения“, заяви Димитров. По думите му акцентите са във всички области – образование, здравеопазване, енергетика, транспорт, регионално развитие. „Вторият въпрос, който коментирахме, е бюджетът за следващата година и исканията на синдиката. Започнахме, че в размер на 960 млн. лв. са исканията им в повече за разходи за персонал. Има сектори, в които не виждаме в първоначалните анонси на финансовия министър да покриват като увеличение на заплатите. Или ги покриват в степен, която не е според очакванията на хората. За Агенцията за социално подпомагане, Агенция по заетостта, Главна инспекция по труда, работата с граждани – там искаме поне 10% увеличение за всички. Искаме да е ясно, че в много от домовете за социални грижи заплатите са съвсем ниски и там има мегдан за увеличение“, допълни той. Димитров уточни, че същото е в училищно и детско здравеопазване. „В секторите на културата също има какво да се направи още, в земеделието, в борба с градушките, имаме подробни наши предложения“, каза още Пламен Димитров. \r\nЛюба АЛЕКСИЕВА", "date": "2017.10.19", "title": "Пламен Димитров, КНСБ: Искаме 960 млн. лв. повече в бюджета за следващата година за разходи за персонал"}
{"url": "http://www.focus-news.net/news/2017/10/19/2448265/ekathimerini-sdelkata-za-f-16-predizvika-turbulentsiya-v-reditsite-na-gratskoto-pravitelstvoto.html", "text": "Министър-председателят на Гърция Алексис Ципрас отпътува за САЩ с цел да привлече американски бизнесмени да инвестират в страната. Вместо това той сключи сделка на стойност 2,4 млрд. долара за доставка на изтребители F-16 , която ще отвори нови работни места в САЩ в момент, в който Атина е закъсала за пари, коментира електронното издание Ekathimerini. \r\nСлед години на антиамериканска реторика и настроения от страна на лявата партия СИРИЗА, гръцкият премиер изглежда поема различен курс. Това не остана незабелязано от депутатите в парламента, но правителството побърза да тушира реакциите. \r\n„Ципрас е гръцки премиер и представлява страната  и правителството в САЩ\", заяви говорителят на управляващите в Атина Димитрис Цанакопулос, като добави, че левите политически убеждения на министър-председателя не са представлявали проблем при посещението му в САЩ. Що се отнася до сделката за F-16, Цанакопулос заяви, че само 1,1 млрд. евро ще натежат на гръцкия бюджет.\r\nОт своя страна опозиционната „Нова демокрация\" описа посещението като „пропусната възможност\" и призова правителството да предостави повече информация за сделката за модернизиране на гръцкия въздушен флот. Тереза Герова", "date": "2017.10.19", "title": "Ekathimerini: Сделката за F-16 предизвика турбуленция в редиците на гръцкото правителството"}
{"url": "http://www.focus-news.net/news/2017/10/19/2448266/vratsa-mitropolit-grigoriy-shte-napravi-vodosvet-za-meditsinskite-sluzhiteli-v-grada.html", "text": "В деня, когато честваме небесния покровител на българския народ преподобни Йоан Рилски Чудотворец се празнува и Деняят на българския лекар. По този повод във Враца ще бъде прожектиран документалният филм „Светителят хирург”, посветен на един от най-почитаните съвременни светци – св. Лука Войно-Ясенецки, Кримски, предаде репортер на Агенция „Фокус”. Автор на филма е журналистът Ангел Бончев. Филмът за свети Лука гостува във Враца по покана на Врачанската света митрополия и общината. Прожекцията ще бъде в салона на бившето кино „Метропол”. Входът е свободен. Началоото е от 18.00 часа.\r\nПо идея на Негово високопреосвещенство Врачанския митрополит Григорий на този ден се приканват всички лекари да дойдат на прожекцията и донесат белите си престилки, които да бъдат осветени със специална молитва. Покани за прожекцията са изпратени до всички лечебни заведения в града и до врачанския филиал на Медицинския университет в София. Това се прави за първи път в България и е израз на желанието на митрополит Григорий да даде своята духовна  подкрепа на многострадалния врачански медицински персонал. \r\nСледобед за децата на Враца ще бъде представена книжката „Свети Лука доктора”, която разказва за свети Лука Войно-Ясенецки. Премиерата ще е в регионалната библиотека „Христо Ботев” във Враца. В събитието могат да участват както деца, така и техните родители. \r\nНикола ПЕТКОВ", "date": "2017.10.19", "title": "Враца: Митрополит Григорий ще направи водосвет за медицинските служители в града"}
{"url": "http://www.focus-news.net/news/2017/10/19/2448267/montana-gaz-signalen-pistolet-i-boepripasi-sa-izzeti-pri-proverka-na-chasten-imot-v-grada.html", "text": "Газ-сигнален пистолет и боеприпаси са иззети при проверка на частен имот в града. Това съобщиха от ОДМВР - Монтана. Претърсването на имота е проведено вчера като част от оперативно-издирвателни мероприятия за установяване на извършител на престъпление. Имотът е обитаван от 34-годишен мъж с инициали И. И. и 53-годишен мъж с инициали А. А., и двамата от град Монтана. От жилището са иззети газ-сигнален пистолет \"Blow Mini 8\", с пълнител и муфа, 5 газ-сигнални патрона и 3 боеприпаса. Местопроизшествието е посетено от оперативно-следствена група на РУ - Монтана. По случая е образувано досъдебно производство в РУ - Монтана.", "date": "2017.10.19", "title": "Монтана: Газ-сигнален пистолет и боеприпаси са иззети при проверка на частен имот в града"}
{"url": "http://www.focus-news.net/news/2017/10/19/2448268/tsvetan-tsvetanov-gerb-720-mln-lv-shte-badat-uvelicheniyata-za-fond-rabotna-zaplata-za-2018-g.html", "text": "Бяха  направени предложения за промени в Кодекса на труда. Най-важното е, че за 2016 г. спрямо 2017 г. - тогава 120 млн. лв. са били увеличенията за фонд работна заплата, сега в момента за 2018 г. ще бъдат 720 млн. лв. Това каза пред журналисти в парламента председателят на ПГ на ГЕРБ и зам.-председател на партията Цветан Цветанов след срещата му с ръководството на КСНБ, предаде репортер на Агенция „Фокус“. „Благодаря за този конструктивен разговор, който проведохме, както с колегите от нашата парламентарна група, така също и от ръководството на КНСБ. Впечатлен съм от това, че са направили съответния задълбочен анализ на управленската програма и тези 50 страници ще бъдат дадени на колегите във всичките ресорни комисии, за да могат да се запознаят и да оптимизираме дейността си“, обясни Цветан Цветанов. \r\nЛюба АЛЕКСИЕВА", "date": "2017.10.19", "title": "Цветан Цветанов, ГЕРБ: 720 млн. лв. ще бъдат увеличенията за фонд работна заплата за 2018 г."}
{"url": "http://www.focus-news.net/news/2017/10/19/2448269/detskite-hirurzi-na-umbalsm-n-i-pirogov-otstraniha-30-santimetrov-tumor-tezhasht-5-kilograma-i-polovina.html", "text": "Детските хирурзи на УМБАЛСМ „Н. И. Пирогов” отстраниха 30-сантиметров тумор, тежащ 5 килограма и половина, съобщиха от пресцентъра на здравното заведение. Интервенцията извършиха завеждащият Отделението по детска коремна хирургия д-р Стефан Стоилов и неговият екип. Благодарение на 4-часовата операция образуванието вече е извадено, както са отстранени и прилежащите лимфни възли от момичето и то се възстановява нормално. \r\nДо тази операция се стигна, след като близките на детето забелязват странно напълняване в областта на корема, продължаващо близо година. Оказва се, че момичето има овариална киста на единия яйчник, която е настарстнала толкова, че изпълва цялата коремна кухина. Детето е насочено към спешната университетска болница в София, където го оперира д-р Стоилов.\r\nДетският хирург споделя, че не е виждал толкова голямо образувание при дете по време на своя професионален опит. Ако състоянието в постоперативния период се запази такова, лекарите обещават още днес да изведат от реанимация момичето и да го настанят в отделението, където да може да бъде с близките си.", "date": "2017.10.19", "title": "Детските хирурзи на УМБАЛСМ „Н. И. Пирогов” отстраниха 30-сантиметров тумор, тежащ 5 килограма и половина"}
{"url": "http://www.focus-news.net/news/2017/10/19/2448270/kyustendil-s-kurban-za-zdrave-shte-bade-otbelyazan-denyat-na-sveti-ivan-rilski-v-rodnoto-mu-selo-skrino.html", "text": "С курбан за здраве ще бъде отбелязан Денят на свети Иван Рилски в родното му село Скрино. Това съобщи за Радио „Фокус” – Кюстендил Силвия Мичова, кметски наместник на населеното място. По думите ѝ всяка година по повод празника на свети Иван Рилски хората от селото посещават Руенския манастир, където палят свещ за здраве. „Всяка година се организира едно тържество, то е съпроводено с музика и с освещаване на курбан за здраве. Мога да кажа, че всяка година броят на хората, които посещават селото, се увеличава. Празникът ще започне от 12.30 часа в двора на закритото селско училище. Очакваме да дойдат много хора не само от близките населени места, но и от други краища на България”, каза Силвия Мичова.\r\nВенцеслав ИЛЧЕВ", "date": "2017.10.19", "title": "Кюстендил: С курбан за здраве ще бъде отбелязан Денят на свети Иван Рилски в родното му село Скрино"}
{"url": "http://www.focus-news.net/news/2017/10/19/2448271/pazardzhik-v-su-nesho-bonchev-v-panagyurishte-e-otkrit-priroden-tsentar-spiralata-na-zhivota.html", "text": "В Панагюрище е открит Природен център „Спиралата на живота“ в СУ „Нешо Бончев“, съобщи за Радио „Фокус“ – Пазарджик Радка Костуркова, експерт в Община Панагюрище. Проектът за изграждането на природния център в училището е реализиран по програмата „Училища на бъдещето“ на Фондация „Америка за България“. „В рамките на проекта е изградена благоприятна образователна среда за обучение по природни науки, включваща 4 обновени кабинета, 3 хранилища и помещенията в близост до тях, закупени са модерна техника и лабораторни уреди. Обновените кабинети „Атом“, „Молекула“, „Клетка“ и „Вселена“ описват мислена спирала на живота. Пространството около кабинетите е превърнато в мини ботаническа градина, мини обсерватория, кътове за методична и екипна работа“, уточни Костуркова. В рамките на един час бяха демонстрирани част от възможностите на Природният център „Спиралата на живота“ в СУ „Нешо Бончев“. Проектът е реализиран с финансовата подкрепа на Фондация „Америка за България“ в размер на 150 000 лева, а останалата част от парите са събрани от училищната общност и местния бизнес.\r\nАлбена ЖИЛЕКОВА", "date": "2017.10.19", "title": "Пазарджик: В СУ „Нешо Бончев“ в Панагюрище е открит Природен център „Спиралата на живота“"}
{"url": "http://www.focus-news.net/news/2017/10/19/2448272/afp-karles-puchdemon-otgovori-na-ultimatuma-na-madrid-v-poslednata-minuta-nezavisimost-na-kataluniya-ne-e-obyavena-no-shte-bade-deklarirana-ako-bade-aktiviran-chlen-155-ot-konstitutsiyata.html", "text": "Лидерът на регионалното правителство в Барселона Карлес Пучдемон отговори на ултиматума, поставен от централните власти в Мадрид в последната минута преди изтичането на срока (11 часа българско време). Независимост на Каталуния не е обявена, но ще бъде декларирана, ако правителството на Мариано Рахой продължи с \"репресиите\", т.е. активира член 155 от Конституцията, който предвижда суспендиране на автономните правомощия на региона, предава AFP.\r\n„Ако централното правителството продължава да блокира диалога и продължава репресиите, парламентът на Каталуния може, ако сметне за подходящо, да пристъпи към гласуване на официална декларация за независимост\", се казва в писмо, изпратено до испанския министър-председател Рахой.  Тереза Герова", "date": "2017.10.19", "title": "AFP: Карлес Пучдемон отговори на ултиматума на Мадрид в последната минута – независимост на Каталуния не е обявена, но ще бъде декларирана, ако бъде активиран член 155 от Конституцията"}
{"url": "http://www.focus-news.net/news/2017/10/19/2448273/kyustendil-praznikat-na-cherkvata-sveti-ivan-rilski-v-selo-piperkov-chiflik-shte-bade-otbelyazan-s-kurban-za-zdrave.html", "text": "Празникът на черквата „Свети Иван Рилски” в село Пиперков чифлик ще бъде отбелязан с курбан за здраве. Това каза пред Радио „Фокус” – Кюстендил Стефан Котев, кмет на населеното място. По думите му курбанът, чиято традиция датира от 2008 година, ще започне от 13.30 часа в двора на православния храм. Черквата в село Пиперков чифлик е осветена през 2008 година и носи името на Свети Иван Рилски. Тя е с големина 70 квадратни метра. Местността, в която се издига храмът, е бивше оброчище, на което се е издигал циментов кръст. На големите празници там местните са палили свещ за здраве.\r\nВенцеслав ИЛЧЕВ", "date": "2017.10.19", "title": "Кюстендил: Празникът на черквата „Свети Иван Рилски” в село Пиперков чифлик ще бъде отбелязан с курбан за здраве"}
{"url": "http://www.focus-news.net/news/2017/10/19/2448274/vidin-politsiyata-izze-135-kanabisovi-rasteniya-pri-spetsializirana-operatsiya-v-peshakovo-i-novo-selo.html", "text": "Полицията иззе 135 канабисови растения при специализирана операция в Пешаково и Ново село. Това съобщиха от Областната дирекция на МВР – Видин. Вчера на територията на Районно управление „Полиция” – Видин бе проведена специализирана операция, насочена срещу наркоразпространението в региона. Полицейски действия били предприети в две видински села: Пешаково и Ново село.\r\nВ Пешаково криминалисти претърсили частен имот, собственост на мъж и жена от Видин. В градината открили засадени 43 растения с височина от 55 до 180 см. На метри от входната врата на къщата били оставени за сушене още 17 стръка - високи по 80 см. Други 70 растения, с височина от 180 до 220 см, били намерени в една от стаите. При полевия наркотест тревата реагирала на канабис. \r\nВ Ново село в имот, обитаван от 38-годишен местен жител, полицаите открили засадени пет конопени растения високи от 150 до 340 см, зелената листна маса индикирала на канабис при наркотеста. Мъжът, който е криминално проявен и осъждан, е задържан с полицейска мярка за срок до 24 часа. \r\nРаботата на разследващите по случаите продължава, в РУ-Видин са образувани две досъдебни производства.", "date": "2017.10.19", "title": "Видин: Полицията иззе 135 канабисови растения при специализирана операция в Пешаково и Ново село"}
{"url": "http://www.focus-news.net/news/2017/10/19/2448275/mladezhi-ot-tsyalata-strana-posetiha-evropeyskiya-parlament-po-pokana-na-evrodeputata-ot-gerbenp-emil-radev.html", "text": "По покана на българския евродепутат от ГЕРБ/ЕНП Емил Радев ученици, победители в национални конкурси, организирани от българския комисар по въпросите за цифровата икономика и общество Мария Габриел, посетиха Европейския парламент в Брюксел. Това съобщиха от пресцентъра на ГЕРБ. В рамките на своето посещение в Европейския парламент младежите се срещнаха с българските евродепутати от ГЕРБ/ЕНП Емил Радев, Владимир Уручев и Андрей Новаков, с които обсъдиха актуалните въпроси в Европа. Оживена дискусия предизвика темата за миграцията и бежанските вълни, които идват от Северна Африка към Европа, членството на България в Шенген, както и възможностите за стажове в европейските институции. \r\nДруга важна тема, която беше засегната по време на дискусията, беше Брекзит и бъдещето на нашите сънародници след излизането на Великобритания от Европейския съюз. \r\nУчениците се срещнаха и с българския комисар по въпросите за цифровата икономика и общество Мария Габриел, с която обсъдиха дигиталните теми от Европейския дневен ред.", "date": "2017.10.19", "title": "Младежи от цялата страна посетиха Европейския парламент по покана на евродепутата от ГЕРБ/ЕНП Емил Радев"}
{"url": "http://www.focus-news.net/news/2017/10/19/2448276/plamen-dimitrov-knsb-veche-e-nazryal-momentat-za-po-radikalno-uvelichenie-na-zaplatite-vav-vsichki-sektori.html", "text": "Вече е назрял моментът за по-радикално увеличение на заплатите във всички сектори. Това каза пред журналисти в парламента президентът на КНСБ Пламен Димитров след среща с ПГ на ГЕРБ, предаде репортер на Агенция „Фокус“. „Хората, които искат своите заплати със сигурност днес в 13.00 часа ще кажат какво ще правим. В 13.00 часа е заседанието на нашия координационен съвет. Затова и тези срещи бяха нужни, за да чуем нагласите на управляващите. Засега чуваме обещания, но още гаранции за това, че ще има изпълнение на тези очаквания, няма. Има огнища на напрежение, хората си търсят заплатите и макар има увеличение, което е значително и не е правено от много години, вече очевидно е назрял моментът за едно по-радикално увеличение във всички сектори“, коментира Димитров и уточни, че  пазарът го налага. По думите му около 10% е ръстът на заплатите за миналата година. „Сега за първите 6 месеца имаме 11% ръст на средната заплата. Частният сектор, пазарът, налага увеличение. Не се изненадвам, че работодателите не са съгласни с увеличението на заплатите, но оттук нататък същото – увеличение на минималната работна заплата всяка година. Поне с 60-70 лв. искаме ние. Смятаме, че сме прави, тъй като тя все още е най-ниската в ЕС, далеч зад Румъния“, заяви той, като уточни, че 320 евро от тази година е минималната работна заплата там. „Имаме среща с реалния бизнес утре в 8.30 часа - да си говорим какво го стяга чепика българския бизнес“, каза още Пламен Димитров. \r\nЛюба АЛЕКСИЕВА", "date": "2017.10.19", "title": "Пламен Димитров, КНСБ: Вече е назрял моментът за по-радикално увеличение на заплатите във всички сектори"}
{"url": "http://www.focus-news.net/news/2017/10/19/2448277/plenumat-na-vss-predlozhi-povtorno-na-prezidenta-da-izdade-ukaz-za-naznachavane-na-georgi-cholakov-za-predsedatel-na-vas.html", "text": "Пленумът на Висшия съдебен съвет предложи повторно на президента Румен Радев да издаде указ за назначаване на Георги Чолаков за председател на Върховния административен съд, предаде репортер на Агенция „Фокус”. Предложението събра подкрепата на 20 от членовете на Съвета, „против” гласуваха 4-ма. \r\nИван ЛАЗАРОВ", "date": "2017.10.19", "title": "Пленумът на ВСС предложи повторно на президента да издаде указ за назначаване на Георги Чолаков за председател на ВАС"}
{"url": "http://www.focus-news.net/news/2017/10/19/2448278/stara-zagora-forum-za-agresiyata-i-nasilieto-v-uchilishtata-shte-se-provede-v-grada-prez-noemvri.html", "text": "През ноември в Стара Загора ще се проведе форум, посветен на агресията и насилието в училищата. В него ще участват педагогически съветници от местните училища и членовете на Младежкия общински съвет. Това заяви днес зам.-кметът по хуманитарни дейности Иванка Сотирова по време на откриването на междуинституционална информационна среща, посветена на темата, която се провежда в Зала на 2 на Община Стара Загора, съобщиха от пресцентъра на Общината. По думите ѝ, има нови форми и стил на агресия – в социалните мрежи, срещу по-успяващи ученици, срещу деца в неравностойно положение и др. „Темата за насилието присъства и в детските градини. На регионално ниво е формиран орган, който ще работи по темата. Но не  институционализирането ще реши този въпрос“, каза още Сотирова.\r\nПо време на форума Сдружение “Самаряни” ще представят своята нова Терапевтична програма за справяне с проявите на насилие сред децата. Тя включва провеждане на терапевтични групи за деца - “Изиграй насилието!”, и специализирани занятия по превенция - “НЕнасилие в моето училище!”. Ще бъдат обсъдени възможности за сътрудничество, както и механизми за взаимодействие с местните институции, имащи отношение към темата.\r\nСдружение „Самаряни“ вече 14 години работи по проблема домашно насилие. През 2004 г. към организацията е разкрит и продължава да функционира Кризисен център “Самарянска къща”, в който се предоставя комплекс от краткосрочни социални услуги, чиято основна цел е да се подкрепи процесът на възстановяване на пострадали от насилие, трафик или друга форма на експлоатация, жени и техните деца, чрез осигуряването на защитена среда и оказването на професионална помощ.\r\nВ срещата участват още зам. областният управител Петя Чакърова, представители от Регионално управление по образованието - Стара Загора, педагогически съветници от училищата, Дирекция \"Социално подпомагане\", Отдел “Закрила на детето”, социални работници и психолози от Кризисен център “Самарянска къща”, Комплекса за социални услуги за деца и семейства и Комисията за борба с  противоообществени прояви при малолетните - Община Стара Загора.\r\nТерапевтичната програма за работа с деца за справяне с насилие се реализира с финансовата подкрепа на „КонтурГлобал Марица Изток 3“ АД по Програма „Закрила и подкрепа на жертви на насилие“ на Сдружение „Самаряни“, в партньорство с Община Стара Загора.", "date": "2017.10.19", "title": "Стара Загора: Форум за агресията и насилието в училищата ще се проведе в града през ноември"}
{"url": "http://www.focus-news.net/news/2017/10/19/2448279/the-spain-report-ispanskoto-pravitelstvo-shte-aktivira-chlen-155-ot-konstitutsiyata-potvardiha-ot-monkloa.html", "text": "Испанското правителство ще активизира член 155 от Конституцията, който предвижда суспендиране на автономните правомощия на Каталуния. Това потвърди говорител на Монклоа, официалната резиденция на министър-председателя на Испания, предава The Spain Report.\r\nЛидерът на регионалното правителство в Барселона Карлес Пучдемон отговори на ултиматума, поставен от централните власти в Мадрид в последната минута преди изтичането на срока (11 часа българско време). Независимост на Каталуния не е обявена, но ще бъде декларирана, ако правителството на Мариано Рахой активира член 155 от Конституцията, който предвижда суспендиране на автономните правомощия на региона.\r\nДруги подробности към момента не се съобщават. Тереза Герова", "date": "2017.10.19", "title": "The Spain Report: Испанското правителство ще активира член 155 от Конституцията, потвърдиха от Монклоа"}
{"url": "http://www.focus-news.net/news/2017/10/19/2448280/otets-georgi-palikarski-sveti-yoan-rilski-e-spoykata-na-balgarskiya-narod.html", "text": "Свети Йоан Рилски е спойката между българския народ. Това каза пред Радио „Фокус” – Кюстендил отец Георги Паликарски, архиерейски наместник на Дупнишка духовна околия. „Той е спойката между народа, хората отиват в божия храм да запалят свещичка и да се помолят за здраве, за успех и просперитет на Дупница и цяла България благодарение на това, че Свети Иван е тук в полите на Рила планина и ние тук сме много близко свързани. Свети Иван Рилски си е наш светец, корените са му тук, от Скрино”, каза отец Георги Паликарски. По думите му основаният от светеца манастир се намира само на 50 километра от Дупница, което също е в близост до града и дава своята опора на жителите му. „Както казва народният поет Иван Вазов: „В Рила планина под свети Йоанова закрила да бъдем всички”. Той да ни обединява, да ни дава сила, да ни дава благодат, защото ние хората сме немощни, а по този начин светецът е като един велик обединител”, каза отец Паликарски.\r\nВенцеслав ИЛЧЕВ", "date": "2017.10.19", "title": "Отец Георги Паликарски: Свети Йоан Рилски е спойката на българския народ"}
{"url": "http://www.focus-news.net/news/2017/10/19/2448281/veliko-tarnovo-nad-100-tvortsi-ot-tri-darzhavi-uchastvat-v-petoto-mezhdunarodno-bienale-na-tsarkovnite-izkustva-koeto-se-provezhda-v-grada.html", "text": "109 творци от три държави участват в Петото Международно биенале на църковните изкуства във Велико Търново. В Изложбени зали „Рафаел Михайлов“ има подредени над 200 картини и снимки, показващи дейността на художници, работещи в областта църковното изкуство. Това каза за Радио „Фокус“ – Велико Търново доц. Миглена Прашкова, ръководител на катедра „Църковни изкуства” към Православния богословски факултет при Великотърновския университет „Св. св. Кирил и Методий”. По думите ѝ сред експонатите има икони, дърворезби, фотоси на стенописи, каменна пластика и мозайка. Авторите са от България, Румъния и Сърбия. „Биеналето е посветено на 25-годишнината от създаване на специалност „Църковни изкуства“ във ВТУ. Затова и голяма част от творбите, представени в изложбата, са на наши възпитаници. Освен това има и рисунки на наши колеги, които се занимават с иконопис, в различни школи в страната“, каза още доц. Прашкова. Паралелно с голямата експозиция, са подредени и още две, съпътстващи. Едната е на студенти и преподаватели от специалността „Arta Sacra” в Букурещкия университет. Във втората са включени произведения на ученици от школи по иконопис в България. Децата на за възраст между 6 и 13 години. „Основната цел на форума е да привличаме повече млади хора. Идеята на преподавателите е да се създаде събитие, което на всеки две години да показва какво е творчеството в областта на църковните изкуства“, добави Миглена Прашкова. Трите изложби ще останат в града до 18 ноември.\r\nЛуиза ТРАНЧЕВА", "date": "2017.10.19", "title": "Велико Търново: Над 100 творци от три държави участват в Петото Международно биенале на църковните изкуства, което се провежда в града"}
{"url": "http://www.focus-news.net/news/2017/10/19/2448282/rtrs-radio-televiziya-republika-srabska-parlamentat-na-republika-srabska-prie-rezolyutsiya-za-zashtita-na-konstitutsionniya-red-i-za-obyavyavaneto-na-voenen-neutralitet.html", "text": "С гласовете на 44 народни представители парламентът на Република Сръбска прие резолюция за защита на конституционния ред и за обявяването на военен неутралитет, предава  RTRS (Радио-телевизия Република Сръбска).\r\nРезолюцията е била внесена и подкрепена от името на СНСД (Съюз на независимите социалдемократи) на президента Милорад Додик, Социалистическата партия и от Сръбската демократическа партия.\r\nТелевизията уточнява, че депутатите от опозицията не са участвали в гласуването. Тереза Герова", "date": "2017.10.19", "title": "RTRS (Радио-телевизия Република Сръбска): Парламентът на Република Сръбска прие резолюция за защита на конституционния ред и за обявяването на военен неутралитет"}
{"url": "http://www.focus-news.net/news/2017/10/19/2448283/madrid-potvardi-ispanskoto-pravitelstvo-shte-prodalzhi-protsedurite-opisani-v-chlen-155-ot-konstitutsiyata-za-vazstanovyavane-na-zakonnostta-v-kataluniya.html", "text": "Каталунската криза продължава да ескалира. Минути след като регионалният лидер Карлес Пучдемон поясни, че не е обявена независимост на автономния регион, но предупреди, че може да се стигне до подобна стъпка, ако Мадрид продължи с „репресиите си“, правителството на премиера Мариано Рахой потвърди, че ще предприеме стъпки за суспендиране на автономните правомощия на Каталуния, предава AFP.\r\n„Испанското правителство ще продължи процедурите, описани в член 155 от Конституцията, за възстановяване на законността в каталунското самоуправление\", се казва в изявление на централните власти. \r\nЛидерът на регионалното правителство в Барселона Карлес Пучдемон отговори на ултиматума, поставен от централните власти в Мадрид в последната минута преди изтичането на срока (11 часа българско време). Тереза Герова", "date": "2017.10.19", "title": "Мадрид потвърди: Испанското правителство ще продължи процедурите, описани в член 155 от Конституцията, за възстановяване на законността в Каталуния"}
{"url": "http://www.focus-news.net/news/2017/10/19/2448284/turskata-opozitsiya-za-erdogan-shefat-na-plemeto-dava-ukazaniya-podchinenite-sadii-chinno-izpalnyavat.html", "text": "Зам.-генералният председател и говорител на основната опозиционна Народно-републиканска партия (НРП) Бюлент Тезджан критикува остро засилващият се натиск от президента Реджеп Тайип Ердоган за оставки на ключови кметове (включително на столицата Анкара и на Бурса – бел. на „Фокус”), предава информационната агенция Догу хабер ажансъ (ДХА). \r\n„Проблемът с оставките на кметовете запълни дневния ни ред. Президентът и лидер на управляващата Партия на справедливостта и развитието (ПСР) Ердоган излиза и заплашва: „Или ще подадеш оставка, или отиваш на съд”. Какъв е този шантаж? Ако се съобразиш с моите указания, ще покрия твоите престъпления и прокурорите няма да те разследват. А иначе съдилищата ни са независими, нали? Ето, вижда се – Турция е паднала на нивото на една племенна държава. Шефът на племето дава указания. Съдиите действат съгласно тези указания.”, посочва още Бюлент Тезджан, цитиран от ДХА. Георги Димов", "date": "2017.10.19", "title": "Турската опозиция за Ердоган: Шефът на племето дава указания – подчинените съдии чинно изпълняват"}
{"url": "http://www.focus-news.net/news/2017/10/19/2448285/telegraf-sarbiya-parlamentat-na-republika-srabska-prie-rezolyutsiya-ot-devet-tochki-za-zashtita-na-konstitutsionniya-red-i-za-obyavyavaneto-na-voenen-neutralitet.html", "text": "Парламентът на Република Сръбска прие резолюция от девет точки за защита на конституционния ред и за обявяването на военен неутралитет, предава сръбският Тelegraf.\r\nВ резолюцията се уточнява, че Република Сръбска е решена да спазва конституционния ред на Босна и Херцеговина, произтичащ от международния договор, подписан с гаранциите на великите сили, на Сърбия и Хърватия. . Тереза Герова", "date": "2017.10.19", "title": "Тelegraf (Сърбия): Парламентът на Република Сръбска прие резолюция от девет точки за защита на конституционния ред и за обявяването на военен неутралитет"}
{"url": "http://www.focus-news.net/news/2017/10/19/2448286/veliko-tarnovo-35-godishen-mazh-e-zadarzhan-za-palezh-na-lek-avtomobil-v-kilifarevo.html", "text": "35-годишен мъж е задържан за палеж на лек автомобил в Килифарево. Това съобщиха от ОДМВР - Велико Търново. На 16 октомври в управлението е получен сигналът за горящ лек автомобил „Фолксваген Таурег“, паркиран пред жилище в Килифарево. Въпреки намесата на огнеборците возилото е унищожено напълно. За броени часове криминалистите са установили, че автомобилът е умишлено запален от 35-годишен мъж с инициали К. К. от Варна. Той е задържан за срок до 24 часа по ЗМВР. След доклад на материалите в Прокуратурата мъжът е привлечен като обвиняем и му е наложена мярка за неотклонение \"Подписка\". Възстановена е паричната равностойност на автомобила.", "date": "2017.10.19", "title": "Велико Търново: 35-годишен мъж е задържан за палеж на лек автомобил в Килифарево"}
{"url": "http://www.focus-news.net/news/2017/10/19/2448287/georgi-cholakov-vas-shte-provezhdam-politika-na-sadiysko-samoupravlenie-pri-vzemaneto-na-vsichki-vazhni-resheniya-v-tozi-sad.html", "text": "Смятам да провеждам политика на съдийско самоуправление при вземането на всички важни решения в този съд. Това заяви на брифинг избраният за председател на ВАС Георги Чолаков, след като ВСС взе решение да предложи повторно на президента Румен Радев да издаде указ за назначаване му, предаде репортер на Агенция „Фокус”. „Аз съм номинация на колегите. Те са моите криви огледала, в които аз всеки ден се оглеждам. Те ще ми казват къде греша и къде не”, обясни Чолаков. \r\nНа въпрос дали точно така е трябвало да бъде проведена процедурата или отново е трябвало да бъде изслушан и другият кандидат – Соня Янкулова, Чолаков отговори: „Процедурата се проведе по начин, по който ВСС взе решение – именно не точно изслушване, а задаване на допълнителни въпроси. Аз смятам, че това е процедурата, която е разписана в закона. Ние сме в третата част от решението, което беше взето на 11 септември. Това решение касаеше първо изслушване на двамата кандидати. Вторият диспозитив, който взе тогава ВСС беше избиране на кандидат  ите след извършено гласуване и третият – предложение до президента за издаване на указ. Връщайки процедурата, ние сме в трета точка от това решение”. Той не пожела да коментира преценката на държавния глава Румен Радев да върне предложението и отбеляза: „Това е преценка на президента, той не изложи никакви мотиви. Аз не мога да преценя защо е свършено това. Това си е негово конституционно правомощие”.\r\nИван ЛАЗАРОВ", "date": "2017.10.19", "title": "Георги Чолаков, ВАС: Ще провеждам политика на съдийско самоуправление при вземането на всички важни решения в този съд"}
{"url": "http://www.focus-news.net/news/2017/10/19/2448288/plovdiv-darvo-e-padnalo-varhu-sgrada-na-hotel-v-hisarya-nyama-postradali.html", "text": "Дърво е паднало тази нощ върху сградата на хотел в Хисаря, няма пострадали. Това съобщи за Радио „Фокус” – Пловдив служител от Отдел „Резервации и информация” в хотела. Инцидентът е станал в 3.00 часа през нощта. Хотелът е бил почти пълен с туристи, които са били евакуирани от сградата. Пожарникари са работили по отстраняване на дървото. Пострадала е само фасадата на хотела.\r\nЦветана ТОНЧЕВА", "date": "2017.10.19", "title": "Пловдив: Дърво е паднало върху сграда на хотел в Хисаря, няма пострадали"}
{"url": "http://www.focus-news.net/news/2017/10/19/2448289/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Парламентът на Република Сръбска прие резолюция от девет точки за защита на конституционния ред и за обявяването на военен неутралитет, предава сръбският Тelegraf.\r\nВ резолюцията се уточнява, че Република Сръбска е решена да спазва конституционния ред на Босна и Херцеговина, произтичащ от международния договор, подписан с гаранциите на великите сили, на Сърбия и Хърватия.\r\n*** Министър-председателят на Гърция Алексис Ципрас отпътува за САЩ с цел да привлече американски бизнесмени да инвестират в страната. Вместо това той сключи сделка на стойност 2,4 млрд. долара за доставка на изтребители F-16 , която ще отвори нови работни места в САЩ в момент, в който Атина е закъсала за пари, коментира електронното издание Ekathimerini. \r\nСлед години на антиамериканска реторика и настроения от страна на лявата партия СИРИЗА, гръцкият премиер изглежда поема различен курс. Това не остана незабелязано от депутатите в парламента, но правителството побърза да тушира реакциите. \r\n„Ципрас е гръцки премиер и представлява страната  и правителството в САЩ\", заяви говорителят на управляващите в Атина Димитрис Цанакопулос, като добави, че левите политически убеждения на министър-председателя не са представлявали проблем при посещението му в САЩ. Що се отнася до сделката за F-16, Цанакопулос заяви, че само 1,1 млрд. евро ще натежат на гръцкия бюджет.\r\nОт своя страна опозиционната „Нова демокрация\" описа посещението като „пропусната възможност\" и призова правителството да предостави повече информация за сделката за модернизиране на гръцкия въздушен флот.\r\n*** Меджлисът одобри предложение на правителството за даване на правомощия на мюфтиите да сключват т.нар. „религиозни бракове” (бракосъчетания в джамиите – бел. на „Фокус”), пише вестника „Джумхуриет”. Това стана въпреки острите критики на женски организации и на опозицията като цяло. Депутатите приеха чл. 6 от внесения проектозакон за упълномощаване на мюфтиите с издаване на актове по гражданското състояние. С него се извършват корекции в Закона за гражданските услуги.\r\nОтделно от това Меджлисът прие предложението за промяна името на един от районите на Истанбул. Досегашният район „Еюп” вече ще се казва „Еюпсултан”, информира още „Джумхуриет”.\r\n***", "date": "2017.10.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/19/2448290/boyan-magdalinchev-vss-plenumat-na-saveta-dostoyno-otseni-kachestvata-na-georgi-cholakov-prezidentat-tryabva-da-izdade-ukaz-za-naznachavaneto-mu-za-predsedatel-na-vas.html", "text": "Пленумът на ВСС достойно оцени качествата и възможностите на Георги Чолаков. Това заяви по време на брифинг представляващият ВСС Боян Магдалинчев след проведеното гласуване, с което Съветът предложи повторно на президента Румен Радев да издаде указ за назначаване на Георги Чолаков за председател на Върховния административен съд, предаде репортер на Агенция „Фокус”. Магдалинчев напомни, че според закона при повторното предложение президентът вече няма право да го върне отново на Пленума на ВСС, а трябва да издаде указ за назначаването на Георги Чолаков за председател на ВАС. „Имаше доста въпроси, различни, в това число и по отношение на неща, които битуват в публичното пространство. Част от задаващите въпроси бяха удовлетворени от отговорите на г-н Чолаков. Другата част имаха малко по-различно мнение, но за втори път се повтаря резултата от гласуването – 20 гласа „за”, както при първата процедура”, обясни Магдалинчев. По думите му, въпреки че президентът не е законово задължен да излага мотивите си за връщането на процедурата, той отчасти е аргументирал това     свое решение. „Мисля, че 2 или 3 изказвания имаше по този въпрос. Едно от тях беше, че понеже решението за избора на г-н Чолаков е прието от предишния състав на ВСС практически накрая на неговия мандат, президентът считаше, че ако този избор се приповтори от новия състав, би получил по-голяма легитимност”, обясни представляващият ВСС.\r\nИван ЛАЗАРОВ", "date": "2017.10.19", "title": "Боян Магдалинчев, ВСС: Пленумът на Съвета достойно оцени качествата на Георги Чолаков, президентът трябва да издаде указ за назначаването му за председател на ВАС"}
{"url": "http://www.focus-news.net/news/2017/10/19/2448291/veliko-tarnovo-v-grada-shte-bade-predstavena-izlozhba-na-otkritite-nahodki-ot-posledniya-arheologicheski-sezon-na-krepostta-ryahovets-kray-gorna-oryahovitsa.html", "text": "В града ще бъде представена изложба на откритите находки от отминалия археологически сезон на крепостта \"Ряховец\" край Горна Оряховица. Събитието вече стана традиционно и се организира за трета поредна година. Това каза за Радио „Фокус“ – Велико Търново археологът Илиян Петракиев, който е и ръководител на разкопките. През 2017 година за археологическа дейност на \"Ряховец\" бяха осигурени 28 390 лв. От тях 15 000 лева са отпуснати от Община Горна Оряховица и 13 390 лв. от Министерството на културата. Част от екипа бяха и Мая Иванова от Исторически музей – Горна Оряховица, както и проф. д-р Хитко Вачев, който беше научен консултант. „Имаме над 600 находки, по голямата част, от които са монети. Материалите са реставрирани и почистени. Всички, които ще дойдат на изложбата, ще имат възможност да разгледат и снимков материал, който показва как са се провели проучванията от първия до последния ден. Надявам да има и много граждани, освен хората, които са участвали в разкопките, децата, които се включиха в Лятната археологическа школа и спонсорите“, посочи Илиян Петракиев. Той и неговите колеги ще отделят време и да представят най-новите хипотези, свързани с историята на крепостта. Ще има възможност за въпроси от страна на заинтересуваните. През изминалото лято, с цел изясняване хронологията на изграждане и преустройствата на съоръженията, археолозите проучиха няколко сектора. Това са улица при западната порта, участъци от северната крепостна стена и от обитаваната площ на крепостта. Също така продължи и проучването на пласт, датиращ от желязната епоха.\r\nИзложбата ще бъде открита на 24 октомври от 17.30 часа в Исторически музей – Горна Оряховица.\r\nЛуиза ТРАНЧЕВА", "date": "2017.10.19", "title": "Велико Търново: В града ще бъде представена изложба на откритите находки от последния археологически сезон на крепостта \"Ряховец\" край Горна Оряховица"}
{"url": "http://www.focus-news.net/news/2017/10/19/2448292/mvr-dvama-dushi-sa-zadarzhani-za-vcherashnata-strelba-v-stolichniya-kv-lozenets.html", "text": "Двама души са задържани за вчерашната стрелба в столичния кв. „Лозенец“. Това съобщиха за Агенция „Фокус“  от пресцентъра на МВР.  Двамата са задържани за 24 часа. Образувано е бързо производство. Случаят е предаден на районната прокуратура.", "date": "2017.10.19", "title": "МВР: Двама души са задържани за вчерашната стрелба в столичния кв. „Лозенец“"}
{"url": "http://www.focus-news.net/news/2017/10/19/2448293/afp-kabinetat-v-madrid-shte-zasedava-izvanredno-v-sabota-za-krizata-s-kataluniya.html", "text": "Правителството на Испания свика извънредна среща на кабинета, която ще се проведе в следобедните часове на събота, 21 октомври, предава AFP. Съобщението бе направено, след като Мадрид обяви, че ще предприеме стъпки за суспендиране на автономните правомощия на Каталуния, предава AFP.\r\nВ изявлението се уточнява, че на срещата ще бъдат обсъдени следващите действия на Мадрид за активирането на член 155 от Конституцията, който позволява на централните власти да поемат пряк контрол върху даден регион при изключителни обстоятелства. Тереза Герова", "date": "2017.10.19", "title": "AFP: Кабинетът в Мадрид ще заседава извънредно в събота за кризата с Каталуния"}
{"url": "http://www.focus-news.net/news/2017/10/19/2448294/dha-na-letishte-atatyurk-v-istanbul-e-zadarzhan-e-izvesten-turski-biznesmen.html", "text": "Известният турски бизнесмен Осман Кавала е задържан на летище Ататюрк в рамките на разследване, водено от Републиканската главна прокуратура в Истанбул, предаде информационната агенция Догу хабер ажансъ (ДХА). Стана известно, че това е станало при завръщането му от град Газиантеп, Югоизточен Анадол. Там Осман Кимвала е присъствал на представянето на проект, планиран заедно с германския Гьоте институт, посочва още ДХА. Георги Димов", "date": "2017.10.19", "title": "ДХА: На летище Ататюрк в Истанбул е задържан е известен турски бизнесмен"}
{"url": "http://www.focus-news.net/news/2017/10/19/2448295/prof-svetla-bachvarova-bsp-s-predlaganite-promeni-v-zakona-za-sobstvenostta-i-polzvaneto-na-zemedelskite-zemi-obshtinskite-sluzhbi-po-zemedelie-se-prevrashtat-v-kraen-arbitar.html", "text": "С предлаганите промени в Закона за собствеността и ползването на земеделските земи общинските служби по земеделие се превръщат в краен арбитър. Това каза народният представител от ПГ на „БСП за България“ проф. Светла Бъчварова  по време на дебатите по трите законопроекта за собствеността и земеделските земи, внесени от ГЕРБ, БСП и \"Обединени патриоти\" предаде репортер на Агенция „Фокус“.  Бъчварова заяви, че това би дало възможност те да създават решения, които няма да бъдат в интерес на собствениците на земеделските земи. „Необходимо е арбитражът да бъде принципен. На база на всички договори, които се предоставят трябва да бъдат на масата“, каза проф. Бъчварова. Според нея тази преценка е трудна за общинските служби по земеделие. Тя възрази срещу предложението договорите за съвместна дейност, според Закона за кооперациите, да бъдат вписвани.  \r\nДеница КИТАНОВА", "date": "2017.10.19", "title": "Проф. Светла Бъчварова, БСП: С предлаганите промени в Закона за собствеността и ползването на земеделските земи общинските служби по земеделие се превръщат в краен арбитър"}
{"url": "http://www.focus-news.net/news/2017/10/19/2448296/adrianopolskiyat-episkop-evlogiy-19-oktomvri-e-narechen-ot-balgarskiya-narod-otchovden-zashtoto-se-vazpriema-kato-den-na-otetsa-na-balgariya.html", "text": "19 октомври е наречен от българския народ Отчовден, защото се възприема като Ден на отеца на България. Това каза пред Радио „Фокус” – Кюстендил Адрианополският епископ Евлогий, игумен на Рилската света обител. „Тази нужда от светеца се възражда през последните години. Все повече млади хора от различни краища на България идват специално за нощните бдения, които се отслужват, защото това са молитви и песнопения, които изцяло са посветени на светеца, в негова прослава, в негова чест и за наша душевна полза”, каза Адрианополският епископ Евлогий. По думите му всеки, който идва на тези богослужения, не може да не отвори сърцето си и то да не се изпълни с благодатта, с която ни дарява Свети Йоан. „Затова смятам, че поради тази причина все повече българи намират пътя към Рилската света обител, защото вярват и са убедени, че ще получат тази духовна полза, от която всеки се нуждае”, каза игумен Евлогий. По думите му 19 октомври е наречен от българския народ Отчовден – това е Деня на отеца на България, така е приет от народа, това е народно наименование на празника. „Аз смятам, че нашият народ много точно го е нарекъл така, защото това е най-големият българси светец и българинът винаги го е чувствал като свой баща, като свой небесен покровител”, каза Адрианополският епископ Евлогий.\r\nВенцеслав ИЛЧЕВ", "date": "2017.10.19", "title": "Адрианополският епископ Евлогий: 19 октомври е наречен от българския народ Отчовден, защото се възприема като Ден на отеца на България"}
{"url": "http://www.focus-news.net/news/2017/10/19/2448297/ministar-krasimir-karakachanov-za-da-se-spravim-s-radikalniya-islyam-v-balgariya-shte-promenim-mnogo-zakoni.html", "text": "За да се справим с радикалния ислям в България, ще променим много закони. Това каза вицепремиерът и министър на отбраната Красимир Каракачанов на брифинг след работна среща за мерките за противодействие на радикалния ислям в България, в която взеха участие министри, заместник-министри и експерти от министерствата на вътрешните работи, на отбраната, на финансите, на образованието и науката, както и представители на прокуратурата, ДАНС, ДАР, дирекция „Вероизповедания“ към МС и експерти от научните среди, предаде репортер на Агенция „Фокус“. „Оказва се, че проблеми, които наблюдаваме в редица европейски държави, вече съществуват и в България – най-вече става дума за безразборно финансиране от частни структури на религиозни общности, чрез които се прави опит да се реализира политическо влияние в страната. Говоря по тези въпроси от няколко години – до 2010 г. няма нито едно дело за радикален ислям на територията на Република България, а от 2010 г. до 2017 г. делата са 50“, обясни той.\r\nМинистър Каракачанов уточни, че действащите в момента закони са крайно либерални и позволяват почти безконтролно на територията на страната да се упражняват подобни практики под формата на създаване на частни курсове, частни детски градини и частни религиозни общности и по този начин се появява нетрадиционен ислям за България, който не е бил характерен дори по време на робството от Османската империя. По думите му промените трябва да се направят в няколко посоки – първо, още при идването на чужденците на територията на България, след това по отношение на проповедите, които могат да извършват, и накрая относно тяхното финансиране. \r\n„Голям проблем има с образованието – по отношение на Закона за вероизповеданията трябва да се ограничи правото за чужди граждани, финансирани от чужди структури, да пребивават на територията на България и да извършват религиозна дейност. Не трябва да продължава практиката хора, завършили теология или религия, в страни, в които се практикуват радикални форми на една или друга религия, да преподават или проповядват на територията на България“, каза още министър Каракачанов. Той даде пример с това процесът по придобиване на средно или висше религиозно образование да бъде вкаран в Министерството на образованието. „Тогава преподаването на религии ще става само под контролна са министерството. Това може да се случи чрез изграждането на специален факултет, който да извършва тази дейност, а не тя да се прави безразборно. Защото никой в нашето общество няма интерес това да се случва. Още не се знае колко ще струва, но със сигурност безопасността на нашето общество струва повече“, каза Каракачанов.\r\nПо отношение на финансирането той уточни, че по време на дискусията всички участници са се съгласили да бъдат изработени и внесени промени в закона най-вече срещу безобразното финансиране на нерегламентирани религиозни практики. „Трябва да се регламентират много ясно финансите, санкциите и мерките за недопускане на подобни влияния“, каза министърът.\r\nКаракачанов уточни, че са наложителни и спешни промени в Наказателния кодекс, чрез които да се дефинират тези радикални практики, за да могат правораздавателните органи да ги санкционират по-лесно. „Със закона за Вероизповеданията пък задължително трябва да се забрани в ръководството на вероизповеданията да участват чужди граждани, които не подлежат на нашето законодателство и които винаги могат спокойно да си тръгнат от страната. Трябва да се промени и механизмът, по който се регистрират религиозните общности. В момента всеки един човек може да препише устав от някое религиозно изповедание и да регистрира своя църква, която да се намира дори и в собствения му дом“, обясни той.\r\nЦветилена СИМЕОНОВА", "date": "2017.10.19", "title": "Министър Красимир Каракачанов: За да се справим с радикалния ислям в България, ще променим много закони"}
{"url": "http://www.focus-news.net/news/2017/10/19/2448298/varna-apelativniyat-sad-razgleda-zhalbite-na-dvama-obvinyaemi-sreshtu-nalozhenata-i-prisada-za-ubiystvoto-na-13-godishno-momiche.html", "text": "Състав на Апелативен съд – Варна днес разгледа протеста и жалбите срещу присъда на Варненския окръжен съд, с която извършителите на грабежа, придружен с убийството на 13-годишната Александра от Провадия през пролетта на 2016 година, бяха признати за виновни и осъдени за това престъпление. Това съобщиха от пресцентъра на Апелативен съд – Варна.\r\nПресслужбата на Апелативен съд припомня, че в края на месец март тази година Красимир Тодоров (на 21 г.) и Ивалена Маринова (на 20 г.) от Провадия получиха за грабежа, придружен с убийството на 13-годишното момиче две доживотни присъди, които заради съкратеното съдебно следствие бяха редуцирани на по 20 години лишаване от свобода при строг режим. Първата съдебна инстанция присъди на Красимир 15 години затвор за изнасилването, а заради привилегията на съкратеното съдебно следствие намали присъдата на 10 години затвор. Тодоров обаче е осъден да търпи по-тежкото от двете наказания, а именно 20 години затвор. Двамата подсъдими солидарно ще трябва да заплатят 120 000 лева на бащата на момичето и по 150 000 лева всеки един от тях на майката на Александра. \r\n13-годишната Александра изчезна от дома си в Провадия на 22 март 2016 г. Издирването на момичето продължи 21 дни – до 12 април 2016 г., когато полицейски служители откриха тялото ѝ в изоставената сграда на бившия „Ловен дом“ в Провадия. Ден по-късно, при претърсване на дома, който обитавали Красимир и Ивалена, била намерена разписка от заложна къща във Варна, където двамата продали пръстена на Александра. Веднага след това Тодоров и Маринова са били привлечени като извършители на деянието. На местопрестъплението бяха открити следи, а по-късно ДНК-експертиза на клетъчен материал в открит на мястото презерватив установи и автора на изнасилването. Техническа и лицевоидентификационна експертиза на видеозаписи от заложните къщи, където двамата продали ограбените накити на Александра, също установи по безспорен начин вината им.\r\nДнес съставът на Апелативен съд – Варна се запозна с протеста на обвинението, което намира, че присъдата на първата съдебна инстанция в частта за грабежа, придружен с убийството е несправедливо ниска. Прокуратурата настоява тя да бъде завишена към средния размер на наказанието – до 25 години затвор и мотивира това с многобройните отегчаващи вината обстоятелства, които ОС – Варна не е отчел. Тодоров е имал противообществени прояви още като непълнолетен. Употребявал е марихуана и именно с тази дрога е склонил момичето да излезе от дома си и да влезе с него в изоставената сграда, където била изнасилена, а по-късно удушена от двамата и ограбена. Обвинението твърди, че и двамата подсъдими не са изразили разкаяние или критично отношение към стореното.\r\nКакто прокуратурата, така и адвокатите на родителите на убитото момиче намират, че и Красимир и Ивалена са направили всичко възможно да избегнат установяването на обективната истина. Припомнят, че двамата извършители са участвали активно в издирването на момичето, а след задържането им Ивалена, която е била водеща при грабежа и при действията по умъртвяването на Александра е давала с бележки указания на Тодоров. Родителите на момичето също настояват за справедливо наказание, което да бъде към средния размер, предвиден от закона.\r\nДвамата подсъдими чрез своите адвокати молят съда да намали размера на присъдите и настояват за наличието на многобройни смекчаващи вината обстоятелства. Тодоров имал трудно детство, без родителска подкрепа, а Ивалена била с чисто съдебно минало. Те били съдействали на полицията и дори посочили местата, където залагали златните накити, ограбени от Александра.\r\nВ последната си дума пред втората съдебна инстанция Красимир каза, че осъзнал грешката си и поиска справедливост, а Ивалена изрази съжаление и помоли за по-леко наказание.\r\nВарненският апелативен съд ще се произнесе с решение в 30 дневен срок.", "date": "2017.10.19", "title": "Варна: Апелативният съд разгледа жалбите на двама обвиняеми срещу наложената и присъда за убийството на 13-годишно момиче"}
{"url": "http://www.focus-news.net/news/2017/10/19/2448299/klix-bosna-i-hertsegovina-posolstvoto-na-sasht-zayavi-che-reshenie-za-voenen-neutralitet-na-stranata-ne-e-ot-pravomoshtiyata-na-parlamenta-na-republika-srabska.html", "text": "Посолството на САЩ в Босна и Херцеговина разпространи съобщение в което се заявява, че приемането на решение за военен неутралитет на страната не е от правомощията на парламента на Република Сръбска, предава босненският електронен портал Кlix.\r\nВ съобщението на посолството се припомня, че съгласно Дейтънското споразумение от 21 ноември 1995 г., външната политика на федерацията се определя и води изключително от държавните институции.\r\nВ този смисъл въпросът за членството на Босна и Херцеговина в НАТО е изцяло в компетенцията на тези държавни институции, които вече са взели съответните решения, включително Председателството на федерацията и парламента на Босна и Херцеговина. . Тереза Герова", "date": "2017.10.19", "title": "Кlix (Босна и Херцеговина): Посолството на САЩ заяви, че решение за военен неутралитет на страната не е от правомощията на парламента на Република Сръбска"}
{"url": "http://www.focus-news.net/news/2017/10/19/2448300/nsi-evropeyskiyat-den-na-statistikata-shte-bade-otbelyazan-na-20-oktomvri.html", "text": "Европейският ден на статистиката ще бъде отбелязан на 20 октомври. Това съобщиха от пресцентъра на Националния статистически институт (НСИ). Повече от 60 години статистическите служби на държавите членки, работят заедно с Евростат - статистическата служба на Европейския съюз, в Европейската статистическа система.\r\nЕвропейската статистика предоставя надеждни и съпоставими данни, които показват приликите и разликите между държавите в рамките на ЕС, както и обобщени данни за еврозоната и ЕС в широк кръг от области - публичните финанси, цените, външната търговия, пазара на труда, условията на живот, здравеопазването, образованието и др. В наши дни европейската статистика се използва по много различни начини от все повече хора. На 20 октомври Европейският ден на статистиката ще се празнува за втори път. С това събитие европейската статистическа общност цели да повиши осведомеността на европейските граждани относно значението, стойността и силата на официалната статистика.\r\nЕвропейските статистически данни от Евростат играят основна роля в съвременните общества, ръководят обществените политики, подкрепят бизнес решения и позволяват на гражданите да оценяват постигнатия напредък и да се сравняват със своите съседи. Статистиката става все по-важна: чрез осигуряване на точна картина и разбиране на нашите общества тя улеснява оценките и позволява по-ефективни действия и реакции. „Официалната статистика е маркер, отправна точка за това какво сме и откъде идваме, компас, който ни позволява да наблюдаваме, оценяваме и намираме нашето място“, казва Мариана Коцева, изпълняваща длъжността генерален директор на Евростат.\r\nЕвропейският ден на статистиката се организира по инициатива на Европейския статистически консултативен комитет и се подкрепя от членовете на Европейската статистическа система и Европейската система на централните банки.\r\nСилата на  статистиката\r\nПрез 2017 г. празникът се отбелязва с Конференцията на високо равнище „Сила, произтичаща от статистиката: данни, информация и знания“, организирана в Брюксел (18 - 19 октомври). С формат, вдъхновен от срещите на Световния икономически форум в Давос, Конференцията има за цел да положи основите на „официалната статистика на утрешния ден“, която ще бъде в състояние да предостави насоки на политиците за бъдещето. Резултатът от обсъжданията на високо равнище ще се превърне в „Доклад за насоките“, който ще съдържа препоръките, очертаващи пътя към бъдещите официални статистически данни с перспектива 2030 година. На конференцията България е представена от г-жа Диана Янчева - заместник-председател на НСИ.\r\nЕвростат също така отбелязва Европейския ден на статистиката през 2017 г. с новата дигитална публикация „Животът на жените и мъжете в Европа - статистически портрет“, разработена съвместно със статистическите служби на държавите членки и достъпна за първи път на 24 езика. Статистическата информация, поднесена по интересен начин чрез кратки текстове, графики и интерактивни инструменти за визуализация, разкрива различни страни от живота на европейците.\r\nПо случай Европейския ден на статистиката Националният статистически институт ще вземе участие в Научнопрактическа конференция „Статистиката като наука и практика - традиции и съвременни измерения“ в Стопанска академия „Д. А. Ценов“ - Свищов. На 20 октомври Националният статистически институт официално ще обяви провеждането на Европейската олимпиада по статистика за ученици съвместно с Евростат и 11 държави - членки на ЕС.", "date": "2017.10.19", "title": "НСИ: Европейският ден на статистиката ще бъде отбелязан на 20 октомври"}
{"url": "http://www.focus-news.net/news/2017/10/19/2448301/korneliya-ninova-bsp-iskame-nezabavno-ostavkata-na-ministar-valentin-radev-i-vitsepremiera-valeri-simeonov-dopalnena.html", "text": "Искаме незабавно оставката на министър Валентин Радев и вицепремиера Валери Симеонов. Това каза от трибуната на Народното събрание лидерът на БСП Корнелия Нинова  в декларация от името на група, предаде репортер на Агенция „Фокус“.\r\nНинова коментира, че вчера Министерски съвет е приел едно решение по предложението на тези министри, което е събудил много въпроси, а то е обявяването на възпрепятстващото съоръжение по българо-турската граница за стратегически обект за националната сигурност. „Възникват много въпроси защо се прави това. Какви ще са резултатите и каква е целта? Какво налага сега това съоръжение да бъде обявено за обект на националната сигурност? Това означава ли, че и  ние народните представители не можем да поставяме въпроси, не можем да подлагаме на парламентарен контрол министрите, защото оградата е обект на национална сигурност. Контролните органи в България и европейските могат ли да получават информация за изхарчените пари, за потоците мигранти и т.н. Напомням, че за изграждането на оградата са похарчени и европейски средства“, заяви Нинова. \r\nТя попита дали филмът на BBC, че корумпирани власти помагат на мигранти да преминат по пътя на Европа е заплаха за националната сигурност.  „Декларирам, че поемам цялата и наказателна отговорност, ако такава ще има за това, което ще кажа. За нас причината точно вчера и по този начин да бъде взето това решение е фактът, че от три месеца Елена Йончева снима кадри, говори със свидетели, събра документи, които уличават в корупция длъжностни лица, засне в реално време преминаване на организирани групи мигранти, разговаря със свидетел и този филм показва паднала ограда, отворени шахти, преминаване безконтролно със стълби и под оградата“, заяви Нинова. Лидерът на БСП заяви, че за действията си Йончева е наречена от депутат, че „Елена обикаля като лисица в клетка“. „Преди два дни, информирам Народното представителство и българските граждани, депутатът Елена Йончева, разследващият журналист, беше спряна и й беше забранен достъп до свободна територия на българската държава от „Гранична полиция“, каза лидерът на БСП. Нинова поясни, че посещението на Йончева на границата е определено все едно ще издаде тайни за националната сигурност.\r\nПо думите й правителството заплашва свободата хората да питат, да показват истината и да говорят за корупцията. Според нея ако се промени Законът за класифицираната информация  това вече ще бъде престъпление и то срещу националната сигурност. Нинова попита кое е заплаха за националната сигурност - корупцията или свободата. „Да говориш, да мислиш или да питаш. Корупцията или правото да казваш истината за тази корупция? Досега цензурата се изразяваше в заплахи, че ще бъдете освободени от столовете, че ще минат през вас, така, както могат“, коментира лидерът на БСП. Тя припомни, че са наричани мракобесници, други депутати са били наричани хлебарки, които ще бъдат смачкани. По думите й тази агресия, тази омраза ескалира до това управляващите да забранят свободата на хората да мислят, да питат и да искат истината. „Ако позволим това да се случи, уважаеми българи, това е отказ от най-високото и най-силното ни човешко право да бъдем свободни хора. Това е посегателство към свободното слово, към журналистиката и е еманация на всичко, което се случи през последните месеци“, заяви тя.   \r\nДеница КИТАНОВА", "date": "2017.10.19", "title": "Корнелия Нинова, БСП: Искаме незабавно оставката на министър Валентин Радев и вицепремиера Валери Симеонов (ДОПЪЛНЕНА)"}
{"url": "http://www.focus-news.net/news/2017/10/19/2448302/sofiya-izvarshva-se-remont-na-lokalnoto-platno-na-bul-tsarigradsko-shose-pri-sofiya-teh-park.html", "text": "Директорът на „Транспортна инфраструктура\" Васил Начевски провери днес изпълнението на текущия ремонт на локалното платно на бул. „Цариградско шосе“ при „София Тех парк“. Това съобщиха от пресцентъра на Столична община. Дължината на участъка е 320 метра. Пътното платно се преасфалтира цялостно и се изгражда тротоар от унипаваж. Ремонтните дейности трябва да приключат в края на месеца.   \r\nПрез тази седмица се извършва текущ ремонт на пътя на село Плана и на ул. „Стефан Стамболов“ в село Бистрица.", "date": "2017.10.19", "title": "София: Извършва се ремонт на локалното платно на бул. „Цариградско шосе“ при „София Тех парк“"}
{"url": "http://www.focus-news.net/news/2017/10/19/2448303/blagoevgrad-kmetat-d-r-atanas-kambitov-napravi-parva-kopka-na-obekt-po-proekt-blagoustroyavane-na-gradskata-sreda.html", "text": "Кметът д-р Атанас Камбитов направи първа копка на обект по проект „Благоустрояване на градската среда“, предаде репортер на Радио \"Фокус\" - Пирин. Камбитов беше придружен от ученичката Мариела Латинова, която през днешния ден изпълнява функцията „Кмет на Благоевград“ в рамките на инициативата „Мениджър за един ден“. Обектът е за „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. По време на официалната церемония, кметът д-р Атанас Камбитов заяви, че ако се върнем 20 дни назад ще видим, че това е третият или четвъртият обект, на който се извършва първа копка. „Това означава, че много добре се движим и то по график в изпълнение на програмата „Региони в растеж“. Този проект е със 100% външно финансиране или казано по-просто, Община Благоевград не финансира със собствени средства. Колкото до самия проект, не искам да се стряскате от мащабите на машите, която днес сме разположили на площада, тя е просто за респект. Истината е, че дейностите ще бъдат много щадящи“, каза още кметът д-р Атанас Камбитов. Той добави, че обликът на площад „Георги Измирлиев – Македончето“ ще се запази в този му вид, защото това е един от символите на Благоевград.\r\nНа церемонията присъстваха още заместник-областният управител на Благоевград Антоанета Янчева, заместник-кметовете на община Благоевград, общински съветници, представители на медиите и граждани.\r\nОбектът е в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. Чрез реализацията на обекта ще бъде създадена достъпна, безопасна и уютна градска среда. Обектът е на стойност ‎5 462 423.98 лв.\r\nПроектът включва още – благоустрояване на ул. „Марица” в участъка от бул. „Св. Димитър Солунски” до ул. „Иван Михайлов“; изграждане на велосипедна алея, свързваща бул. „Св. Димитър Солунски” с ул. „Даме Груев”, бул. „Васил Левски”, бул. „Св. св. Кирил и Методий” – до хотел „Ален мак” и от ул. „Марица” до ул. „Иван Михайлов“; Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”.\r\nОбщата стойност на целия проект, заедно със собствения принос на Община Благоевград, европейското и националното съфинансиране, възлиза на ‎13 177 504.12 лв. \r\nПреди официалната церемония „Първа копка“, инж. Емилия Тунева, заместник-кмет на Община Благоевград по строителство и сигурност и ръководител на проекта направи кратка презентация, в която описа какво точно дейности ще бъдат извършени в рамките му.\r\nЛивия НИНОВА", "date": "2017.10.19", "title": "Благоевград: Кметът д-р Атанас Камбитов направи първа копка на обект по проект „Благоустрояване на градската среда“"}
{"url": "http://www.focus-news.net/news/2017/10/19/2448304/nikola-beer-generalen-sekretar-na-svdp-germanskoto-finansovo-ministerstvo-ne-biva-da-se-poveryava-na-sayuza-hdshss.html", "text": "Генералният секретар на свободните демократи Никола Беер отново повтори призивите на партията си (СвДП) федералното финансово министерство на Германия да не бъде поверявано на Съюза (ХДС/ХСС), пише националният ежедневник Die Frankfurter Allgemeine Zeitung.\r\n„Ще бъде структурно предимство за новото федерално правителство, ако друга партия поеме държавната хазна“, заяви Беер след първите официални сондажи в Берлин.  Агенция „Фокус“ припомня:\r\nВ навечерието на официалното стартиране за съставяне на новото германско правителство, председателят на СвДП Кристиан Линднер даде ясен сигнал, че не би искал да поеме поста федерален министър на финансите.\r\nВ интервю за местна медия младият лидер на свободните демократи подчерта, федералното финансово министерство следва да бъде оглавено от кандидат на СвДП, „Зелени“ или Християнсоциалния съюз (ХСС), но не бива да бъде поверявано на християндемократите. А причината – Министерството на финансите „не е коректив на Канцлерството“, но е своеобразно негово продължение, и лицето, което го оглавява, ще бъде подчинено на канцлера, т.е. на ХДС, уточни Линднер. Ето защо той препоръчва политическо разделяне на Канцеларията на канцлера и федералното финансово ведомство.  Тереза Герова", "date": "2017.10.19", "title": "Никола Беер, генерален секретар на СвДП: Германското финансово министерство не бива да се поверява на Съюза (ХДС/ХСС)"}
{"url": "http://www.focus-news.net/news/2017/10/19/2448305/plovdiv-rayonna-prokuratura-asenovgrad-protestira-sreshtu-varnatoto-delo-spryamo-11-mazhe-za-poboya-nad-sportisti-na-yazovir-40-te-izvora.html", "text": "Вчера Районна прокуратура - Асеновград внесе в законния срок протест срещу съдебния акт на Районен съд - Асеновград, с който заради процесуални нарушения е върнато делото спрямо 11 обвиняеми за побоя над спортисти на язовир „40-те извора“ край Асеновград. Това съобщиха от пресцентъра на Апелативна прокуратура - Пловдив. Те са обвинени за извършено хулиганство с особена дързост и цинизъм, отправяне на закани с убийство и нанасяне на средни телесни повреди по хулигански подбуди. Деянията са извършени на 26 юни 2017 г. в района на язовир „40-те извора“ и в гр. Асеновград. Протестът е внесен чрез Районен съд - Асеновград до Окръжен съд - Пловдив. \r\nРайонна прокуратура - Асеновград счита, че в хода на досъдебното производство и при изготвяне на обвинителния акт не са били допуснати нарушения на процесуалните правила и поради тази причина предлага да се отмени горепосоченото разпореждане и делото да се върне в Районен съд - Асеновград за насрочване и разглеждане.", "date": "2017.10.19", "title": "Пловдив: Районна прокуратура - Асеновград протестира срещу върнатото дело спрямо 11 мъже за побоя над спортисти на язовир „40-те извора“"}
{"url": "http://www.focus-news.net/news/2017/10/19/2448306/spetsializiranata-prokuratura-vnese-iskaniya-za-zadarzhane-pod-strazha-na-obvineni-za-uchastie-v-grupata-za-narkorazprostranenie-v-burgas.html", "text": "Специализираната прокуратура внесе в Специализирания наказателен съд искания за задържане под стража на обвинени за участие в групата за наркоразпространение в Бургас. Това съобщиха от пресцентъра на Апелативна специализирана прокуратура. До 13.30 часа се очаква да бъдат внесени исканията и за участниците в ОПГ за превеждане на мигранти от Турция към Румъния.", "date": "2017.10.19", "title": "Специализираната прокуратура внесе искания за задържане под стража на обвинени за участие в групата за наркоразпространение в Бургас"}
{"url": "http://www.focus-news.net/news/2017/10/19/2448307/korneliya-ninova-ot-pg-na-bsp-za-balgariya-stavame-saavtori-na-filma-na-elena-yoncheva-za-ogradata-po-balgaro-turskata-granitsa-borisov-da-izprati-da-ni-arestuvat-vsichkite.html", "text": "Ние от ПГ на \"БСП за България\" ставаме съавтори на филма на Елена Йончева за оградата по българо-турската граница и ще го излъчим – Борисов да изпрати да ни арестуват всичките. Това каза от трибуната на Народното събрание лидерът на БСП Корнелия Нинова  в декларация от името на група, предаде репортер на Агенция „Фокус“.  „Декларирам, от името на цялата ПГ на „БСП за България“, че не можете да ни спрете, че ще поканим всички европейски посланици и ще им предоставим кадрите от този филм и документите, които уличават правителството в корупцията“, каза Нинова. \r\nТя се обърна към европейските лидери с думите: „Проверете как се харчат европейските ви средства и как се пази границата. Апелираме към вас - както ние, така и вие да пазим един от основните стълбове на общия ни европейски дом – свободата на словото, да мислим и да задаваме въпроси. Също обявявам от името на ПГ на „БСП за България“, че всички ние ставаме съавтори на кадрите на филма на Елена Йончева“, заяви Нинова. Тя се обърна към Бойко Борисов и заяви, че БСП ще го информира кога и къде ще бъде излъчен този филм и изрази очакване той да изпрати да арестуват всички 80 депутати от ПГ на „БСП за България“. Нинова обяви, че БСП започва и гражданска подписка, в която всеки български гражданин е поканен да бъде съавтор на филма на Елена Йончева. \r\nДеница КИТАНОВА", "date": "2017.10.19", "title": "Корнелия Нинова: От ПГ на \"БСП за България\" ставаме съавтори на филма на Елена Йончева за оградата по българо-турската граница – Борисов да изпрати да ни арестуват всичките"}
{"url": "http://www.focus-news.net/news/2017/10/19/2448308/blagoevgrad-obshtina-bansko-vavede-nova-bezplatna-usluga-za-obratna-vrazka-s-grazhdanite.html", "text": "Нова телекомуникационна услуга въведе Община Банско за своите клиенти и потребители. Това съобщиха от пресцентъра на Община Банско. От днес всеки, който желае да се свърже с местната администрация, може да го направи по още един канал, при това напълно безплатно. Услугата се нарича Free Call, като за да бъде достъпна за клиента на официалния сайт на Общината е инсталирана икона с формата на телефонна слушалка. В допълнение, могат да бъдат изпращани и електронни писма, които автоматично се пренасочват към официалната електронна поща на институцията. Голямото предимство на новата услуга, е че Free Call предоставя международно покритие. Клиентите от цял свят могат да избират напълно безплатно телефоните на Община Банско, за да им бъде предоставена информация или административна услуга.", "date": "2017.10.19", "title": "Благоевград: Община Банско въведе нова безплатна услуга за обратна връзка с гражданите"}
{"url": "http://www.focus-news.net/news/2017/10/19/2448309/vitseprezidentat-iliyana-yotova-shte-otkrie-pametna-plocha-posvetena-na-denya-na-balgaro-ungarskoto-priyatelstvo.html", "text": "Вицепрезидентът Илияна Йотова ще открие паметна плоча, посветена на Деня на българо-унгарското приятелство на 20 октомври 2017 г. от 09.30 часа. Това съобщиха от прессекретариата на държавния глава. Плочата е посветена на 19-и октомври – Ден на българо-унгарското приятелство. Тя е дарена от наши сънародници, живеещи в Унгария. Събитието ще се състои в църквата „Св. София“ в столицата.", "date": "2017.10.19", "title": "Вицепрезидентът Илияна Йотова ще открие паметна плоча, посветена на Деня на българо-унгарското приятелство"}
{"url": "http://www.focus-news.net/news/2017/10/19/2448310/tsvetan-tsvetanov-gerb-g-zho-ninova-sezirayte-kompetentnite-organi-kogato-imate-dostatachno-dokazatelstva-tova-e-institutsionalniyat-podhod.html", "text": "Г-жо Нинова, сезирайте компетентните органи, когато имате достатъчно доказателства, това е институционалният подход. Това каза в своя декларация председателят на ПГ на ГЕРБ Цветан Цветанов, предаде репортер на Агенция „Фокус“. „Разбираме, че декларациите се превръщат като начин за отклоняване от проблемите на хората. Не бих паднал на нивото да говоря за неща, които на отговарят на истината или да въвеждам в заблуждение медиите, или хората, които ще гледат тези новини. Г-жо Нинова, сезирайте компетентните органи, когато имате достатъчно доказателства. Това е начинът, който приляга като поведение на народните представители. Това е институционалният подход, много лесно е да излизаме тук и да говорим небивалици. Всичко това е несъстоятелно като твърдения, което направихте преди малко. Ако може да заведете всички тези 80 народни представители да отидете и да сезирате компетентните институции\", заяви Цветанов и добави, че  Нинова обича медийното присъствие и създаването на фалшиви новини. \r\nПо думите му в бюджета за 2018 г. се предвиждат 720 млн. лв. повече за работни заплати. „Това увеличение на доходите на българките граждани ще бъде 6 пъти повече, съпоставимо с 2016 г. това е бъдещата политика, която трябва да правят народните представители. Разходите, които ще направи правителството за 2018 г. ще бъде с 2,5 млрд. лв. повече. Контрабандата, в периода, в който управлявахте беше 34%, тази година тя е под 7%. Това не е ли борба срещу корупцията? Това не е ли борба, за да има повече приходи в бюджета? При вас подобни новини нямаше. Как да има? Единственото, което правите е да създавате фалшиви новини и да казвате, че ще сте някаква алтернатива“, подчерта той. Според него алтернативата е тогава, когато предлагат политика, когато са имали възможност, когато си управлявал да показваш, че си имал повече приходи и можеш да направиш повече разходи, но не да задлъжняваш поколенията, които идват след това. „Това, което прави парламентарното мнозинство, е да можем да обединим усилията си за политики, които достигнат до хората. Правим това, ще продължим да го правим и винаги сме го правили. Що се касае до случаят с „Обединени патриоти“, аз смятам, че всеки носи отговорността пред българските институции. Когато има депутати от една ПГ, които ни дават за пример морала и борбата с корупцията, а виждаме, че финансират кампанията си с хора, които се задържат като организирани престъпни групи, моля ви, нека да бъдем с този аршин, който трябва да бъде за едни отговорни народни представители“, подчерта Цветанов. \r\n„Много ми е интересно защо никой не говори за начина на финансирането на кампаниите и в парламентарните избори, и в президентските. Дарителите винаги са били под 450 лв., за да избегнат декларирането и да може да има и други задкулисни неща, които може би дават възможност на някои да влизат във властта. ПГ на ГЕРБ, всичките кампании, които сме правили, са били финансирани с ясен източник“, каза още Цветан Цветанов. \r\nЛюба АЛЕКСИЕВА", "date": "2017.10.19", "title": "Цветан Цветанов, ГЕРБ: Г-жо Нинова, сезирайте компетентните органи, когато имате достатъчно доказателства, това е институционалният подход"}
{"url": "http://www.focus-news.net/news/2017/10/19/2448311/orf-predsedatelyat-na-ek-ne-podlaga-na-samneniya-proevropeyskata-pozitsiya-na-sebastian-kurts.html", "text": "Председателят на Австрийската народна партия (АНП) Себастиан Курц пристигна в Брюксел за участие в среща на върха на Европейския съюз – първа след изборната победа на водената от него партия, отбелязва ORF.\r\nСлед кратка с председателя на Европейската комисия Жан-Клод Юнкер, австрийският външен министър подчерта: „Аз съм човек, който не само гледа позитивно на Европа, но и играе активна роля в ЕС“.\r\nПо думите на Курц, Юнкер му е пожелал успех в задачата за съставяне на новото австрийско правителство. Същевременно Курц отказа да сподели дали люксембургският политик е изразил някакви резерви относно влизането на популистката „Австрийската партия на свободата“ в парламента във Виена. Но Юнкер „ми каза, че съм проевропеец и че няма нужда да го застраховам, защото все пак знае това“, отбеляза Курц. Тереза Герова", "date": "2017.10.19", "title": "ORF: Председателят на ЕК не подлага на съмнения „проевропейската“ позиция на Себастиан Курц"}
{"url": "http://www.focus-news.net/news/2017/10/19/2448312/ministar-ekaterina-zaharieva-shte-se-sreshtne-s-prezidenta-na-kosovo-hashim-tachi.html", "text": "Заместник министър-председателят по правосъдната реформа и министър на външните работи на Република България Екатерина Захариева пристигна на летище „Адем Яшари“ в Прищина. Това съобщиха от пресцентъра на Министерството на външните работи. Първият ни дипломат е на двудневно посещение в Република Косово. Това е шестата и последна спирка от балканската обиколка, която българският вицепремиер започна през лятото. Захариева посети последователно Сърбия, Албания, Република Македония, Босна и Херцеговина и Черна гора, за да представи приоритетите на предстоящото за страната ни Председателство на Съвета на ЕС. Основен фокус в тях е поставен върху европейската перспектива на Западните Балкани. Такава е целта и на работната ѝ визита в Република Косово.     \r\nДнес в Прищина вицепремиерът и външен министър на Република България ще се срещне с президента на страната Хашим Тачи. Тя ще разговаря и с министър-председателя Рамуш Харадинай, както и със своя колега - заместник министър-председателят и министър на външните работи на Република Косово Беджет Пацоли.    \r\nЗахариева ще се срещне и с ръководителя на Офиса на ЕС в Прищина и Специален представител на Европейския Съюз в Косово Наталия Апостолова, както и с ръководителя на мисията на ЕС за върховенството на закона в Косово (ЕУЛЕКС) Александра Пападополу.     \r\nНа 20 октомври българският вицепремиер ще се срещне със заместник-командващия силите на НАТО в Косово (КФОР) бригаден генерал Янош Чомбок, както и с българския контингент в техния състав.   \r\nРепублика България признава Република Косово с решение на Министерски съвет на 20 март 2008 г. В двустранен план страната ни се стреми да оказва съдействие за изграждането на стабилно, мирно, демократично и мултиетническо Косово, което е от първостепенна важност за сигурността както в региона на Западните Балкани, така и в Европа като цяло. Република България и Република Косово работят за изграждане на нормативно-правната база на двустранните отношения и установяване на практическо работещо сътрудничество между отрасловите министерства в областите от взаимен интерес. Страната ни е готова да оказва съдействие и да споделя своя опит и експертиза в процеса на европейска интеграция.  \r\nПолитическият диалог между двете страни се активизира през последните години. За това допринасят както посещенията на високо и най-високо ниво, така и срещите в рамките на различни регионални и международни форуми.     \r\nНа 22 септември 2017 г., по време на 72-та сесия на ОС на ООН президентът на Република България Румен Радев се срещна с президента на Косово Хашим Тачи. На 1 юни 2016 г. президентът Тачи бе на официално посещение в Република България за участие в юбилейната Среща на върха на Процеса за сътрудничество в Югоизточна Европа (ПСЮИЕ). На 21-22 април 2015 г. президентът на Република България Росен Плевнелиев осъществи първото официално посещение на български държавен глава в Република Косово по покана на косовския президент Атифете Яхияга.    \r\nНа 30 юни 2017 г. в рамките на срещата на високо равнище на страните-участнички в ПСЮИЕ в Дубровник заместник министър-председателят по правосъдната реформа и министър на външните работи на Република България Екатерина Захариева проведе двустранна среща с тогавашния министър на външните работи на Косово Енвер Ходжай.    \r\nТърговските отношения между България и Косово се развиват с положителни тенденции, като в областта на икономическото сътрудничество все още има нереализиран потенциал. Салдото в двустранния стокообмен по традиция е положително. През 2016 г. стокообменът възлиза на 68.38 млн. евро и бележи ръст от 25.2 % в сравнение с 2015г..    \r\nНаблюдава се и тенденция на увеличаване на присъствието на български фирми и инвестиции в Република Косово. Над 700 косовски фирми развиват търговско сътрудничество с техни партньори от България. Една от най-големите строителни български фирми завърши през март 2015 г. първия обект от новия административен квартал на Прищина – съдебната палата, който бе открит лично от европейския комисар по разширяването Йоханес Хан.    \r\nТуристическият сектор е друга перспективна област за сътрудничество между България и Косово. Разширяването на контактите между туроператорите от двете страни ще допринесе за увеличаването на двустранния туристически поток и по-доброто опознаване на гражданите на двете страни.  \r\nНа 18 ноември 2016 г. в София бе подписана двустранна Спогодба за сътрудничество в областта на културата.   \r\nБългария има и своя конкретен кадрови и експертен принос към европейския ангажимент за изграждането на Косово чрез значителното участие на български експерти в Мисията на ЕС за върховенството на закона в Косово ЕУЛЕКС. Към момента българските служители в ЕУЛЕКС са 40 души.   \r\nОт 1 септември 2016 г. именно българин - Наталия Апостолова, заема поста Ръководител на Офиса на ЕС/Специален представител на ЕС (СПЕС) за Косово.   \r\nБългария има своя принос и към мисията на НАТО в Косово КФОР, като нашият контингент в състава на международните сили за сигурност в Косово е 22 души.", "date": "2017.10.19", "title": "Министър Екатерина Захариева ще се срещне с президента на Косово Хашим Тачи"}
{"url": "http://www.focus-news.net/news/2017/10/19/2448313/darzhavna-agentsiya-elektronno-upravlenie-i-tsentralnata-izbiratelna-komisiya-shte-predstavyat-proekta-za-distantsionnoto-elektronno-glasuvane-na-20-oktomvri.html", "text": "В изпълнение на проект „Изграждане и внедряване на пилотна система за дистанционно електронно гласуване“ Държавна агенция „Електронно управление” (ДАЕУ) в партньорство с Централната избирателна комисия организира встъпително информационно събитие за представяне на текущата работа, целите и дейностите по проекта, финансиран по Оперативна програма „Добро управление“ 2014-2020 г., съфинансирана от Европейския съюз чрез Европейския социален фонд. Това съобщиха от пресцентъра на Държавна агенция „Електронно управление”. Събитието ще се проведе на 20 октомври 2017 година от 11.00 часа в Малката зала на конферентен център „Венус“ (гр. София, бул. „Княз Ал. Дондуков“ №9, ет. 2). На презентацията се очаква да присъстват представители на ДАЕУ, на ЦИК и на Обществения съвет към ЦИК, на Управляващия орган на оперативна програма „Добро управление“, на Администрацията на Министерския съвет, на министерства и ведомства, на Областния информационен център - София град, на Националното сдружение на общините в Република България, медии.   \r\nДържавната агенция „Електронно управление“ е бенефициент по проект „Изграждане и внедряване на пилотна система за дистанционно електронно гласуване“ по Оперативна програма „Добро управление“. Основната цел на проекта е изграждането на пилотна система за дистанционно електронно гласуване, чрез която в Република България да бъде въведена възможността за електронно дистанционно гласуване при произвеждането на всички видове избори, съгласно Изборния кодекс.  \r\nОбщата цел на проекта ще бъде реализирана чрез следните дейности: \r\n- Проучване и анализ на добрите международни практики за дистанционно гласуване по електронен път; \r\n- Разработване на функционалностите на пилотната система за дистанционно електронно гласуване; \r\n- Провеждане на три симулации и на експериментално електронно гласуване чрез системата.  \r\nПроектът се осъществява с финансовата подкрепа на Оперативна програма „Добро управление“ 2014 - 2020 г., съфинансирана от Европейския съюз чрез Европейския социален фонд (www.eufunds.bg).", "date": "2017.10.19", "title": "Държавна агенция „Електронно управление“ и Централната избирателна комисия ще представят проекта за дистанционното електронно гласуване на 20 октомври"}
{"url": "http://www.focus-news.net/news/2017/10/19/2448314/yordan-tsonev-dps-kam-gerb-razbirate-li-che-koalitsionnite-vi-partnyori-sa-v-igrata-svarzana-s-kanala-na-nelegalnite-migranti.html", "text": "Когато има декларация от името на парламентарна група, в залата трябва да има минимален ред и чуваемост, защото нещата, които цяла парламентарна група иска да каже, са важни. Това каза от парламентарната трибуна Йордан Цонев от ДПС във връзка с прочетената по-рано от БСП декларация, предаде репортер на Агенция „Фокус“. „През цялото време не можахме да разберем половината от декларацията от шума. Разбирам, че са ви коалиционен партньор, г-жо председател, но нищо няма да промени истината. Тези неща са изключително важни за българските граждани. Не можахме да ги чуем. Тези неща са продължение на онова признание, на онази активистка на националистите, която сключи споразумение със съда, признавайки си, че е участвала в канал на мигранти. Ето го пътят на този канал. Разбирате ли, че коалиционните ви партньорите са в тази игра?“, запита Цонев. Той подчерта, че от ДПС ще подкрепят всички усилия, независимо на БСП или на който и да е, за да бъде разкрита тази истина и пред българските граждани, и пред европейските ни партньори. \r\nЛюба АЛЕКСИЕВА", "date": "2017.10.19", "title": "Йордан Цонев, ДПС към ГЕРБ: Разбирате ли, че коалиционните ви партньори са в играта, свързана с канала на нелегалните мигранти"}
{"url": "http://www.focus-news.net/news/2017/10/19/2448315/burgas-spetsializirana-politseyska-operatsiya-se-provezhda-na-gkpp-malko-tarnovo.html", "text": "Специализирана полицейска операция се провежда на ГКПП - Малко Търново, потвърди за Радио „Фокус“ говорителят на ГД „Гранична полиция“ Лора Любенова. По информация на слушатели на Радио „Фокус“ граничният пункт е затворен тази сутрин. Към момента има опашки от чакащи хора.\r\nМария РУСЕВА", "date": "2017.10.19", "title": "Бургас: Специализирана полицейска операция се провежда на ГКПП - Малко Търново"}
{"url": "http://www.focus-news.net/news/2017/10/19/2448316/pregled-na-mezhdunarodnite-novini-do-13-chasa-agentsiya-fokus.html", "text": "Каталунската криза продължава да ескалира. Минути след като регионалният лидер Карлес Пучдемон поясни, че не е обявена независимост на автономния регион, но предупреди, че може да се стигне до подобна стъпка, ако Мадрид продължи с „репресиите си“, правителството на премиера Мариано Рахой потвърди, че ще предприеме стъпки за суспендиране на автономните правомощия на Каталуния, предава AFP.\r\n„Испанското правителство ще продължи процедурите, описани в член 155 от Конституцията, за възстановяване на законността в каталунското самоуправление\", се казва в изявление на централните власти. \r\nЛидерът на регионалното правителство в Барселона Карлес Пучдемон отговори на ултиматума, поставен от централните власти в Мадрид в последната минута преди изтичането на срока (11 часа българско време).\r\n*** Парламентът на Република Сръбска прие резолюция от девет точки за защита на конституционния ред и за обявяването на военен неутралитет.\r\nВ резолюцията се уточнява, че Република Сръбска е решена да спазва конституционния ред на Босна и Херцеговина, произтичащ от международния договор, подписан с гаранциите на великите сили, на Сърбия и Хърватия.\r\n*** Най-малко 43 афганистански военнослужещи са убити при атака на талибаните срещу база в южната провинция Кандахар.\r\n„Група бунтовници нападна армейска база в провинция Кандахар\", се казва в изявление от Министерството на отбраната, от което става ясно, че при атаката са пострадали деветима военнослужещи на Кабул.\r\nТова е трета атака срещу съоръжение на военните в Афганистан за последната седмица. Във вторник бе извършено нападение срещу полицейски център за обучение в провинция Пактия, в резултат на което загинаха десетки служители на сигурността.\r\n*** В четвъртък, 19 октомври, в Брюксел започва двудневната среща на върха на лидерите на държавите от Европейския съюз, на която германският канцлер Ангела Меркел ще настоява пред колегите си за по-нататъшно съкращаване на финансовата помощ за Турция.\r\nИзточници от германските правителствени кръгове твърдят, че подобна стъпка ще бъде наложена в отговор на продължаващите арести в Турция на журналисти и активисти за правата на човека. На Турция бе обещана сума в размер на 4,45 млрд. евро за периода 2014-2020 г. – т.нар.  предприсъединителна помощ. Исканията за спиране на преговорите за присъединяване на Турция към ЕС, които бяха широко обсъждани в предизборната кампания в Германия, вероятно няма да бъдат повдигнати. \r\nВ дневния ред на срещата на върха са още бежанската криза и плановете за създаване на европейски отбранителен съюз. Освен това държавните и правителствени лидери ще дискутират възможностите на ЕС за справянето със севернокорейската криза и с изтеглянето на САЩ от ядреното споразумение с Иран.\r\n*** Въпреки поражението, което близкоизточната радикална групировка „Ислямска държава“ понася в Сирия и Ирак, не бива да се очаква, че екстремистите ще спрат да извършват атаки. Това заяви европейският комисар по сигурността Джулиън Кинг.\r\nБританският дипломат представи план за действие на обща стойност 120 млн. евро, които да бъдат използвани за подпомагане на защитата на публичните пространства в държавите от Общността. Планът бе представен в Брюксел само ден преди срещата на върха на ЕС. „Не очаквайте, че след като „Ислямска държава“ губи територии и халифатът й изчезва, тя ще спре да извършва атаки“, алармира Кинг. \r\nПланът на Кинг има за цел да защити обществените пространства, като спирки на обществения транспорт, летища и стадиони, които са основни цели на последните джихадски атаки. Европейската комисия вече отпусна сума от 18,5 млн. евро от Фонда за вътрешна сигурност и ще предостави допълнителна сума от 100 млн. евро за градовете, които инвестират в решения за сигурността. \r\nВ същото време ЕК изрази готовност да предложи нови инструменти, с които да бъде постигната по-голяма сигурност на обществените места, като същевременно запазят открития им характер.\r\nОчаква се „Ислямска държава“ да падне, но за Европа това означава изправяне пред още един проблем – завръщането на чуждестранните бойци, които през последните години са отпътували за Сирия, за да попълнят джихадистките редици. „Подготвяме се за падането на халифата. Комисията ще засили координацията на държавите в граничния надзор и дерадикализацията\", увери Кинг. \r\nВ опит да ограничи средствата за действие на терористи в Европа, ЕК подготвя препоръки за ограничаване на достъпа до вещества, използвани за производство на взривни вещества, а в рамките на Европол ще бъде създаден друг план за действие за борба с подготовката на нападения срещу химични, биологични, радиологични и ядрени вещества. \r\nВ допълнение към горепосоченото се очаква ЕК да представи план за създаване на Европейска разузнавателна служба,  която да координира съществуващите национални разузнавателни служби на страните от ЕС.\r\n*** Всеки ден в света умират около 15 хил. деца под петгодишна възраст. Това се казва в доклад на ООН.\r\nСъгласно представената информация, през 2016 г. са загинали общо 5,6 млн. деца. През 2000 г. техният брой е бил 9,9 млн. УНИЦЕФ обаче е загрижен за наблюдаваните тенденции: делът на новородените, които умират малко след раждането им се е увеличил от 41 % на 46 %. Всеки ден умират хиляди бебета, които са на не повече от 28 дни, се казва в доклад на Детския фонд на обединените нации.\r\n*** Според посланика на САЩ в ООН Ники Хейли Съветът за сигурност проявява „къгогледство“ по отношение на Иран.\r\n„Иран трябва да бъде съден като цяло за своето агресивно, дестабилизиращо и незаконно поведение. Всичко останало би било глупаво“, заяви Хейли в рамките на заседание в органа, посветено на ситуацията в региона. \r\nПочти всяка заплаха за мира и сигурността в Близкия изток е свързана с „незаконното поведение\" на Иран, подчерта американският дипломат.\r\nПо-рано държавният глава на САЩ Доналд Тръмп обяви налагането на нов, по-строг курс на Вашингтон спрямо Техеран.\r\n***", "date": "2017.10.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/19/2448317/sputniksarbiya-shtabat-na-nato-v-saraevo-saobshti-che-prodalzhi-satrudnichestvoto-s-darzhavnite-institutsii-vapreki-rezolyutsiyata-za-voenen-neutralitet-na-republika-srabska.html", "text": "Щабът на НАТО в Сараево разпространи съобщение, в което се казва, че Алиансът ще продължи сътрудничеството си с държавните институции на страната и подкрепата за нейната пълна евроатлантическа интеграция, въпреки различните настроения и резолюцията на Република Сръбска за обявяване на военен неутралитет, пише сръбското издание на руския \"Спутник\".\r\nВ съобщението се казва, че \"решението на парламента на Република Сръбска за обявяването на военен неутралитет е противоконституционно и ще предизвика силни реакции\".. Тереза Герова", "date": "2017.10.19", "title": "\"Спутник\"(Сърбия): Щабът на НАТО в Сараево съобщи, че продължи сътрудничеството с държавните институции, въпреки резолюцията за военен неутралитет на Република Сръбска"}
{"url": "http://www.focus-news.net/news/2017/10/19/2448318/yambol-izzeti-sa-8-rasteniya-ot-roda-na-konopa-pri-proverka-na-chasten-imot-v-selo-dennitsa.html", "text": "Полицаи от Елхово иззеха растения от рода на конопа от частен имот в село Денница. Това съобщиха от Областна дирекция на МВР – Ямбол. Полицейската операция е проведена на 18 октомври. В хода на  процесуално-следствените действия, проведени под ръководството на Елховската районна прокуратура, са иззети 8 растения с височина около 185 см. Съдържанието на наркотично вещество е потвърдено от направения наркотест. При проведените оперативно-издирвателни действия е установен 35-годишен мъж, съпричастен към засяване и отглеждане на насажденията. Той е задържан с полицейска заповед за срок до 24 часа. Работата по случая продължава в рамките на образуваното досъдебно производство.", "date": "2017.10.19", "title": "Ямбол: Иззети са 8 растения от рода на конопа при проверка на частен имот в село Денница"}
{"url": "http://www.focus-news.net/news/2017/10/19/2448319/vidin-66-godishen-mazh-e-postradal-pri-pozhar-v-selo-sinagovtsi.html", "text": "66-годишен мъж от село Синаговци е пострадал при пожар, предизвикан от газова бутилка, съобщиха от ОДМВР – Видин. Техническа неизправност в газова бутилка предизвикала пожар в частна стопанска постройка в село Синаговци. Сигналът е получен вчера в 17.38 часа. Огънят унищожил 30 кв. м покривна конструкция и домашно имуществo. Екипи на РС ПБЗН - Видин с два автомобила потушили пожара. Бързата намеса на огнеборците предотвратила разрастването на огъня, спасени са намиращите се в непосредствена близост три сгради. При опит за загаси огъня е пострадал е 66-годишен мъж, който след медицински преглед е освободен за домашно лечение.", "date": "2017.10.19", "title": "Видин: 66-годишен мъж е пострадал при пожар в село Синаговци"}
{"url": "http://www.focus-news.net/news/2017/10/19/2448320/metodi-chimev-kmet-na-obshtina-dupnitsa-blagoustroyavaneto-na-infrastrukturata-e-osnovniyat-prioritet-v-proektite-po-koito-obshtinata-raboti.html", "text": "Благоустрояването на инфраструктурата е основният приоритет в реализираните проекти. Това каза пред Радио „Фокус” – Кюстендил инж. Методи Чимев, кмет на Община Дупница. По думите му в момента се реализира най–важният през този период проект. Това е рехабилитация на най-големия жилищен комплекс в града – жк. „Бистрица”. „Стартирахме една част от този проект с подмяна на водопровод, това беше и основната идея за реализиране на проекта, осигурихме финансови средства от регионалното министерство за подмяна на водопровод. През ПУДОС беше гласувано преди месец и за подмяна на канал, така че нещата вървят, метеорологичните условия ще кажат докога може да бъде реализиран в рамките на тази календарна година. Това, което остане ще бъде в следващата година”, каза Методи Чимев. Според него всички усилия на кметския екип са насочени в посока инфраструктура, защото това е сериозният проблем в града и общината – подземната и наземната инфраструктура. „Затова е и другия голям проект, който е по интегриран градски транспорт, идеята беше тази. Основно тази – около 7 км в рамките на 6 – 7 улици, подмяна, рехабилитация, преасфалтиране”, каза Методи Чимев.\r\nВенцеслав ИЛЧЕВ", "date": "2017.10.19", "title": "Методи Чимев, кмет на Община Дупница: Благоустрояването на инфраструктурата е основният приоритет в проектите, по които Общината работи"}
{"url": "http://www.focus-news.net/news/2017/10/19/2448321/dobrich-protesten-miting-shestvie-protiv-dobiva-na-gaz-v-regiona-se-sastoya-v-general-toshevo.html", "text": "Протестен митинг-шествие против добива на газ в региона се състоя в град Генерал Тошево, предаде кореспондентът на Радио „Фокус” – Варна. „По-добре зърно от фуражи, отколкото газ от сондажи\", е мотото на протеста, организиран от Инициативна група. Много граждани се събраха на площада в добруджанския град, откъдето започна и шествието, в знак на протест срещу заявеното инвестиционно намерение от фирма за проучване и добив на газ в този регион. Сред събралите се граждани беше кметът на Генерал Тошево Валентин Димитров, който изрази своята съпричастност. Бе представена обща декларация, която обединява граждани, политически структури и НПО, като всички категорично се обявяват срещу заявеното инвестиционно намерение, защото подобни дейности ще нарушат екологичното равновесие, например може да се стигне до замърсяване на подпочвени води. Добруджа е основно земеделски район, който е сред най-големите производители на зърно и други селскостопански култури в страната. Декларацията е подкрепена и от природозащитници. Бе оповестено, че утре подобен протест ще бъде организиран пред сградата на РИОСВ във Варна. Бе подчертано, че митингът е знак за обединението на всички, които милеят за природата и хората на Добруджа. Стартирана е подписка в подкрепа на декларацията, като до момента са събрани над 2000 подписа в община Генерал Тошево и над 600 в община Шабла.\r\nНа 20 октомври ще бъде организирано протестно шествие с автомобили от центъра на Генерал Тошево в посока Кардам и границата с Република Румъния. На 28 октомври също ще има протестно шествие, организирано от земеделци, които ще излязат на пътя със свои машини по същия маршрут. \r\nЖулиета НИКОЛОВА", "date": "2017.10.19", "title": "Добрич: Протестен митинг-шествие против добива на газ в региона се състоя в Генерал Тошево"}
{"url": "http://www.focus-news.net/news/2017/10/19/2448322/kmetat-na-burgas-dimitar-nikolov-kam-lekarite-pozhelavam-vi-zdrave-i-energiya-s-koito-da-prodalzhavate-otgovorno-i-s-lyubov-da-se-grizhite-za-zdraveto-na-horata.html", "text": "Пожелавам Ви здраве и енергия, с които да продължавате отговорно и с любов да се грижите за здравето на хората. Това казва в кметът Димитър Николов в поздравителен адрес към бургаските лекари по повод професионалния им празник, съобщиха от пресцентъра на Община Бургас. В поздравителния адрес на кмета Николов се посочва още: „Уважаеми лекари, изключително ми е приятно да Ви поздравя по повод Деня на българския лекар – 19 октомври. Използвам случая да изразя своята признателност за силите и професионализма, с които отстоявате принципите на тази благородна професия, водейки ежедневно битка в името на човешкото здраве и живот. Сега пред нас има още една цел – в Бургас да бъде създаден така желаният от всички нас медицински факултет. Той ще гарантира едно много по-високо ниво на медицинската помощ в нашия град и ще осигурява така необходимите специалисти. Вярвам, че с общите ни усилия тази кауза ще се увенчае с успех. Пожелавам Ви здраве и енергия, с които да продължавате все така отговорно и с любов да се грижите за здравето на хората и нека свети Йоан Рилски, чиято памет почитаме днес, винаги да Ви закриля!“", "date": "2017.10.19", "title": "Кметът на Бургас Димитър Николов към лекарите: Пожелавам Ви здраве и енергия, с които да продължавате отговорно и с любов да се грижите за здравето на хората"}
{"url": "http://www.focus-news.net/news/2017/10/19/2448323/madrid-i-barselona-prodalzhavat-po-patya-na-konfrontatsiyata-obzor.html", "text": "Кризата между Мадрид и Барселона продължава да ескалира. В четвъртък, 19 октомври, лидерът на регионалното правителство в Барселона Карлес Пучдемон отговори на ултиматума, поставен от централните власти в Мадрид в последната минута преди изтичането на срока (11 часа българско време). Независимост на Каталуния не е обявена, но ще бъде декларирана, ако правителството на Мариано Рахой продължи с „репресиите\", т.е. активира член 155 от Конституцията, който предвижда суспендиране на автономните правомощия на региона.\r\n„Ако централното правителството продължава да блокира диалога и продължава репресиите, парламентът на Каталуния може, ако сметне за подходящо, да пристъпи към гласуване на официална декларация за независимост\", бе казано в писмото, изпратено от Барселона до испанския министър-председател Рахой. \r\nРеакцията на Мадрид не закъсня. Минути след като регионалният лидер Карлес Пучдемон поясни, че не е обявена независимост на автономния регион, но предупреди, че може да се стигне до подобна стъпка, правителството на премиера Мариано Рахой потвърди, че ще предприеме стъпки за суспендиране на автономните правомощия на Каталуния.\r\n„Испанското правителство ще продължи процедурите, описани в член 155 от Конституцията, за възстановяване на законността в каталунското самоуправление\", стана ясно от изявление на централните власти. \r\nПоследва свикване на извънредна среща на кабинета, насрочена за следобедните часове на събота, 21 октомври. В рамките й ще бъдат обсъдени следващите действия на Мадрид за активирането на член 155 от Конституцията, който позволява на централните власти да поемат пряк контрол върху даден регион при изключителни обстоятелства.\r\nОще на 8 октомври испанският министър-председател не изключи възможността за разпускането на регионалното правителство в Барселона, ако управляващите в региона не се откажат от обявяване на независимост на Каталуния. „Не изключвам нищо“, увери Рахой пред медиите в отговор на въпрос дали се допуска задействането на член 155 от Основния закон на кралството. \r\nДо изострянето на отношенията между Мадрид и Барселона се стигна след организирането на референдума за независимост на Каталуния, проведен на 1 октомври – въпреки ожесточеното противопоставяне на централното правителство.  Тереза Герова", "date": "2017.10.19", "title": "Мадрид и Барселона продължават по пътя на конфронтацията (ОБЗОР)"}
{"url": "http://www.focus-news.net/news/2017/10/19/2448324/elena-yoncheva-bsp-prez-ogradata-po-balgaro-turskata-granitsa-za-minuti-minavat-po-40-dushi-po-barzo-otkolkoto-avtobus-s-bezhantsi-prez-kpp.html", "text": "През оградата по българо-турската граница за минути минават по 40 души - по-бързо отколкото автобус с бежанци през КПП. Това каза  говорителят на БСП Елена Йончева пред журналисти във връзка с филма си за българо-турската граница, предаде репортер на Агенция „Фокус“. „Знаете, че са отпуснати почти 200 млн. и за съжаление не е реализиран първоначалният проект, който е одобрен от МВР. За това имаме документи. Реализиран е друг проект, в резултат на което оградата пада, чупи се. През нея минават буквално за минути по 40 души. Това съм го виждала, регистрирала съм го, снимала съм го. През оградата преминават по-бързо отколкото автобус с бежанци, които биха минали през КПП“, каза Йончева. Тя заяви, че преди два дни (на 17 октомври) е направила снимка в района на Малко Търново, на която се вижда, че има един голям изкоп от 5 до 3 метра. По думите й в продължение на две седмици той не е зарит. Йончева съобщи и, че в този район е имало паднала ограда, която е била възстановена последните две седмици. Говорителят на БСП поясни, че когато преди два дни е била в района на Малко Търново и е искала да документира съществуването на огромния ров й е било казано първоначално, че се извършват оперативно-издирвателни действия, поради което не може да бъде допусната. „След много тежък разговор с „Гранична полиция“ ми дадоха достъп до това място“, посочи Йончева. Тя поясни, че като депутат има достъп до оградата и като такава събира информация и факти. „ПГ на „БСП за България“ внесе сигнал в прокуратурата, за това че имаме съмнение за много тежки корупционни практики, свързани с изграждането на тази ограда“, коментира Йончева. По думите й в момента главна прокуратура и ДАНС разследват.\r\nДеница КИТАНОВА", "date": "2017.10.19", "title": "Елена Йончева, БСП: През оградата по българо-турската граница за минути минават по 40 души - по-бързо отколкото автобус с бежанци през КПП"}
{"url": "http://www.focus-news.net/news/2017/10/19/2448325/metodi-chimev-kmet-na-obshtina-dupnitsa-raboti-se-aktivno-po-otnoshenie-na-sigurnostta-za-zhitelite-v-obshtinata.html", "text": "Работи се активно по отношение на сигурността за жителите в общината. Това каза пред Радио „Фокус” – Кюстендил инж. Методи Чимев, кмет на Община Дупница. По думите му това, което Община Дупница прави, го прави съвместно с Районното управление. Тази календарна година са подменени една част от камерите, които са монтирани в района на центъра за видеонаблюдение, поставени са и около 70 нови камери. „Което предполага, че в посока сигурност сме направили, това което трябва или поне сме създали предпоставки. Останалото е взаимна връзка с колегите от полицията”, каза Методи Чимев. По думите му по отношението на сигурността при работните места за населението от Дупница, има липсата на квалифицирана работна ръка. „Ние имаме работници, но нямаме квалифицирана работна ръка. Дано това да бъде преодоляно в близките година – две, но от друга страна, не само големите инвеститори биха запълнили тази ниша. Неслучайно темата туризъм започва да става актуално, не случайно това е ниша, която с нашите усилилия се надявам да дадат резултат”, каза Методи Чимев.\r\nВенцеслав ИЛЧЕВ", "date": "2017.10.19", "title": "Методи Чимев, кмет на Община Дупница: Работи се активно по отношение на сигурността за жителите в общината"}
{"url": "http://www.focus-news.net/news/2017/10/19/2448326/boris-yachev-obedineni-patrioti-valeri-simeonov-nyama-da-tsepi-basma-na-korneliya-ninova-i-elena-yoncheva-i-shte-gi-dade-pod-sad.html", "text": "Упълномощен съм от Валери Симеонов да кажа едно изречение: „Няма да цепи басма на Корнелия Нинова и Елена Йончева. Ще ги даде под съд и двете за подобни лъжливи внушения“. Това каза пред журналисти в парламента секретарят на ПГ на „Обединени патриоти“ Борис Ячев, предаде репортер на Агенция „Фокус“. Изказването му дойде след прочетената от Корнелия Нинова декларация и след коментара на Елена Йончева пред журналисти, че през оградата по българо-турската граница за минути минават по 40 души - по-бързо отколкото автобус с бежанци през КПП.\r\nЛюба АЛЕКСИЕВА", "date": "2017.10.19", "title": "Борис Ячев, „Обединени патриоти“: Валери Симеонов няма да цепи басма на Корнелия Нинова и Елена Йончева и ще ги даде под съд"}
{"url": "http://www.focus-news.net/news/2017/10/19/2448327/premierat-boyko-borisov-se-sreshtna-sas-sastezatelya-po-karate-todor-sabev-koyto-poluchi-mozachen-kravoizliv-evropeyskoto-parvenstvo-po-shotokan-karate-do-v-sarbiya.html", "text": "Министър-председателят Бойко Борисов се срещна със състезателя по карате Тодор Събев, който получи мозъчен кръвоизлив след нерегламентиран удар по време на Европейското първенство по шотокан карате-до в Сърбия през май тази година. Това съобщиха от правителствената информационна служба. Премиерът се информира за здравословното състояние на Събев след претърпения инцидент и за необходимостта от допълнителна подкрепа. Европейският ни шампион увери Борисов, че се възстановява бързо и че през следващата година ще се върне към активната си тренировъчна и състезателна дейност.  \r\nОт свое име и от името на Българската федерация по шотокан карате-до Тодор Събев изрази благодарността си към премиера Борисов и към министъра на здравеопазването Николай Петров за незабавната реакция след инцидента. Тогава по разпореждане на министър-председателя Бойко Борисов екипаж от авиогрупа „Враждебна“ излетя с транспортния самолет „Спартан“ за Белград, за да транспортира Тодор Събев до ВМА.", "date": "2017.10.19", "title": "Премиерът Бойко Борисов се срещна със състезателя по карате Тодор Събев, който получи мозъчен кръвоизлив Европейското първенство по шотокан карате-до в Сърбия"}
{"url": "http://www.focus-news.net/news/2017/10/19/2448328/ministar-nikolina-angelkova-kam-studentite-ot-su-turizmat-e-izklyuchitelno-perspektiven-za-mladi-i-obrazovani-hora.html", "text": "\"По данни на Световния съвет по туризъм и пътувания през 2016 г. в отрасъла и свързаните с него икономически дейности у нас е формиран брутен вътрешен продукт на стойност над 11.6 млрд. лв., което е близо 13% от показателя за страната. За този период работещите в сектора и свързаните с него отрасли са били 363 хил. души, което е близо 12% от всички заети лица в България. Туризмът е сред най-динамично развиващите се отрасли в българската икономика. Седем от всеки 100 евро, инвестирани у нас, са вложени в туризма. Цифрите са достатъчно показателни за перспективите, които открива секторът за реализацията на младите и образовани хора\". Това заяви министърът на туризма Николина Ангелкова по време на тържествена церемония по повод 50 години от създаването на специалността „Туризъм“ в Софийския университет „Св. Климент Охридски” и 45 години от учредяването на Катедра „География на туризма“, съобщиха от пресцентъра на Министерство на туризма. На събитието присъстваха и заместник-ректорът на университета проф. дфзн. Николай Витанов, както и доц. д-р Мариана Асенова, ръководител на Катедра „География на туризма“.\r\nМинистър Ангелкова поздрави студентите и представителите на академичната общност за качественото образование, усилията и стремежа към високо ниво на обучение, които са изключително необходими за подготовката на компетентни и конкурентоспособни кадри в сектора. \"Немислимо е България да бъде разпознаваема, привлекателна и търсена туристическа дестинация за четири сезона, без помощта и професионалността на кадрите, които се посвещават на важния за просперитета на България сектор\", заяви Ангелкова и допълни, че положителните статистически данни потвърждават развитието на родния туризъм. \r\n\"Данните до момента показват, че отново ще имаме успешна година в туризма след рекордната 2016 – тя даде върхови постижения в сектора, откакто за него се води официална статистика. От началото на годината до края на август общият брой посещения на чуждестранни туристи в България 6 532 994. Ръстът спрямо същия период на миналата година е близо 8%, сочат данните на НСИ. Секторът се развива устойчиво и надграждаме постигнатото\", отбеляза министърът на туризма.\r\nАнгелкова увери студентите и представителите на академичната общност, че Министерство на туризма ще подкрепи и ще бъде партньор на всяка добра инициатива, която ще стимулира развитието на България като търсена и предпочитана туристическа дестинация.", "date": "2017.10.19", "title": "Министър Николина Ангелкова към студентите от СУ: Туризмът е изключително перспективен за млади и образовани хора"}
{"url": "http://www.focus-news.net/news/2017/10/19/2448329/burgas-7-dushi-sa-s-povdignati-obvineniya-za-uchastie-v-prestapna-grupa-za-razprostranenie-na-narkotichni-veshtestva.html", "text": "Днес, 19 октомври 2017 г., в Специализирания наказателен съд беше внесено искане от страна на Специализираната прокуратура за вземане на мярка за неотклонение „Задържане под стража“ спрямо Станислав Панайотов, Дойчин Иванов, Даниел Кичуков, Божидар Москов, Недялко Гетов, Емил Гетов и Димитър Йончев, с повдигнати обвинения за ръководене и участие в организирана престъпна група, създадена с цел разпространение на наркотични вещества на територията на гр. Бургас и гр. Поморие. Това съобщиха от пресцентъра на Специализирания наказателен съд. Делото ще се разгледа в 15:00 часа от 6 състав на Специализирания наказателен съд.", "date": "2017.10.19", "title": "Бургас: 7 души са с повдигнати обвинения за участие в престъпна група за разпространение на наркотични вещества"}
{"url": "http://www.focus-news.net/news/2017/10/19/2448330/api-do-27-noemvri-se-podavat-ofertite-v-obshtestvenata-porachka-za-proektirane-i-stroitelstvo-na-tunel-zheleznitsa-na-am-struma.html", "text": "Агенция „Пътна инфраструктура“ стартира нова открита процедура за „Проектиране и строителство на автомагистрала „Струма“ Лот 3.1 Тунел „Железница“. Това съобщиха от пресцентъра на Агенция \"Пътна инфраструктура\". Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.\r\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена в три позиции, за да може на обекта да се работи едновременно и проектът да завърши в срока на ОПТТИ 2014-2020 г.\r\nОбособените позиции са следните:\r\nОбособена позиция №1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“. Индикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни. \r\nОбособена позиция №2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери. Индикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни.\r\nОбособена позиция №3: Подучастък №3 от км 369+000 до км 370+400. Индикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.\r\nКандидатите могат да подават офертите си до 17,30 ч. на 27 ноември 2017 г. Те ще бъдат отворени в 14 ч. на 28 ноември 2017 г.", "date": "2017.10.19", "title": "АПИ: До 27 ноември се подават офертите в обществената поръчка за проектиране и строителство на тунел „Железница“ на АМ „Струма“"}
{"url": "http://www.focus-news.net/news/2017/10/19/2448331/elena-yoncheva-bsp-ministerski-savet-inkriminira-razsledvaneto-na-koruptsiyata-i-vavezhda-tsenzura.html", "text": "Министерски съвет инкриминира разследването на корупцията и въвежда цензура. Това каза пред журналисти говорителят на БСП Елена Йончева във връзка с филма си за българо-турската граница, предаде репортер на Агенция „Фокус“. „Вчера Министерски съвет взе решение оградата по българо-турската граница, така нареченото инженерно възпрепятстващо съоръжение, да бъде в списъка на обектите, които са от стратегическо значение за националната сигурност. Това означава, че оградата и всяка тема, свързана с преминаването и качеството на строителството на оградата на българо-турската граница, се превръща в държавна тайна. Този извод си правя аз. Това означава, всяко настоящо и бъдещо корупционно разследване по тази тема, се цензурира“, заяви Йончева. Говорителят на БСП подчерта, че от 3 месеца прави свое разследване като журналист и като депутат за качеството на това съоръжение. „Това не е лична забрана, това е забрана за всички журналисти. Това е забрана за всички нас. Това е забрана за разговора на тази тема. Разследването на корупцията се засекретява, превръща се в тема на национална сигурност. Разследването на корупция се инкриминира“, заяви депутатът.  По думите й държавата налага цензура на журналисти и на депутати, които искат да изнасят факти за корупционни практики не само при строителството на оградата, но за наличието на бежански канали, защото по думите й такива има. „За това също има достатъчно много доказателства. Знае се кои са хората, които стоят зад тези бежански канали, но мерки не се взимат. Защо, аз не знам. Компетентните органи трябва да кажат защо не се взимат мерки. Може би правят разследване в момента, аз не знам, но като депутат и като журналист съм длъжна да алармирам“, заяви Йончева. Говорителят на БСП поясни, че нейният филм не се финансира от никого. „Снимам го с моя камера, монтирам го на моя компютър. Част от кадрите съм ги снимала и аз. В последните дни съм в разговор с няколко телевизии. Не знам дали те ще се решат да излъчат кадрите. Прави впечатление, че решението на МС да се засекрети оградата, при положение, че тя вече се снима откъде ли не, според мен цели именно да не се излъчват тези кадри“, поясни Йончева.  Според нея на този етап тези, които излъчат кадрите от филма, няма да понесат никаква наказателна отговорност, защото във включването на оградата сред стратегическите обекти от национална сигурност, не означава ,че няма право да се излъчват тези кадри. Сред този списък е също така БДЖ, никой не забранява да снимаме влакове и да ги показваме. 10 язовира, Мтел, „Виваком“. На този етап не мисля, че ще има някакво наказателно преследване“, посочи Йончева.  \r\nДеница КИТАНТОВА", "date": "2017.10.19", "title": "Елена Йончева, БСП: Министерски съвет инкриминира разследването на корупцията и въвежда цензура"}
{"url": "http://www.focus-news.net/news/2017/10/19/2448332/shumen-s-kontsert-na-tantsov-sastav-haydu-zapochnaha-chestvaniyata-po-povod-denya-na-balgaro-ungarskoto-priyatelstvo.html", "text": "С концерт на танцов състав „Хайду“ от Дебрецен започнаха честванията на Деня на българо-унгарското приятелство в Шумен, предаде репортер на Радио „Фокус“ - Шумен. Ансамбълът, който неотдавна е отбелязал 60-години от основаването си, е почетен гост на двудневните прояви. Официалното откриване се състоя в залата на Младежкия дом. В тържествения концерт от българска страна се включиха ансамбъл „Шумен“, хор „Сладкопойна чучулига“ към НЧ „Тодор Петков 1963“ и вокална група „Шаренийки“ от Второ основно училище „Д-р Петър Берон“. Найден Косев, заместник-кмет по образование и култура в Община Шумен поздрави участниците и гостите на събитието. „Днес сме в тази зала, за да подкрепим не само една иниицатива, а за да заявим своята готовност да разширяваме нашите взаимни отношения и връзки с унгарската страна и занапред, и да вървим заедно по европейския път на развитие“, каза Косев. Слово за празника поднесе и Шарлота Папай, лектор по унгарски език в шуменския университет. Тя посочи, че в течение на столетия унгарци и българи са другари по съдба, като това приятелството се съхранява и до днес. „Това ни дава сили да се уважаваме, да си помагаме и да се подкрепяме в днешния бурен свят, този ден ни напомня да си обърнем взаимно внимание, да познаваме и приемаме културата, историята, езиците и обичаите си, така душите ни се облагородяват и можем да живеем в мир и разбирателство с останалите народи на Европа“, заяви Шарлота Папай. Програмата на честванията днес продължава с ученическа викторина „По стъпките на унгарските емигранти в Шумен“, от 15.00 часа в къщата музей „Лайош Кошут“, а от 17.00 часа в Регионалната библиотека „Стилиян Чилингиров“ ще бъде подредена изложба „Унгарската литература в България 2008-2017“. Проявите през първия ден ще завършат с “Нощ на приятелството” с участието на танцовия състав “Хайду” от Дебрецен, танцовата формация“ „Фамилия Европа“ към НЧ „Напредък 1869“, ансамбъл „Шумен“ и ансамбъл “Веселина“ към НЧ „Стилиян Чилингиров 1963“.\r\nИвелина ИВАНОВА", "date": "2017.10.19", "title": "Шумен: С концерт на танцов състав „Хайду“ започнаха честванията по повод Деня на българо-унгарското приятелство"}
{"url": "http://www.focus-news.net/news/2017/10/19/2448333/dnevno-bosna-i-hertsegovina-milorad-dodik-interesat-na-republika-srabska-ne-e-v-nato.html", "text": "Президентът на Република Сръбска Милорад Додик заяви, че след приемането на резолюцията за защита на конституционния ред и за обявяването на военен неутралитет очаква всички представители на Република Сръбска във федералните органи да страната да преустановят каквато и да била дейност, която приближава Босна и Херцеговина към НАТО, предава босненското електронно издание Dnevno, като се позовава на интервю на Додик пред RTRS (Радио-телевизия Република Сръбска).\r\nВ интервюто президентът на Република Сръбска заявява, че \"интересът на Република Сръбска не е в НАТО, защото нищо не е получила от НАТО и го свързва само със срамната присъда за Хан Пйесак (решение за отнемане на военно имущество на босненските сърби - б.р.)\"\r\nСпоред Додик част от сценария срещу Република Сръбска е напускането на парламента от опозицията по време на гласуването на резолюцията за военен неутралитет.. Тереза Герова", "date": "2017.10.19", "title": "Милорад Додик: Интересът на Република Сръбска не е в НАТО"}
{"url": "http://www.focus-news.net/news/2017/10/19/2448334/inzh-emiliya-tuneva-zam-kmet-na-obshtina-blagoevgrad-dnes-zapochvame-parvoto-tsyalostno-obnovyavane-na-ploshtad-georgi-izmirliev-makedonocheto.html", "text": "Днес започваме първото цялостно обновяване на площад „Георги Измирлиев – Македоночето“, изграден в годините 1985 – 1987. Това обяви на пресконференция инж. Емилия Тунева, заместник-кмет по строителство и сигурност в Община Благоевград, предаде репортер на Радио \"Фокус\" - Пирин. Тя обясни, че цялостното наименование на обектът е „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. Той се изпълнява в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. Обектът е на стойност ‎5 462 423.98 лв. Инж. Тунева каза още, че площадът е със силно обществено значение и представителни функции, а високата му посещаемост е предпоставка за неговата реконструкция. „Проектът цели максимално запазване на настоящото архитектурно-художествено оформление на обекта. Цветовото решение на площада ще бъде запазено в оригиналният му вид, като доказан символ на града“, посочи Тунева. Тя допълни, че реализирането на обекта е насочено към създаване на достъпна, безопасна и уютна градска среда, посредством предприемането на няколко вида мерки. „Рехабилитация на пешеходната зона с висока обществена значимост; хидроизолиране на основата за новите подови настилки; изграждане на съоръжения за улеснен достъп на хората в неравностойно положение до важни обществени, административни и културни сгради; подобряване на зоните за отдих и развлечение в централната градска част; подобряване на сигурността, безопасността и енергийната ефективност чрез изграждане на енергоспестяващо улично осветление и други“, обясни инж. Тунева. Тя подчерта, че с реализацията на обекта цялостния облик на Благоевград ще бъде променен във възможно най-добрата посока.\r\nЛивия НИНОВА", "date": "2017.10.19", "title": "Инж. Емилия Тунева, зам.-кмет на Община Благоевград: Днес започваме първото цялостно обновяване на площад „Георги Измирлиев – Македоночето“"}
{"url": "http://www.focus-news.net/news/2017/10/19/2448335/plovdiv-kurban-razdadoha-na-poveche-ot-400-dushi-v-dvora-na-tsarkvata-sv-ivan-rilski-po-sluchay-hramoviya-praznik.html", "text": "Курбан за здраве и благополучие раздадоха на повече от 400 души в двора на църквата „Св. Иван Рилски“ по случай храмовия празник, предаде репортер на Радио “Фокус” - Пловдив. Курбанът е осигурен от кмета на Район “Северен” Ральо Ралев и организацията на ПП ГЕРБ при район „Северен“ начело със Стефан Дедев. Храната освети отец Лазар след архиерейска света литургия, възглавена от Негово Високопреосвещенство Пловдивския митрополит Николай.\r\nЦветана ТОНЧЕВА", "date": "2017.10.19", "title": "Пловдив: Курбан раздадоха на повече от 400 души в двора на църквата „Св. Иван Рилски“ по случай храмовия ѝ празник"}
{"url": "http://www.focus-news.net/news/2017/10/19/2448336/elena-yoncheva-bsp-vsyako-razsledvane-na-balgaro-turskata-granitsa-tryabva-da-pomogne-propuskite-da-badat-korigirani-za-da-mozhem-da-vlezem-v-shengen.html", "text": "Всяко разследване на българо-турската граница трябва да помогне пропуските да бъдат коригирани, за да можем да влезем в Шенген. Това каза говорителят на БСП Елена Йончева пред журналисти във връзка с филма си за българо-турската граница, предаде репортер на Агенция „Фокус“.  Говорителят на БСП поясни, че преди няколко месеца от БСП са казали, че оградата не се охранява със съответните визуални средства и те не работят. „От три години системата за информационно наблюдение, това са камери, датчици в най-деликатните части, там откъдето минават най-много бежанци, не работят“, заяви Йончева. По думите й когато е поставила този въпрос, е отговорено, че е изтекъл договорът за поддръжка. „Вие представяте ли си, две години и половина камерите не работят, оградата само по себе си не може да пази. Тя възпрепятства, тя забавя. Тя може да възпрепятства ефективно, ако е направена както трябва, първо и второ, ако е изградена цялата система за наблюдение“, посочи Йончева. По думите й информацията, която ние даваме би трябвало да помогне западните ни партньори и ЕС да имат доверие на България. Тя припомни, че BBC наскоро е излязла с материал, в който се казва, че има много засилен трафик на бежанци през българо-турската граница. „Това са наши колеги, които поставят този въпрос. Нали не мислите, че местните дипломати, представителите на ЕС не са наясно с това“, заяви Йончева. \r\nДеница КИТАНОВА", "date": "2017.10.19", "title": "Елена Йончева, БСП: Всяко разследване на българо-турската граница трябва да помогне пропуските да бъдат коригирани, за да можем да влезем в Шенген"}
{"url": "http://www.focus-news.net/news/2017/10/19/2448337/parlamentat-prie-na-parvo-chetene-promeni-v-zakona-za-sobstvenostta-i-polzvaneto-na-zemedelskite-zemi-s-koito-dogovorat-za-naem-na-zemi-shte-se-sklyuchva-samo-ot-sobstvenika.html", "text": "Парламентът прие на първо четене промени в Закона за собствеността и ползването на земеделските земи, с които договорът за наем на земи ще се сключва само от собственика, предаде репортер на Агенция „Фокус“.  На вниманието на депутатите бяха поставени три законопроекта за промени в Закона за собствеността и ползването на земеделските земи: на ГЕРБ, БСП и „Обединени патриоти“. „За“ закона на ГЕРБ гласуваха 102 народни представители, „против“ – 27 и „въздържали се“ – 21, с което той бе приет. Законопроектът на „Обединени патриоти“ бе приет с 128 „за“, против“ - 1 и „въздържали се“ - 18, с което и той бе приет. Законопроектът на БСП бе отхвърлен. Промените, внесени от ПГ на ГЕРБ целят въвеждане на специален законов ред, гарантиращ правата на собствениците при управлението на земеделските им земи, както и постигане на правна сигурност по отношение на подписаните вече договори. Изменението на ГЕРБ предвижда договор за наем на земеделски земи да се сключва само от собственика или от упълномощеното от тях лице. Предвижда се министърът на земеделието, храните и горите да утвърждава правила за регистриране на договорите за наем на земеделска земя в общинските служби по земеделие. Внесеният от ПГ на „Обединени патриоти“ текст е с цел да защити собствениците и ползвателите на земеделски земи, чиито права са засегнати от схема за контрол върху ползването на големи земеделски площи чрез сключването на договори за наем на чужди имоти. От „ПГ на БСП за България“ предлагаха създаване на нарочен регистър, който да осигурява информация за това кои са собствениците на земеделски земи и кои са ползвателите.\r\nДеница КИТАНОВА", "date": "2017.10.19", "title": "Парламентът прие на първо четене промени в Закона за собствеността и ползването на земеделските земи, с които договорът за наем на земи ще се сключва само от собственика"}
{"url": "http://www.focus-news.net/news/2017/10/19/2448338/d-r-kostadin-koev-po-povod-denya-na-balgarskiya-lekar-da-priemesh-dobrovolno-da-se-izpravish-pred-stradanieto-i-bolestta-e-vazmozhno-samo-kogato-rabotata-e-prizvanie.html", "text": "Кметът на Община Велинград д-р Костадин Коев изпрати Поздравителен адрес до лекарите в родопския град по повод Деня на българския лекар – 19 октомври, съобщиха за Радио „Фокус“ – Пазарджик от пресцентъра на Община Велинград. „Ежедневните предизвикателства, пред които сте поставени,  изискват качества, които не всеки притежава. Да приемеш доброволно да се изправиш пред страданието и болестта е възможно само тогава, когато усещаш работата си като призвание да помагаш и да бъдеш полезен. Благодаря Ви за труда и грижите! Бъдете все така всеотдайни в денонощния си труд в името на най-важната ценност – човешкия живот. Пожелавам Ви много вяра и оптимизъм, за да постигате професионална и лична удовлетвореност, да се докажете като отговорни и милосърдни професионалисти, на които е поверено човешкото здраве“, казва в приветствието си д-р Коев. Той пожелава на всички лекари здраве, спокойствие, благоденствие и непрестанен стремеж към усъвършенстване, защото го заслужават като хора, които носят най-голямата отговорност за другите и имат най-благородната професия в света – тази, която буди доверие, грижи се за живота и съхранява надеждата.", "date": "2017.10.19", "title": "Д-р Костадин Коев, по повод Деня на българския лекар: Да приемеш доброволно да се изправиш пред страданието и болестта е възможно само, когато работата е призвание"}
{"url": "http://www.focus-news.net/news/2017/10/19/2448339/d-r-atanas-kambitov-kmet-na-blagoevgrad-sled-obnovyavaneto-na-ploshtad-georgi-izmirliev-makedoncheto-toy-shte-pridobie-edno-po-savremenno-izlachvane.html", "text": "След обновяването на площад „Георги Измирлиев – Македончето“ той ще придобие едно по-съвременно излъчване. Това каза за Радио „Фокус“ – Пирин д-р Атанас Камбитов, кмет на Община Благоевград след церемонията „Първа копка“ на обект: „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак““, реализиран в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. „Между другото проектът е съобразен със съществуващото архитектурно и художествено решение и то съвсем не случайно. Преди 30 години знаете, че това са били най-мащабните строителни дейности в Благоевград или така наречения „Дипломатически корпус“. С времето площадът и пространството около него се превърнаха в символ на Благоевград и всъщност идеята ни бе именно да запазим този символ и да го подобрим“, каза още д-р Атанас Камбитов. Той посочи, че площадът е издържал 30 години, затова се надява, че след ремонта той ще издържи поне още толкова. Според него това е и предизвикателство за самите строители, които са наясно, че материалите, които са използвани преди години са много по-качествени от сегашните. Д-р Атанас Камбитов заяви, че за сегашния ремонт са избрани възможно най-качествените материали. Той допълни, че по време на строително – монтажните дейности ще бъде направено всичко възможно да не се пречи на преминаването на жителите и гостите на града. Кметът Камбитов коментира и това, че за предстоящите коледно – новогодишни празници, елхата на града и коледния базар ще бъдат разположени на площада, както е всяка година, затова хората трябва да бъдат спокойни.\r\nЛивия НИНОВА", "date": "2017.10.19", "title": "Д-р Атанас Камбитов, кмет на Благоевград: След обновяването на площад „Георги Измирлиев – Македончето“ той ще придобие едно по-съвременно излъчване"}
{"url": "http://www.focus-news.net/news/2017/10/19/2448340/daily-sabah-turski-iztrebiteli-sa-unishtozhili-pozitsii-na-pkk-v-severen-irak.html", "text": "Турски изтребители са унищожили позиции на „Работническата партия на Кюрдистан“ (ПКК) в северната част на Ирак, съобщава вестник Daily Sabah, като се позовава на изявление от военните на Анкара.\r\nВ разпространения текст се казва, че в резултат на въздушните удари, нанесени в сряда, са унищожени укрития и складове за оръжия на ПКК. . Тереза Герова", "date": "2017.10.19", "title": "Daily Sabah: Турски изтребители са унищожили позиции на ПКК в Северен Ирак"}
{"url": "http://www.focus-news.net/news/2017/10/19/2448341/yambol-60-godishen-mazh-e-postradal-sled-kato-mu-e-nanesen-poboy-v-selo-mogila.html", "text": "60-годишен мъж е пострадал, след като му е нанесен побой в село Могила. На 18 октомври в 17.10 часа е постъпил сигнал, че в центъра на село Могила, между двама мъже е възникнал конфликт, който е прераснал в побой, съобщиха от ОДМВР – Ямбол. Органите на реда установяват, че арестуваният е нанесъл удари в областта на главата и по тялото на 60-годишен мъж, вследствие на които потърпевшият е настанен за наблюдение в лечебно заведение с комоцио, фрактура в областта на носа, навехнат глезен и контузни рани.", "date": "2017.10.19", "title": "Ямбол: 60-годишен мъж е пострадал, след като му е нанесен побой в село Могила"}
{"url": "http://www.focus-news.net/news/2017/10/19/2448342/plovdiv-apelativniyat-sad-osvobodi-ot-aresta-nachalnika-na-sektor-ohranitelna-politsiya-v-3-to-ru-stoyan-pavlov.html", "text": "Апелативният съд в Пловдив освободи от ареста началника на сектор „Охранителна полиция“ в 3-то РУ на полицията Стоян Павлов, обвинен във взимане на подкуп, предаде репортер на Радио „Фокус“ – Пловдив. Съдът отмени мярката за неотклонение „Задържане под стража“, наложена на полицейския служител от Окръжния съд на 14 октомври. Мотивите на съда са, че Стоян Павлов не може да се укрие и да извърши друго престъпление. Освен това, според магистратите не може да се направи обосновано предположение, че той е извършител на престъплението, в което е обвинен. От предоставения видеозапис от камерата на входа на полицейското управление не става ясно кой е дал пари и дали въобще са били дадени такива. На записа се различават силуети, но не и конкретни лица. Адвокатът на Стоян Павлов изтъкна, че свидетелите вече са разпитани и няма как подзащитния му да повлияе на показанията им. Обвиняемият бе освободен, но Прокуратурата има право да му повдигне друго обвинение.„Фокус“ припомня, че Стоян Павлов беше задържан 11 октомври. Прокуратурата му повдигна обвинение за взимане на подкуп от 300 лева от телефонни измамници и неизпълнение на служебни задължения. От прокуратурата заявиха, че полицейският началник е знаел за престъпната схема, но не е предприел никакви действия за прекратяването ѝ. За това престъпление законодателят предвижда до 10 години затвор, глоба от 20 хиляди лева и отстраняване от длъжност.\r\nТони МИХАЙЛОВ", "date": "2017.10.19", "title": "Пловдив: Апелативният съд освободи от ареста началника на сектор „Охранителна полиция“ в 3-то РУ Стоян Павлов"}
{"url": "http://www.focus-news.net/news/2017/10/19/2448343/volen-siderov-obedineni-patrioti-imam-chuvstvoto-che-i-snyag-da-zavali-sega-shte-bade-poiskana-ostavkata-na-valeri-simeonov.html", "text": "Имам чувството, че и сняг да завали сега, ще бъде поискана оставката на Валери Симеонов. Това каза в своя декларация председателят на ПГ на „Обединени патриоти“ Волен Сидеров, предаде репортер на Агенция „Фокус“. „Чух отново призив за оставки. Разбрах, че е имало изказване на председателката на БСП с искане за оставка на Валери Симеонов. Това не е нещо ново. Имам чувството, че и сняг да завали сега, ще бъде поискана оставката на Валери Симеонов“, коментира Сидеров. Той уточни, че е прегледал изказванията на тримата лидери на парламентарните групи и е видял, че Корнелия Нинова се позовава на решение на МС, с което даден обект се обявява за национален. „Тя поиска оставката на Валентин Радев и Валери Симеонов. Защо след като има решение на МС, тя не иска оставката на премиера, министрите и на всички останали? Защо само на тези двама министри? Елена Йончева правила мистериозен филм, но не е ясно къде ще бъде излъчен, но всички са поканени да арестуват всички 80 депутати. Никой няма да ги арестува. Ако някой е бил арестуван, това съм бил аз и колегата Десислав Чуколов. Защо на Валери Симеонов?“, запита той. „Защо патриотите са лошо и не трябва да са във властта? Защото наближава председателството. Това е лошо за ДПС и БСП, защото ще покажем, че в управлението могат да бъдат патриотични формации. ДПС разпространяват, че никъде във властта не са участвали националисти в ЕС. Това не е вярно“, каза още Волен Сидеров и добави, че познава Валери Симеонов от ученик. „Сигурно много кусури могат да му се намерят, но да му се иска оставката само на него, означава тенденциозност, г-жо Нинова. Идете да снимате стената, която Израел построи, за да се отдели от палестинците. Идете да снимате на мексиканската граница стената, с която американците се отделят. Никой няма да ви спаси“, продължи той и добави: „Ако искате оставки, започнете от себе си“. \r\nЛюба АЛЕКСИЕВА", "date": "2017.10.19", "title": "Волен Сидеров, „Обединени патриоти“: Имам чувството, че и сняг да завали сега, ще бъде поискана оставката на Валери Симеонов"}
{"url": "http://www.focus-news.net/news/2017/10/19/2448344/shumen-spetsializirana-politseyska-operatsiya-za-namalyavane-na-predpostavkite-za-patni-intsidenti-se-provezhda-v-grada.html", "text": "Специализирана операция за намаляване на предпоставките за пътни инциденти се провежда в Шумен. Това съобщиха от ОДМВР - Шумен. Участват служители на „Териториална полиция“ към РУ - Шумен. Ще се извършват проверки за неправомерно престояване и паркиране на моторни превозни средства пред учебните заведения. Полицейските служители ще реагират ако забележат неправилно или рисково движение на деца по улиците. Униформените ще помагат на децата да пресичат безопасно. По време на проверките днес ще се следи дали водачите на автомобили са правоспособни, ползват ли предпазни колани и обезопасителни системи за деца, управляват ли технически изправни автомобили, имат ли сключени застраховки „Гражданска отговорност“. Ще се следи да не управляват под въздействие на алкохол или упойващи вещества.", "date": "2017.10.19", "title": "Шумен: Специализирана полицейска операция за намаляване на предпоставките за пътни инциденти се провежда в града"}
{"url": "http://www.focus-news.net/news/2017/10/19/2448345/vitsepremierat-tomislav-donchev-gord-sam-ot-vsyaka-investitsiya-koyato-se-sluchva-v-balgariya.html", "text": "Горд съм от всяка инвестиция, която се случва в България. Това каза вицепремиерът Томислав Дончев по време на официалната церемония за откирване на нов завод за осветителни тела край Пловдив, предаде репортер на Радио „Фокус” – Пловдив. “Най-доволен съм от инвестиции в производство, защото това означава заетост, работна ръка, приходи, инвестиции в бъдеще за България”, добави Дончев. Вицепремиерът изрази надежда в бъдеще и публичните институции и качеството на управление да бъдат толкова високо технологични в един момент, че да можем да задържаме и привличаме големи компании тук, да има добри заплати за хората, които са важни за една държава.\r\nИнвестицията в новопостроения немски завод за осветителни тела край Пловдив е за 50 милиона лева. В завода ще бъдат ангажирани 900 служители. Това е първото вложение в България и в Източна Европа на гepмaнcĸия гигант, производител нa ocвeтитeлни тeлa. B мeждyнapoдeн плaн компанията дocтигa пpиxoди oт 5.4 милиapдa eвpo и пo coбcтвeни дaнни зaeмa втopo мяcтo нa тoзи глoбaлeн пaзap. Заводът в Пловдив ще произвежда осветителни тела, платки и електронни компоненти за LED системи.\r\nЦветана ТОНЧЕВА", "date": "2017.10.19", "title": "Вицепремиерът Томислав Дончев: Горд съм от всяка инвестиция, която се случва в България"}
{"url": "http://www.focus-news.net/news/2017/10/19/2448346/afp-sadat-v-pakistan-povdigna-obvineniya-za-koruptsiya-sreshtu-ostraneniya-premier-navaz-sharif.html", "text": "В четвъртък пакистански съд повдигна обвинения в корупция срещу отстранения министър-председател Наваз Шариф, предава AFP. На подсъдимата скамейка ще бъдат изправени също неговата дъщеря и съпругът й, които попаднаха под разследване след скандала с „Панамските документи“.\r\nПрез април 2016 г. бяха публикувани документи на панамска юридическа фирма, които разкриха, че двамата синове и дъщерята на Шариф тайно са притежавали най-малко три офшорни компании, регистрирани на Британските Вирджински острови. Тереза Герова", "date": "2017.10.19", "title": "AFP: Съдът в Пакистан повдигна обвинения за корупция срещу остранения премиер Наваз Шариф"}
{"url": "http://www.focus-news.net/news/2017/10/19/2448347/inzh-emiliya-tuneva-zam-kmet-na-obshtina-blagoevgrad-imame-ambitsiyata-da-napravim-ploshtad-georgi-izmirliev-makedoncheto-mnogo-po-krasiv-ot-tova-koeto-e-sega.html", "text": "Имаме амбицията да направим площад „Георги Измирлиев – Македончето“ много по-красив от това, което е сега. Това каза за Радио „Фокус“ – Пирин инж. Емилия Тунева, зам.-кмет на Община Благоевград след церемонията „Първа копка“ за обновяването на площада, предаде репортер на Радио \"Фокус\" - Пирин. Обектът е „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“, реализиран в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. Инж. Емилия Тунева обясни, че Община Благоевград стриктно ще следи за качественото изпълнение на обекта. „Когато са избирани изпълнителите по Закона за обществените поръчки, те са предоставили мостри със сертификат на материалите, които ще използват. Изпълнителят дава не малки гаранции за всички видове дейности, по около 16 години. Тъй като са пред очите ни всички ще може да ги наблюдаваме, предполагам, че и гражданите ще следят и надзирават какво се случва“, каза още инж. Тунева. Тя отбеляза, че с подобряването на площадното и подплощадното пространство, а и с по-късното обновяване на сградата на Общинска администрация – Благоевград, центърът на областния град ще придобие един по-съвременен и модерен европейски вид. Инж. Тунева изрази надежда, че това, че първата копка на обекта съвпада с празника на св. Иван Рилски ще допринесе за реализацията му.\r\nЛивия НИНОВА", "date": "2017.10.19", "title": "Инж. Емилия Тунева, зам.-кмет на Община Благоевград: Имаме амбицията да направим площад „Георги Измирлиев – Македончето“ много по-красив от това, което е сега"}
{"url": "http://www.focus-news.net/news/2017/10/19/2448348/dimitar-margaritov-kzp-satrudnichestvoto-mezhdu-federatsiyata-na-potrebitelite-babh-i-kzp-e-stapka-za-garantirane-zashtitata-na-potrebitelskite-prava-i-pravoto-na-informatsiya.html", "text": "Меморандумът за сътрудничество между Федерацията на потребителите, БАБХ и КЗП е стъпка за гарантиране на пълноценната защита на потребителските права и правото на информация, гарантирано от закона. Това каза на пресконференция по повод подписването на Меморандум за сътрудничество и съвместна дейност между Федерацията на потребителите в България, Българската агенция по безопасност на храните и Комисията за защита на потребителите (КЗП) - председателят на КЗП Димитър Маргаритов предаде репортер на Агенция „Фокус”. „Меморандумът има за цел подобряване на координацията между институциите, в това число и неправителствения сектор, за решаването на натрупаните през годините проблеми на хората. Нашата институция полага съществени усилия за това и вече има видими резултати”, посочи Маргаритов. Той даде пример със съвместната работа на комисията през активния летен туристически сезон с НАП, Икономическа полиция, БАБХ. Маргаритов коментира, че проверките в рамките на тази съвместна работа са подпомогнали не само потребителите, но и бизнеса. По думите му, за КЗП подписването на меморандума е стъпка напред в посока обединяване усилията институциите, което е позитивен сигнал и към потребителите. \r\nПодписаният документ има още една цел – да се спазва принципът на достоверната информация по отношение на подавани сигнали. „Когато говорим за правото на информация, трябва да говорим за точна, вярна и обективна информация. Именно тогава потребителите, които се възползват от тази информация и институциите, които са призвани да гарантират техните интереси, ще могат да направят онзи информиран избор, който ще позволи потребителят да придобие това, което му е нужно, на най-изгодната цена, а контролният орган да разполага с достоверни данни относно това, какви са фактите по даден казус и тогава да се произнесе обективно и правилно за това има или не някакво нарушение”, допълни Маргаритов. \r\nПо думите му, този меморандум ще даде път на още един процес – когато има недоразумения, междуинституционални конфликти – да се сяда на маса и да се решава дадена теза. Когато има разнопосочна информация, недостатъчно доказателства за дадена тема – да има диалог, да се обсъжда определен казус и да се намери най-правилното решение и тогава потребителите ще имат довереи на контролните органи. „Ако сега това доверие е разколебано, то то е разколебано и поради факта, че няма еднопосочна информация и няма достатъчно ясни сигнали за това върху какво се базират определени факти особено когато става въпрос за потребление, за пазара, за храните”, допълни Маргаритов. \r\nИнна ПЕЙЧЕВА", "date": "2017.10.19", "title": "Димитър Маргаритов, КЗП: Сътрудничеството между Федерацията на потребителите, БАБХ и КЗП е стъпка за гарантиране защитата на потребителските права и правото на информация"}
{"url": "http://www.focus-news.net/news/2017/10/19/2448349/yordan-tsonev-dps-parlamentarnata-ni-grupa-parva-poiska-ostavkata-na-valeri-simeonov-ezikat-na-vitsepremiera-ne-spomaga-za-edinstvoto-na-natsiyata.html", "text": "ПГ на ДПС първа поиска оставката на Валери Симеонов - езикът на вицепремиера не спомага за единството на нацията. Това каза от трибуната на Народното събрание народният представител от ПГ на ДПС Йордан Цонев в декларация от името на група, предаде репортер на Агенция „Фокус“.  „От името на ПГ на ДПС ще направя тази декларация като отговор на предната декларация. Приятно съм провокиран от тона. Спокоен, такъв какъвто трябва да бъде в българския парламент, без обиди, без квалификации, с опит за обяснение“, каза Цонев във връзка с декларацията на Волен Сидеров, която бе представена преди неговата. „ПГ на ДПС първа поиска оставката на сегашния вицепремиер Валери Сименов и още преди влизането във властта говореше защо не трябва да влиза във властта този човек и неговата формация“, коментира Цонев.  Той обясни, защо ДПС смята, че трите формации в \"Обединени патриоти\" не са патриотични, а националистически. По думите му ДПС се бори срещу етнонационализма, а не срещу патриотизма, тъй като той обединява. „България не е моноетническа държава. Много може да се иска на някой, но в България живеят различни етноси“, заяви Цонев. Според него езикът на Валери Симеонов не спомага за единството на нацията. „Напротив разделя хората, обижда, една етническа група я настройва срещу друга“, заяви Цонев. \"Затова ние искаме оставка на Валери Симеонов, като човекът, който е използвал най-лошия език, и е направил най-много грешки в тази област\", заяви Цонев. \"Искаме тази оставка, защото има граници. Езикът, словото, мярката - имат граници. Тези граници бяха прескочени от Валери Симеонов\", заяви Цонев.  \r\nДеница КИТАНОВА", "date": "2017.10.19", "title": "Йордан Цонев, ДПС: Парламентарната ни група първа поиска оставката на Валери Симеонов - езикът на вицепремиера не спомага за единството на нацията"}
{"url": "http://www.focus-news.net/news/2017/10/19/2448350/antonio-tayani-predupredi-kataluntsite-nikoy-v-es-nyama-da-prieme-vashata-nezavisimost.html", "text": "Председателят на Европейския парламент Антонио Таяни предупреди регионалното правителство на Каталуния да не предприема следващи стъпки за отделянето на областта от Испания, предава германският телевизионен канал ZDF. \r\n„Би било хубаво каталунското правителство да не обявява независимост, защото никой няма да застане зад нея. Никой в Европа не би могъл да я приеме“, подчерта Таяни.\r\nИталианският политик припомни, че конфликтът с Каталуния е „проблем на Испания“, а не на Европейския съюз.  Тереза Герова", "date": "2017.10.19", "title": "Антонио Таяни предупреди каталунците: Никой в ЕС няма да приеме вашата независимост"}
{"url": "http://www.focus-news.net/news/2017/10/19/2448351/parlamentat-udalzhi-rabotnoto-si-vreme-do-glasuvaneto-na-zakona-za-mestnite-danatsi-i-taksi-na-vtoro-chetene.html", "text": "Парламентът удължи работното си време до гласуването на Закона за местните данъци и такси на второ четене, предаде репортер на Агенция „Фокус“. Предложението бе направено от председателят на Комисията по бюджет и финанси Менда Стоянова и бе подкрепено със 73 гласа „за“, 19 „против“ и 21 „въздържали се“. \r\nЛюба АЛЕКСИЕВА", "date": "2017.10.19", "title": "Парламентът удължи работното си време до гласуването на Закона за местните данъци и такси на второ четене"}
{"url": "http://www.focus-news.net/news/2017/10/19/2448352/zhelezopatna-konferentsiya-za-postizheniyata-v-zhelezopatnoto-inzhenerstvo-shte-se-provede-v-pleven-na-20-oktomvri.html", "text": "Железопътна конференция за постиженията в железопътното инженерство ще се проведе в Плевен на 20 октомври. Това съобщиха от пресцентъра на Национална компания „Железопътна инфраструктура“. Събитието е на тема „Чудеса на релси“ и ще се проведе от 11.00 чада в конферентната зала на Парк-хотел „Кайлъка“ в Плевен. Организатор на събитието е Национално сдружение „Общество на инженерите по железен път“, с подкрепата на Национална компания „Железопътна инфраструктура“ (НКЖИ), Съюз на асоциациите на европейските железопътните инженери и Българската асоциация на консултантските фирми по железопътно строителство (БАКФЖС).\r\nВ конференцията с доклади за постиженията в железопътното инженерство в света ще участват експерти от НКЖИ и фирми, специализирани в проектирането, строителството, рехабилитация и модернизацията на железопътни линии и съоръжения.", "date": "2017.10.19", "title": "Железопътна конференция за постиженията в железопътното инженерство ще се проведе в Плевен на 20 октомври"}
{"url": "http://www.focus-news.net/news/2017/10/19/2448353/silviya-michova-kmetski-namestnik-na-selo-skrino-duhovnite-sledi-ot-sveti-ivan-rilski-se-pazyat-v-rodnoto-mu-selo.html", "text": "Духовните следи от Свети Иван Рилски се пазят в родното му село. Това каза пред Радио „Фокус” – Кюстендил Силвия Мичова, кметски наместник на село Скрино. По думите ѝ светецът е оставил в района духовни следи и това не е никак малко. „Мога да кажа, че през годините жителите на село Скрино са успели да запазят паметта за светеца и ние сме им много благодарни. Хората са запазили проходима пътеката, водеща до първата отшелническа пещера. Тя е достъпна за всички желаещи да отидат. До нея води и пътека, която се поддържа”, каза Силвия Мичова. По думите ѝ в района имаме един извор – аязмото, който е с лечебна сила. Освен това на мястото, на което светецът е отправял своите молитви към Бог, е изграден кръст.\r\nВенцеслав ИЛЧЕВ", "date": "2017.10.19", "title": "Силвия Мичова, кметски наместник на село Скрино: Духовните следи от Свети Иван Рилски се пазят в родното му село"}
{"url": "http://www.focus-news.net/news/2017/10/19/2448354/stefan-radev-kmet-na-sliven-na-tozi-den-pochitame-pametta-na-nay-golemiya-balgarski-svetets-lechitelyat-ivan-rilski-koyto-se-e-prevarnal-v-simvol-na-chovekolyubieto.html", "text": "На този ден почитаме паметта на най-големия български светец – лечителят Иван Рилски, който се е превърнал в символ на човеколюбието. Това казва в кметът Стефан Радев в поздравителен адрес към лекарите по повод професионалния им празник, съобщиха от пресцентъра на Община Сливен. В поздравителния адрес на кмета Радев се посочва още: \"Убеден съм, че само хората, които могат да следват пътя на Чудотвореца, се посвещават на лекарската професия, защото тя е призвание. Приемете моите дълбоки уважения към денонощния ви труд и всеотдайните грижи, които полагате за нас – вашите пациенти. Пожелавам на вас и семействата ви крепко здраве и благополучие!“, се казва в поздравлението на Стефан Радев.", "date": "2017.10.19", "title": "Стефан Радев, кмет на Сливен: На този ден почитаме паметта на най-големия български светец – лечителят Иван Рилски, който се е превърнал в символ на човеколюбието"}
{"url": "http://www.focus-news.net/news/2017/10/19/2448355/radio-sarajevo-bosna-i-hertsegovina-nato-ne-prinuzhdava-nikoy-da-chlenuva-v-sayuza.html", "text": "Североатлантическият алианс не принуждава никого да членува в него, предава босненското Radio Sarajevo в коментар на първите реакции след приемането на резолюцията на парламента на Република Сръбска за обявяване на военен неутралитет.\r\nСпоред радиото в съобщението на щаба на НАТО в Сараево се казва, че \"Босна и Херцеговина сама трябва да вземе решение за своето бъдеще, като суверенна държава, тъй като Алиансът е съюз на равноправни и суверенни държави\".. Тереза Герова", "date": "2017.10.19", "title": "Radio Sarajevo (Босна и Херцеговина): НАТО не принуждава никой да членува в съюза"}
{"url": "http://www.focus-news.net/news/2017/10/19/2448356/api-13-km-mantinela-shte-bade-montirana-v-srednata-razdelitelna-ivitsa-na-uchastak-ot-pat-8-sofiya-kalotina.html", "text": "В понеделник - 23 октомври, започва монтирането на 1.3 км мантинела в средната разделителна ивица на път I-8 София - Калотина. Това съобщиха от пресцентъра на Агенция \"Пътна инфраструктура\". Двойната ограничителна система ще бъде в участъка от светофара при хипермаркета до отклонението за Банкя. Агенция „Пътна инфраструктура“ предприема тази мярка, за да се повиши безопасността на движение в урбанизираната територия на гр. София предвид интензивния трафик. Въпреки че участъкът е маркиран с двойна непрекъсната линия и според правилата за движение пресичането ѝ е забранено, те не се спазват от шофьорите и поради това възможността за извършването на обратен завой ще бъде ограничена с поставянето на мантинела.", "date": "2017.10.19", "title": "АПИ: 1.3 км мантинела ще бъде монтирана в средната разделителна ивица на участък от път I-8 София - Калотина"}
{"url": "http://www.focus-news.net/news/2017/10/19/2448357/atanas-atanasov-protestirasht-v-nay-novata-ni-istoriya-takova-edinstvo-na-institutsii-i-politicheski-formatsii-na-nepravitelstveni-organizatsii-i-grazhdani-ne-sme-postigali.html", "text": "В най-новата ни история от 1990 година до днес такова единство на всички институции и политически формации, на неправителствени организации и на граждани не сме постигали. Това заяви по време на протестния митинг на площада в град Генерал Тошево Атанас Атанасов, инициатор на протестните действия и комитета, организирал митинга, предаде кореспондентът на Радио „Фокус” – Варна. „Инициативният комитет имаме една единствена цел и тя е да спрем добиването на газ в община Генерал Тошево и да помогнем да спре такова нещо в цялата област Добрич. Тази цел аз обещавам с лицето си пред вас, че ще я постигнем, ползвайки всички законови и протестни правила, за да можем наистина да я постигнем. Ще го направим, обещавам ви“, каза още пред насъбралото се множество Атанас Атанасов. Той припомни, че България има една Добруджа, която съвсем заслужено е наричана житницата на страната. Добруджанци застанаха зад декларацията независимо от своята политическа принадлежност. „Но днес в България решенията се взимат от политиците, от наше име, от името на хората. Искам да се обърна към политиците: когато полагате клетва в парламента и като Министерски съвет, всички вие, казвате че го правите в името на народа. Ние сме народът, правете го за нас!“, заяви Атанас Атанасов от името на всички обявили се срещу инвестиционното намерение в този район. В декларацията е посочено: „Категорично се обявяваме против добива на газ на територията както на общината, така и на цялата област Добрич. Силно сме обезпокоени от желанието на потенциалния инвеститор да добива газ от земята, която дава всеки пети хляб в България. Считаме за особено рисково и лишено от научна логика опасването на най-плодородната българска земя със сонди, тръби и химически площадки. За нас е абсолютно недопустимо осъществяването на инвестиция, която ще подложи на опасност здравето на добруджанци чрез замърсяване на подпочвени води, хумусния слой и екосистемите на площ повече от 219 000 дка плодороден чернозем. Няма да допуснем подмяна на аграрния профил на общината с химически. Ще се противопоставим на всички опити да бъде дискредитиран обликът на региона, който е еталон за модерно и високо продуктивно земеделие, осигуряващо работни места и прехрана за основната част от населението“. Протестиращите настояват за адекватна държавна и местна политика, изцяло съобразена с гражданските интереси. С минута мълчание бе почетена паметта на Петър Стефанов, който по време на обществените дебати по темата в Тошево е получил инфаркт и впоследствие е починал. Със скандирания протестиращите се обявиха против добива на газ, бяха развети български знамена, а в края на митинга прозвуча обичаната от всички българи песен „Стани, стани юнак балкански“. \r\nЖулиета НИКОЛОВА", "date": "2017.10.19", "title": "Атанас Атанасов, протестиращ: В най-новата ни история такова единство на институции и политически формации, на неправителствени организации и граждани не сме постигали"}
{"url": "http://www.focus-news.net/news/2017/10/19/2448358/veneta-milusheva-istorik-sveti-yoan-rilski-e-opredelyan-ot-horata-kato-zemen-angel-i-nebesen-zhitel.html", "text": "Още приживе Свети Йоан Рилски е определян от хората като земен ангел и небесен жител. Това каза пред Радио „Фокус” – Кюстендил изследователят и музеен експерт Венета Милушева. По думите ѝ Свети Йоан Рилски е български духовник, най-велик светец и отшелник, небесен закрилник и патрон на българския народ. Патрон и основател на най-големия манастир в България – Рилския манастир. Още приживе е бил патрон на българските будители. Според Венета Милушева култът към светеца е най-силен в Югозападна България, което е обяснимо. „Светецът е бил отшелник по тези земи, на различни места и в различни пещери. Още от ранни времена населението е имало особено отношение към него. Наричали са го с името Отеца, и с това се е знаело за кого става въпрос. Той е роден в село Скрино, според житието му”, каза Венета Милушева. По думите ѝ в момента там има възрожденска църква, чиито патрон е светецът. Тя е изградена през 1872 година. Над селото, в планината, се намира пещерата в която светецът най-напред е постинослужил. Руенският манастир, построен върху основите на друг по-стар манастир, също е свързан със светеца. Преди да се засели в Рилската планина, Свети Йоан Рилски е вървял по поречието на река Струма, както и в някои области на Витоша. Край село Раждавица има извор, който светецът е осветил и което и в момента се ползва за лечение на слепота.\r\nВенцеслав ИЛЧЕВ", "date": "2017.10.19", "title": "Венета Милушева, историк: Свети Йоан Рилски е определян от хората като земен ангел и небесен жител"}
{"url": "http://www.focus-news.net/news/2017/10/19/2448359/interfaks-ukrayna-uvelichava-se-broyat-na-demonstrantite-pred-parlamenta-v-kiev-obstanovkata-e-spokoyna.html", "text": "Броят на демонстрантите пред сградата на Върховната рада в Киев продължава да се увеличава, предава кореспондент на агенцията  Интерфакс-Украйна .\r\nСъбралите се граждани наблюдават прякото предаване на пленарното заседание на парламента, а изказванията на някои от депутатите се посрещат с аплодисменти. Въпреки това пред медиите гражданите се затрудняват да обяснят какви ще бъдат по-нататъшните им действия. \r\nСитуацията в района остава спокойна. В дневния ред на Върховната рада е включено обсъждане на законопроект за отмяната на депутатската неприкосновеност, промените в процедурата по избиране на депутати и създаване на Антикорупционен съд.  Тереза Герова", "date": "2017.10.19", "title": "Интерфакс-Украйна: Увеличава се броят на демонстрантите пред парламента в Киев, обстановката е спокойна"}
{"url": "http://www.focus-news.net/news/2017/10/19/2448360/yambol-54-godishen-mazh-e-zadarzhan-za-shofirane-v-lentata-za-nasreshtno-dvizhenie-i-sled-upotreba-na-alkohol.html", "text": "54-годишен мъж е задържан за шофиране в лентата за насрещно движение и след употреба на алкохол. Това съобщиха от ОДМВР – Ямбол. В РУ - Тунджа е образувано незабавно производство срещу 54-годишен от Ямбол. На 18 октомври около 19.40 часа на тел. 112 е получен сигнал, че на пътя Ямбол – Тенево водач на лек автомобил „Фолксваген Голф“ е шофирал рисково, навлизайки в лентата за насрещно движение. На място е установен 54-годишният водач, чиято проба за употреба на алкохол се оказала положителна, като техническото средство е отчело стойност над 1.2 на хиляда. Мъжът е задържан за срок до 24 часа. Работата по случая продължава.", "date": "2017.10.19", "title": "Ямбол: 54-годишен мъж е задържан за шофиране в лентата за насрещно движение и след употреба на алкохол"}
{"url": "http://www.focus-news.net/news/2017/10/19/2448361/dobrich-hor-lira-pri-doma-za-stari-hora-shte-otbelezhi-s-kontsert-10-godishniya-si-yubiley.html", "text": "Хор „Лира“ при Дом за стари хора в Добрич ще отбележи своя 10-годишен юбилей с концерт, организиран с подкрепата на Общината. Събитието ще се проведе на 20 октомври от 10.00 часа в концертната зала на Общински младежки център„Захари Стоянов“. Това съобщиха от пресцентъра на Община град Добрич.\r\nХорът е сформиран през есента на 2007 г. и от тогава до сега са изнесени 119 концерта, по различни поводи, проведени са 554 репетиции. Съставът е участвал в много фестивали и конкурси, на които е спечелил 8 дипломи и 20 грамоти.\r\nОсновател, художествен ръководител, диригент и основния двигател на хора е Атанас Генчев – дългогодишен музикален деец от град Добрич, носител на много награди и отличия, между които Сребърна и Златна лира на Съюза на музикалните дейци.", "date": "2017.10.19", "title": "Добрич: Хор „Лира“ при Дома за стари хора ще отбележи с концерт 10-годишния си юбилей"}
{"url": "http://www.focus-news.net/news/2017/10/19/2448362/dots-d-r-todorka-yankovska-stefanova-babh-ezhemesechno-se-proveryat-vsichki-fermi-za-fipronil-v-yaytsata.html", "text": "Ежемесечно се проверят всички ферми за фипронил в яйцата. Това каза пред журналисти доц. д-р Тодорка Янковска-Стефанова, заместник изпълнителен директор на Българска агенция по безопасност на храните, предаде репортер на Агенция „Фокус”. „Благодарение на този засилен контрол излязоха някои резултати и в момента продължаваме действията. До декември такива мерки ще бъдат извършвани от страната официалния контрол”, допълни  доц. д-р Янковска-Стефанова. По думите й са дадени предписания за всички бизнес оператори, производители и фермери, поне веднъж месечно да правят самоконтрол. \r\nПо отношение на контрола в търговските вериги тя каза, че магазините трябва да разполагат с доказателство за липса на фипронил в яйцата когато получават яйца. Ако няма такова доказателство (протоколи от изпитване), придружено с партидите – магазините да вземат проби за доказване. Всяка една партида трябва да бъде придружена с такъв документ, каза още доц. д-р Тодорка Янковска-Стефанова. \r\n„По отношение на употребата на препарати има лицензионен режим за разрешение. Не може всеки да си употребява каквото иска – има създадени правила за употреба, правила за внос, за търговия и за разпространение на ветеринарно-медицински продукти, които много ясно са разписани в Закона за ветеринарно-медицинската дейност. Има регистър на одобрените за употреба ветеринарно-медицински продукти – той е публичен и е качен на сайта на БАБХ”, каза още доц. д-р Тодорка Янковска-Стефанова. \r\nИнна ПЕЙЧЕВА", "date": "2017.10.19", "title": "Доц. д-р Тодорка Янковска-Стефанова, БАБХ: Ежемесечно се проверят всички ферми за фипронил в яйцата"}
{"url": "http://www.focus-news.net/news/2017/10/19/2448363/hnade-ot-2018-g-shte-badat-pusnati-direktni-poleti-mezhdu-kasel-i-varna.html", "text": "От следващия летен сезон ще бъдат пуснати директни полети, свързващи централния германски град Касел (провинция Хесен) с черноморската столица на България – град Варна, предава HNA.de.\r\nПолетите от летището в Касел ще бъдат изпълнявани всеки понеделник и петък от 17.30 часа (местно време). Обратната връзка от Варна ще е във вечерните часове на същите дни.  Тереза Герова", "date": "2017.10.19", "title": "HNA.de: От 2018 г. ще бъдат пуснати директни полети между Касел и Варна"}
{"url": "http://www.focus-news.net/news/2017/10/19/2448364/nedyalko-slavov-101-vi-alpiyski-batalyon-e-s-visok-avtoritet-v-balgarskata-armiya-i-sred-sayuznicheskite-voyski-ot-evroatlanticheskiya-alians.html", "text": "101-ви Алпийски батальон се утвърди не само като едно военно подразделение, то отдавна е значима обществена институция не само за нашия регион, то е с висок авторитет в Българската армия и сред Съюзническите войски от Евроатлантическия алианс. Това каза областният управител Недялко Славов на тържественото събрание на военнослужещите по повод професионалният им празник, предаде репортер на Радио „Фокус” – Смолян. Славов заяви, че батальонът има много успешните мисии в страната и зад граница, много са и отличията им от алпийските спортни надпревари, което потвърждава високия професионализъм и добрата подготовка на воините от 101-ви Алпийски батальон. „Не можем да не споменем и мъжеството, готовността, всеотдайността, в които воините се включват при природни бедствия, жертвайки собствения си живот, за да осигурят здравето и живота на цивилните граждани”, посочи областният управител. Славов каза още, че тази година има повод празникът още по-тържествено да се чества, тъй като е в ход процедурата за създаването на нова структура и преобразуването на 101-ви Алпийски батальон в полк. Пожела на батальона здраве и силен дух, с които да изпълняват мисиите си в страната и зад граница. Преди тържествено събрание отец Димитър Михайлов извърши тържествен водосвет.\r\nДаниела БОЙКОВА", "date": "2017.10.19", "title": "Недялко Славов: 101-ви Алпийски батальон е с висок авторитет в Българската армия и сред Съюзническите войски от Евроатлантическия алианс"}
{"url": "http://www.focus-news.net/news/2017/10/19/2448365/evrodeputatat-momchil-nekov-obshto-evropeysko-logo-shte-pomogne-na-planinskite-proizvoditeli.html", "text": "Близо 40% от територията на България може да се определи като планински региони, 20% от населението живее там. Приветствам и желанието на производителите от страни като Франция и Италия за изготвяне на доброволно общоевропейско лого за „планински продукт. Това коментира българският евродепутат Момчил Неков, по време на събитие, целящо обмяна на добри практики при защитата на планинските продукти, съобщиха от пресофиса на евродепутата. Българският евродепутат е докладчик на своята политическа група в Европейския парламент относно земеделието в планинските региони. \r\nПреди близо месец Момчил Неков стартира експертна работна група „планински продукт“, чиято цел е подготовка на законодателство в България, въвеждащо условията и правилата по използването на термина за качество в България. „На тези хора и региони трябва да се даде по-добра видимост, защото производството в планината е по-трудоемко, климатичните условия са по-трудни, инфраструктурата е по-слабо развита. Въвеждане на термина за качество „планински продукт“ ще даде видимост на производителите“, допълни българският евродепутат. И у нас, и в Европа има злоупотреба с естествената връзка, която правят хората между планинските региони и продуктите, произвеждани в тях. Ясни правила кое може да се предлага като планински продукт ще помогнат в борбата с тези лоши практики. \r\nЦелта на термина „планински продукт“ е да могат планинските производители също да имат видимост и присъствие на пазара, но с доста по-малко административна тежест отколкото се изисква за схемите с географските означения, например. Европейското законодателство с термина за качество се въвежда за пръв път през 2012 г. През 2014 година се предлагат по-точни насоки за прилагане. Законодателство към момента имат Италия и Румъния. Австрия и Франция също са съумели да предложат механизми. „България е една от държавите с най-много планини в Европейския съюз. Терминът за качество „планински продукт“ е инструмент в правилната посока. Радвам се, че и министър Румен Порожанов също приветства идеята“, коментира още Момчил Неков. Българският евродепутат представи работата на експертната работна група „Планински продукт“ по време на събитие организирано в белгийската столица. Домакин беше Асоциацията на планинските региони в Европа - Евромонтана. В събитието участваха гости и участници от 14 държави.", "date": "2017.10.19", "title": "Евродепутатът Момчил Неков: Общо европейско лого ще помогне на планинските производители"}
{"url": "http://www.focus-news.net/news/2017/10/19/2448366/parlamentat-prie-promeni-v-zakona-za-mestni-danatsi-i-taksi-na-vtoro-chetene-svarzani-s-taksata-za-bitovi-otpadatsi.html", "text": "Парламентът прие промени в Закона за местни данъци и такси на второ четене, свързани с таксата за битови отпадъци, предаде репортер на Агенция „Фокус“. Законопроектът е внесен от Министерски съвет, а съгласно промените размерът на таксата за битови отпадъци за всяко задължено лице ще се определя за календарна година при спазване на принципа за понасяне на разходите от причинителя или притежаталя на отпадъците. С приетия закон, такса за битови отпадъци ще се заплаща за извършвани от общината услуги на територията на общината. Видът на предлаганите услуги на територия общината, както и честота на събиране и транспортиране на битовите отпадъци, ще се определят със заповед на кмета на общината и ще се обявяват публично до 31 октомври на предходната година.  Съгласно законопроекта кметът на общината е длъжен да организира събирането и поддържането на информация за броя на ползвателите на услугите на територията на общината. За неизпълнение на това задължение на кмета на общината се налага глоба от 500 до 2500 лв. за всяка година, за която липсва тази информация. С промените се въвежда задължение лицата да декларират обстоятелствата, които имат значение за изчисляване на размера на таксата за битови отпадъци, както и всяка тяхна промяна чрез подаване на декларация по образец, ред и срок. При деклариране на неверни данни и обстоятелства, водещи до намаляване или освобождаване от такса битови отпадъци, се налага глоба от 10 до 400 лв. и имуществена санкция в размер от 100 до 3000 лв. \r\nДеница КИТАНОВА", "date": "2017.10.19", "title": "Парламентът прие промени в Закона за местни данъци и такси на второ четене, свързани с таксата за битови отпадъци"}
{"url": "http://www.focus-news.net/news/2017/10/19/2448367/vzglyad-rusiya-republika-srabska-se-protivopostavi-na-vlizaneto-na-bosna-i-hertsegovina-v-nato.html", "text": "Република Сръбска се противопостави на влизането на Босна и Херцеговина в НАТО, пише руският „Взгляд\", като се позовава на изявление на президента на Република Сръбска Милорад Додик.\r\nИзданието акцентира върху думите на Додик, че „желанието на мюсюлмано-хърватската федерация Босна и Херцеговина да стане член на НАТО е разбираемо, тъй като именно НАТО бомбардираше сърбите\".\r\n„НАТО не е нашият избор, ние не сме видели нищо от Алианса\", подчерта Додик.\r\nСпоред „Взгляд\" приетата резолюция от парламента на Република Сръбска за военен неутралитет е част от подготовката на референдума за влизането на Босна и Херцеговина в НАТО.. Тереза Герова", "date": "2017.10.19", "title": "„Взгляд\" (Русия): Република Сръбска се противопостави на влизането на Босна и Херцеговина в НАТО"}
{"url": "http://www.focus-news.net/news/2017/10/19/2448368/kyustendil-skalen-nos-na-ostrov-smit-na-antraktida-veche-nosi-imeto-na-dupnitsa.html", "text": "Скален нос на остров Смит на Антрактида е вече официално кръстен „Дупница“. Това обяви на тържествената сесия на Общински съвет - Дупница проф. Христо Пимпирев, който е директор на Българския антарктически съюз и който бе част от екипа с поредна експедиция на Антарктика, предаде репортер на Радио „Фокус“ - Пирин. Проф. Пимпирев и екипът му бяха удостоени с „почетен знак“ на града, връчени им от кмета на града инж. Методи Чимев. „Дупница вече не е само град в Югоизточна Европа. Дупница е вече и на Антарктида най-официално. Дупничани можете да се гордеете с това“, каза още Пимпирев. Той подари на кмета снимка от „антарктическа Дупница“, както и свидетелството за именуването. Почетен знак за работата си като адвокат и като общественик получи и Николай Коларов. Макар и 90-годишен той продължава да практикува професията си, а има издадени и няколко книги. На тържествената сесия с най-виското отличие „почетен гражданин“ бяха отличени двама дупничани – дългогодишният Началник на Планинска спасителна служба д-р Васил Сапунджиев и оперният певец Арон Аронов. Поздравителни адреси бяха прочетени от Президента Румен Радев, Министър-председателя Бойко Борисов, председателя на Народното събрание, областния управител, народният представител Ивайло Константинов и други. На сесията бе другият депутат от града д-р Иван Ибришимов, който поздрави всички присъстващи в залата. Кметът на Дупница пък връчи на директорът на Исторически музей-Дупница Анелия Геренска преписът на „История славянобългарска“, която в продължение на почти месец бе преписвана от всички училища и читалища на територията на общината. Над 90 са включилите се, а екземплярът ще бъде изложен в експозицията на Исторически музей - Дупница. Празничният ден продължи с литургия за здраве и благополучие на пл. \"Свобода\". Издигането на знамето на Общината бе поверено на световния шампион по таекуондо Александър Джорджев. От Община Дупница раздадоха и безплатни дискове с рекламни филми за Дупница и региона. Тази вечер от 19.00 часа в спортната зала пък е грандиозният концерт на ансамбъл „Българе“ – „Осмото чудо“. Представлението е изключително по мащаби, не само заради въздействието, а и многото техника и специални ефекти, на които ще станат свидетели дупничани. Входът е свободен.\r\nЛора КАЛЧЕВА", "date": "2017.10.19", "title": "Кюстендил: Скален нос на остров Смит на Антрактида вече носи името на Дупница"}
{"url": "http://www.focus-news.net/news/2017/10/19/2448369/haskovo-politsiyata-zalovi-dvama-mazhe-dokato-berat-kanabis.html", "text": "Двама мъже са задържани за съхранение на наркотик, съобщиха от пресцентъра на МВР. Вчера в 18.00 часа полицаите виждат мъжете в поле, намиращо се на 3 км от Тополовград в посока Ямбол. 32-годишните, от Стара Загора и от с. Мрамор, са заловени в момент на бране на стръкове канабис, които засели преди време. Откъснати били 16 растения, потвърдени с полеви наркотест, с тегло 13 кг зелена листна маса. Образувано е досъдебно производство.", "date": "2017.10.19", "title": "Хасково: Полицията залови двама мъже, докато берат канабис"}
{"url": "http://www.focus-news.net/news/2017/10/19/2448370/ivaylo-konstantinov-pp-gerb-dupnitsa-ima-oblika-na-edin-moderen-evropeyski-grad.html", "text": "Дупница има облика на един модерен европейски град. Това каза пред Радио „Фокус” – Кюстендил Ивайло Константинов, народен представител от ПП ГЕРБ. „Видимо е за всички, че Дупница е един съвсем различен град. Бих казал, че вече има облика и на един модерен европейски град. Разбира се, че Дупница има своите проблеми такива, каквито ги имат и всички останали общини – средно големи в България. На практика, голямата амбиция пред мен, пред нас като управляващи, е да създадем условия за развитието на бизнеса, за по-добрия поминък, за развитието на човешките ресурси по регионите. За развитие на инвестициите и като цяло – за по-добър живот”, каза Ивайло Константинов. По думите му това което зависи от народните представители, да се реализират проекти, да се модернизира инфраструктурата, включително и образователната, това се прави в пълния възможен мащаб. Според него много хора работят, от местната и от държавната власт, но без да има видими резултати. „Не само работата, а качеството на работата обикновено има нужният ефект. Този синхрон определено е от значение, но качеството на самите проекти и тяхното изпълнение е от по-голяма важност. Това е нещото, което хората го виждат и го оценяват. Това се случва при нас и се надявам, че ще продължи да се случва”, каза Константинов. \"Длъжни сме да използваме даденостите на Дупница за развитие на туризма в региона\", каза още той. По думите му Дупница има дадености каквито малко общини в Европа имат. Дупница е в подножието на най-красивата е неразработена част на Рила, откъм туристически атракции. „Ние сме длъжни да използваме всичко това и да ориентираме бъдещето на града точно в тази посока. Уверявам ви, правим всичко по силите си това да се случи и съвсем скоро ще има конкретни резултати”, каза Ивайло Константинов. Според него не е тайна за никого, че като цяло България страда от липсата на професионално подготвени кадри. Инвеститорите са налични, макар България да е в съревнование с всички останали европейски страни по отношение на привличането на инвестиции, всички останали икономически условия са такива, че инвеститорите не могат да ги подминат с лека ръка. „В смисъл такъв, че икономическата ситуация в страната е изключително благоприятна за подобен род инвестиции, но липсата на подготвени професионални кадри е изключително остра. В тази посока, като член на социалната комисия, работим със съвсем бързи темпове за създаване на допълнителни възможности по линия на образователната система, както и повишаване на възнагражденията на професионалните кадри за да може това обучение да стане по-атрактивно”, каза Ивайло Константинов.\r\nВенцеслав ИЛЧЕВ", "date": "2017.10.19", "title": "Ивайло Константинов, ПП ГЕРБ: Дупница има облика на един модерен европейски град"}
{"url": "http://www.focus-news.net/news/2017/10/19/2448371/vitsepremierat-valeri-simeonov-i-delegati-ot-ungariya-posetiha-rilskiya-manastir.html", "text": "Вицепремиерът Валери Симеонов, държавният секретар на Министерството на човешките ресурси на Унгария Миклош Шолтес и заместник-държавният секретар на Министерството на земеделието на Унгария Ищван Лоранд Сакали посетиха Рилската света обител и присъства на Света литургия по случай храмовия празник манастира. Това съобщиха от правителствената информационна служба. В чест на празника заместник министър-председателят по икономическата и демографската политика подари икона на Негово Преосвещенство Адрианополски епископ Евлогий.", "date": "2017.10.19", "title": "Вицепремиерът Валери Симеонов и делегати от Унгария посетиха Рилския манастир"}
{"url": "http://www.focus-news.net/news/2017/10/19/2448372/segodnya-rusiya-parlamentat-na-republika-srabska-prie-antinatovsko-reshenie.html", "text": "Парламентът на Република Сръбска прие антинатовско решение, като гласува резолюция за защита на конституционния ред и обявяване на военен неутралитет на страната, предава руското електронно издание „Сегодня\".\r\nИзданието съобщава, че резолюцията няма законодателна сила, но представлява символичен жест за усилията на проруските политици в страната да предотвратят влизането на Босна и Херцеговина в НАТО.. Тереза Герова", "date": "2017.10.19", "title": "„Сегодня“ (Русия): Парламентът на Република Сръбска прие антинатовско решение"}
{"url": "http://www.focus-news.net/news/2017/10/19/2448373/premierat-boyko-borisov-pozdravi-balgarskite-lekari-za-praznika-im.html", "text": "Премиерът Бойко Борисов поздрави българските лекари за празника им. \"Честит празник, български лекари! Желая ви здраве и сила. Продължавайте да бъдете героите на своите пациенти, следвайте призванието си и успехите неминуемо ще дойдат\", написа Борисов в профила си в социалната мрежа \"Фейсбук\".", "date": "2017.10.19", "title": "Премиерът Бойко Борисов поздрави българските лекари за празника им"}
{"url": "http://www.focus-news.net/news/2017/10/19/2448374/plovdiv-apelativniyat-sad-ne-uvazhi-zhalbata-za-myarkata-zadarzhane-pod-strazha-spryamo-mazha-obvinen-v-ubiystvo-predi-14-godini.html", "text": "Апелативен съд – Пловдив отказа да уважи жалбата на Никола К. срещу определението на Окръжен съд – Пловдив, с което му е взета мярка за неотклонение „задържане под стража“. Това съобщиха от пресслужбата на Съдебната палата – Пловдив.\r\nСрещу Никола К. е повдигнато обвинение за престъпление по чл. 116, ал.1, т.6, вр. чл. 63, ал.2, т.1 от НК, като убийството е извършено преди близо 14 години и обвиняемият е направил опит умишлено да заблуди органите на разследването относно авторството на деянието, сочейки друго лице като извършител. \r\nСъдът намери, че има обосновано предположение Никола К. да е извършил престъплението, в което е обвинен. Доказателствените източници за това са самопризнанието, направено от Никола К. в присъствието на адвокат, следствен експеримент, както и свидетелски показания от очевидец.\r\nСъдът прецени, че при мярка, различна от „задържане под стража“ има опасност Никола К. да извърши престъпление срещу правосъдието, тъй като е обвинил друго лице, че е извършил това, в което самият той е обвинен.\r\nОпределението е окончателно и не подлежи на обжалване.", "date": "2017.10.19", "title": "Пловдив: Апелативният съд не уважи жалбата за мярката „задържане под стража“ спрямо мъжа, обвинен в убийство преди 14 години"}
{"url": "http://www.focus-news.net/news/2017/10/19/2448375/namalyavat-patnotransportnite-proizshestviyata-s-motoristi.html", "text": "Намаляват пътнотранспортните произшествията с мотористи. Това отчетоха пътни полицаи и представители на столични мотоклубове в края на мотосезона, провел се под мотото „Не на агресията на пътя“, съобщиха от пресцентъра на МВР.\r\nБлагодарение на общите усилия за промяна в културата на шофиране, призивите за толерантно поведение на пътя и предприетите мерки за контрол по Закона за движение по пътищата се наблюдава намаляване на пътнотранспортните произшествията с мотористи. Това бе отчетено на среща днес в отдел „Пътна полиция“ – СДВР между пътни полицаи и представители на столични мотоклубове по повод предстоящото на 21 октомври закриване на „Мотосезон - 2017”, съобщиха от пресцентъра на МВР.  \r\nДанните за изминалите месеци показват, че са по-малко и ранените и загинали при катастрофи с мотори. От началото на тази година до 15 октомври са регистрирани 102 пътни инцидента с мотористи, при които са загинали четирима водачи и един пешеходец, ранените са 103-ма, от тях 95 са управлявали мотоциклет. За същия период на 2016 г. произшествията са 118, с петима загинали мотористи, един пешеходец и ранени 124, от които 102-ма водачи на мотоциклети. \r\nКомисар Тенчо Тенев, началник на отдел „Пътна полиция“- СДВР напомни още веднъж основното правило за безопасност на пътя: „Всички участници в движението да спазват правилата и да бъдат толерантни един към друг“. В този смисъл бе и апелът на президента на столичен мотоклуб „Джентълмен” Иван Саздов - взаимно уважение на пътя, дисциплина и самоконтрол.", "date": "2017.10.19", "title": "Намаляват пътнотранспортните произшествията с мотористи"}
{"url": "http://www.focus-news.net/news/2017/10/19/2448376/sputniksarbiya-sarbiya-nyama-da-izprashta-sapyori-v-siriya.html", "text": "Сърбия няма да изпраща сапьори в Сирия, които заедно с руските войски да участват в разминиране, пише сръбското издание на руския \"Спутник\", като се позовава на изявление на прессекретаря на посолството на САЩ в Белград Ерик Хейдън пред белградския Blic.\r\nСпоред Хейдън САЩ винаги са гледали с неодобрение на идеята на бившия министър на отбраната Зоран Джорджевич, обявена през април т.г., сръбски сапьори да се включат в дейности на руските части в Сирия.\r\n\"Спутник\" съобщава, че до промяната в сръбското решение се е стигнало след среща на министъра на отбраната Александър Вулин и американския посланик Кайл Скот, като сръбската страна е определила като \"неточна\" информацията за евентуалното заминаване на сръбските сапьори за района на бойните действия.\r\nЕрик Хейдън е припомнил, че през последните 15 години САЩ са осигурили помощ в размер на 20 млн. за операциите по ликвидирането на минните полета, останали след войните в Югославия, а по време на последното съвместно учение, проведено през април 2017 г., са направили дарение от 450 000 долара за сапьорско и медицинско оборудване.. Тереза Герова", "date": "2017.10.19", "title": "\"Спутник\"(Сърбия): Сърбия няма да изпраща сапьори в Сирия"}
{"url": "http://www.focus-news.net/news/2017/10/19/2448377/d-r-hristo-dimitrov-visokoto-zaplashtane-i-rabotata-s-novi-tehnologii-i-metodi-na-lechenie-privlichat-mladite-spetsialisti-v-chuzhbina.html", "text": "Високото заплащане и възможността за работа с нови технологии и методи на лечение привличат младите специалисти в чужбина. Това е една от основните причини за липсата на млади кадри в професията у нас. Това каза в интервю за Радио „Фокус“ – Велико Търново по повод професионалния празник на лекарите д-р Христо Димитров, зам.-председател на Районната колегия на БЛС и председател на Сдружението на общопрактикуващите лекари във Велико Търново. Той подчерта, че заплащането на лекарите в чужбина е в пъти по-високо. Освен това на Запад те имат достъп до най-новите технологии и методи за лечение. „В България, за съжаление поради финансовите ни ограничения, няма как те да могат да работят пряко и да получават удовлетвореност от работата си и от прилагането на тези знания и умения. Не че в България няма такива технологии, но те са много скъпи. Една шепа специални представители на лекарската гилдия работят с тях и достъпът до нашите млади колеги е много ограничен, което също ги мотивира да напуснат България и да се реализират в страните на Запад“, допълни д-р Димитров. Той отбеляза, че българските лекари на Запад са много добре приети, защото са мотивирани и амбицирани. „Медицинската професия не е атрактивна не само у нас, а въобще в Европа и в Америка. Много ярък пример за това е, че много малко от местните деца в Германия, във Великобритания и в западните страни изобщо, имат желание да учат медицина, защото ученето е много продължително и тежко, с много изисквания, много жертви в личен план като усилия, а отговорностите са все по-големи. Дори това атрактивно за българите заплащане, не удовлетворява младежите на Запад. За това нашите новозавършили млади лекари с такава охота биват приети на Запад, защото те са мотивирани и амбицирани, не просто поради заплащането, а поради условията за развитие. Те имат възможност в много ясни срокове да придобият съответна специалност“, допълни д-р Димитров,\r\nНадежда КРЪСТЕВА", "date": "2017.10.19", "title": "Д-р Христо Димитров: Високото заплащане и работата с нови технологии и методи на лечение привличат младите специалисти в чужбина"}
{"url": "http://www.focus-news.net/news/2017/10/19/2448378/blagoevgrad-vremenno-e-ogranicheno-dvizhenieto-po-glaven-pat-e-79-pri-otklonenieto-za-selo-gorna-breznitsa-zaradi-patnotransportno-proizshestvie.html", "text": "Временно е ограничено движението в двете посоки по път I-1 (E-79) град Кресна – село Стара Кресна, при отклонението за село Горна Брезница, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Водачите е необходимо да изчакват на място.", "date": "2017.10.19", "title": "Благоевград: Временно е ограничено движението по главен път Е-79, при отклонението за село Горна Брезница, заради пътнотранспортно произшествие"}
{"url": "http://www.focus-news.net/news/2017/10/19/2448379/inzh-metodi-chimev-kmet-na-dupnitsa-tryabva-da-prodalzhim-da-promenyame-oblika-na-dupnitsa-za-da-zhiveem-v-edin-istinski-evropeyski-grad.html", "text": "Днешният ден е празник, който обединява усилията на всички ни и насочва към това да работим всеотдайно за нашия град и просперитет. Това каза по време на тържествената сесия Общинския съвет кметът на Дупница инж. Методи Чимев, предаде репортер на Радио „Фокус“ - Пирин. „Днес ние празнуваме заедно с българската православна църква и най-великия ни светец на българската земя Св. Иван Рилски. Под неговата закрила всички ние трябва да продължим в диалог, в лесни и трудни моменти, но с една кауза - превръщането на Дупница в още по-привлекателен дом за нас и нашите деца“, подчерта инж. Чимев. \r\n„Нека в празничния ден бъдем заедно, както бяхме заедно през изминалите години. Заедно работихме, заедно споделяхме трудности и успехи. Нека заедно да бъдем и занапред, за едно по-добро бъдеще на родния ни град“, каза инж. Чимев. По думите му създаването на новия облик на Дупница изправя институциите и гражданите пред нови предизвикателства - да се грижат заедно за новите придобивки, да им се наслаждават, но и да ги съхранят. „Трябва да продължим да променяме облика на града, за да живеем в един истински европейски град, да създаваме самочувствие и на поколенията след нас. Човек може да заживее в друга държава, да започне да говори с акцент родния си език, да промени навици и ценности, но това, което никога няма да изчезне, са пътят към родния дом, съседите, училището, приятелите, гледката от прозореца към величествената Рила. Градът ни живее в нас, в родителите, в децата ни. Той е в думите, лицата ни, в бележника от училище, в адреса в пощенския плик. Нека си пожелаем здраве и благоденствие. Нека Св. Иван Рилски ни донесе вяра и сили, да ни вдъхне кураж и увереност за доброто на нашия обичан град“, каза още инж. Методи Чимев.\r\nЛора КАЛЧЕВА", "date": "2017.10.19", "title": "Инж. Методи Чимев, кмет на Дупница: Трябва да продължим да променяме облика на Дупница, за да живеем в един истински европейски град"}
{"url": "http://www.focus-news.net/news/2017/10/19/2448380/republika-srabska-prie-rezolyutsiya-za-voenen-neutralitet-obzor.html", "text": "С гласовете на 44 народни представители парламентът на Република Сръбска утвърди резолюция от девет точки за защита на конституционния ред и обявяване на военен неутралитет на страната. Резолюцията бе внесена и подкрепена от името на СНСД (Съюз на независимите социалдемократи) на президента Милорад Додик, Социалистическата партия и от Сръбската демократическа партия.\r\nНито един от депутатите не се обяви „против“ предложението, нямаше и „въздържали се“, но в гласуването участваха само представителите на управляващата коалиция – опозицията отказа да се включи в него. \r\nС документа се определя неутралитетът на автономната Република Сръбска по отношение на съществуващите военни съюзи. В резолюцията се уточнява, че Баня Лука ще спазва конституционния ред на Босна и Херцеговина, произтичащ от международния договор, подписан с гаранциите на великите сили, на Сърбия и Хърватия. \r\nПрезидентът на Република Сръбска Милорад Додик заяви, че след приемането на резолюцията очаква всички представители на Баня Лука във федералните органи да страната да преустановят каквато и да била дейност, която приближава Босна и Херцеговина към НАТО. На свой ред Щабът на НАТО в Сараево разпространи съобщение, в което се казва, че Алиансът ще продължи сътрудничеството си с държавните институции на Босна и Херцеговина и подкрепата за нейната пълна евроатлантическа интеграция, въпреки различните настроения, които демонстрира Република Сръбска.  \r\nВ съобщението се отправят предупреждения, съгласно които действията на парламента на Република Сръбска ще предизвикат силни реакции.\r\nПо-късно посолството на САЩ в Босна и Херцеговина разпространи съобщение, в което подчертава, че приемането на решение за военен неутралитет на страната не е от правомощията на парламента на Република Сръбска. В съобщението на американската мисия се припомня, че съгласно Дейтънското споразумение от 21 ноември 1995 г., външната политика на федерацията се определя и води изключително от държавните институции.\r\nМедиите в Сараево не пропуснаха да коментират, че гласуването на подобна резолюция е извън правомощията на автономната Република Сръбска, като същевременно отбелязват, че официалните институции на Босна и Херцеговина подкрепят членството на страната в НАТО. Radio Sarajevo припомня, че НАТО не принуждава никой да членува във военния съюз на Запада. В един от първите коментари за резолюцията на Баня Лука, радиото привежда съобщението на Щаба на НАТО в Сараево, съгласно което „Босна и Херцеговина сама трябва да вземе решение за своето бъдеще, като суверенна държава, тъй като Алиансът е съюз на равноправни и суверенни държави\".\r\nБосненският електронен портал Klix обръща внимание на разпространеното от американската дипломатическа мисия в Сараево съобщение, в  което се заявява, че приемането на решение за военен неутралитет на страната не е от правомощията на парламента на Република Сръбска. В този смисъл въпросът за членството на Босна и Херцеговина в НАТО е изцяло в компетенцията на тези държавни институции, които вече са взели съответните решения, включително Председателството на федерацията и парламента на Босна и Херцеговина. \r\nБосненското електронно издание Dnevno цитира интервю на Милорад Додик, дадено пред RTRS (Радио-телевизия Република Сръбска). В него президентът на Република Сръбска заявява, че „интересът на Република Сръбска не е в НАТО, защото нищо не е получила от НАТО и го свързва само със срамната присъда за Хан Пйесак (решение за отнемане на военно имущество на босненските сърби - б.р.)\". Според Додик част от сценария срещу Република Сръбска е напускането на парламента от опозицията по време на гласуването на резолюцията за военен неутралитет.\r\nНовината за гласуването на резолюцията в Баня Лука не остана незабелязана от медиите в Сърбия. Белградското електронно издание Telegraf съобщава за гласуването в Баня Лука в статия, в която акцентира върху онази част от резолюцията, в която се уточнява, че Република Сръбска е решена да спазва конституционния ред на Босна и Херцеговина, произтичащ от международния договор, подписан с гаранциите на великите сили, на Сърбия и Хърватия. \r\nМестната редакция на Sputnik обръща внимание на съобщението от Щаба на НАТО в Сараево, в което се казва, че „решението на парламента на Република Сръбска за обявяването на военен неутралитет е противоконституционно и ще предизвика силни реакции\".\r\nВ Русия действията на парламента в Баня Лука също получиха отзвук. Република Сръбска се противопостави на влизането на Босна и Херцеговина в НАТО, пише руският „Взгляд\", като се позовава на изявлението на президента на Република Сръбска Милорад Додик.\r\nИзданието акцентира върху думите на Додик, че „желанието на мюсюлмано-хърватската федерация Босна и Херцеговина да стане член на НАТО е разбираемо, тъй като именно НАТО бомбардираше сърбите\".\r\n„НАТО не е нашият избор, ние не сме видели нищо от Алианса\", цитира изданието думите на Додик.\r\nСпоред „Взгляд\" приетата резолюция от парламента на Република Сръбска за военен неутралитет е част от подготовката на референдума за влизането на Босна и Херцеговина в НАТО.\r\nПарламентът на Република Сръбска прие антинатовско решение, като гласува резолюция за защита на конституционния ред и обявяване на военен неутралитет на страната, написа на свой ред руското електронно издание „Сегодня\".\r\nИзданието съобщава, че резолюцията няма законодателна сила, но представлява символичен жест за усилията на проруските политици в страната да предотвратят влизането на Босна и Херцеговина в НАТО. Тереза Герова", "date": "2017.10.19", "title": "Република Сръбска прие резолюция за военен неутралитет (ОБЗОР)"}
{"url": "http://www.focus-news.net/news/2017/10/19/2448381/smolyan-zam-ministarat-na-turizma-irena-georgieva-oblastniyat-upravitel-nedyalko-slavov-i-kmetat-nikolay-melemov-ofitsialno-otkriha-xv-to-mezhdunarodno-turistichesko-izlozhenie.html", "text": "Зам.-министърът на туризма Ирена Георгиева, областният управител Недялко Славов и кметът Николай Мелемов официално откриха XІV-то Международно туристическо изложение в РДТ „Николай Хайтов”, предаде репортер на Радио „Фокус” – Смолян. В изложението „Планините на България – гостоприемство в четири сезона” участват 25 щанда от страната и чужбина, съобщи при официалното откриване изпълнителният директор на Организация за управление на Туристически район „Родопи” (ОУТР „Родопи“) Георги Пампоров, който благодари на областния управител и кмета за отличното партньорство за реализиране на този важен туристически форум. Събитието се организира от новоучредената Организация за управление на Туристически район „Родопи”  със спомоществователството на Община Смолян, под егидата на областния управител.  „За мен е чест и привилегия като домакин да ви приветствам с добре дошли. Нашият край с неговия климат, природа и  гостоприемни хора ни задължава да развиваме туризма. Този форум е показателен, че трябва да работим заедно. Основната тежест все пак е на бизнеса, той е двигателят. Благодаря на Министерството на  туризма за подкрепата на всички наши събития, свързани с туризма. Само така можем да вървим напред”, каза при откриването кметът Мелемов. Областният управител Недялко Славов заяви, че основният замисъл на това изложение е да се покаже потенциалът за туризъм в Родопите във всичките му форми, като тази година се акцентира на възможностите за развитие на балнеологията и културно-историческия туризъм в региона. Изложението е до 21 октомври.\r\nДаниела БОЙКОВА", "date": "2017.10.19", "title": "Смолян: Зам.-министърът на туризма Ирена Георгиева, областният управител Недялко Славов и кметът Николай Мелемов официално откриха XІV-то Международно туристическо изложение"}
{"url": "http://www.focus-news.net/news/2017/10/19/2448382/ministar-tsetska-tsacheva-shte-prieme-predstaviteli-na-sindikata-na-sluzhitelite-v-zatvorite-i-na-sindikat-ohrana.html", "text": "Министърът на правосъдието Цецка Цачева ще приеме председателите на Синдиката на служителите в затворите в България (ССЗБ) и на Синдикат „Охрана“ във връзка с поредица от писма на ССЗБ, в които се настоява за среща с ръководството на Министерството на правосъдието. Това съобщиха от пресцентъра на Министерството на правосъдието.\r\nРаботното заседание ще се проведе на 23 октомври.  На него са поканени и административните ръководители на Главна дирекция „Изпълнение на наказанията“ и на Главна дирекция „Охрана“.", "date": "2017.10.19", "title": "Министър Цецка Цачева ще приеме представители на Синдиката на служителите в затворите и на Синдикат „Охрана“"}
{"url": "http://www.focus-news.net/news/2017/10/19/2448383/stolichnite-obshtinski-savetnitsi-shte-se-zapoznayat-s-proekta-na-zakona-za-ustroystvoto-i-zastroyavaneto-na-obshtinata.html", "text": "Силвия Христова – председател на постоянната комисия по архитектура и градоустройство, и главният архитект на София Здравко Здравков организират представяне на проекта на Закон за изменение и допълнение на Закона за устройството и застрояването на Столичната община пред общинските съветници. Представянето е на 20 октомври (петък) от 14.00 часа в Зала 5 на Столична община, ул. \"Московска\" № 33. Това съобщиха от пресцентъра на Столичния общински съвет.\r\nОсновните акценти, които ще бъдат представени в законопроекта са: въвеждане на регламенти относно високите сгради и зоните без максимални стойности за кота корниз на сградите, озеленяване, трафик и паркиране, градска среда, жилищни комплекси, намаляване на административната тежест и премахване на съществуващи ограничения, предвиждане издаването на нови подзаконови нормативни актове, актуализиране на текстове спрямо действащата нормативна уредба.", "date": "2017.10.19", "title": "Столичните общински съветници ще се запознаят с проекта на Закона за устройството и застрояването на общината"}
{"url": "http://www.focus-news.net/news/2017/10/19/2448384/liderat-na-bsp-korneliya-ninova-chestiti-praznika-na-balgarskite-lekari.html", "text": "Честит професионален празник на българските лекари! Приемете нашето уважение и признателност за неуморния ви труд. Въпреки трудните условия, вие продължавате да са грижите за човешкия живот. Това още повече показва, че сте не просто професионалисти, но и хора с благородна кауза. Пожелавам ви здраве и нека винаги да чувствате подкрепата на обществото и благодарността на пациентите. Това написа лидерът на БСП Корнелия Нинова във \"Фейсбук\" по повод празника на българските лекари, съобщиха от пресцентъра на БСП.", "date": "2017.10.19", "title": "Лидерът на БСП Корнелия Нинова честити празника на българските лекари"}
{"url": "http://www.focus-news.net/news/2017/10/19/2448385/zdf-germanskoto-kontrarazuznavane-otpravi-preduprezhdeniya-za-opasnostta-proiztichashta-ot-novoto-pokolenie-dzhihadisti.html", "text": "Ръководителят на Федералната служба за защита на Конституцията Ханс-Гьорг Маасен отправи предупреждения за заплахите, които произтичат от новото поколение на млади джихадисти и младежите, завръщащи се от зоните на влияние на близкоизточната радикална групировка „Ислямска държава“, предава германският телевизионен канал ZDF.\r\nТози риск трябва да се има предвид от обществото, подчерта ръководителят на германското контраразузнаване. Маасен припомни, че децата са неразделна част от пропагандата на екстремистите и че те дори са насърчавани да извършват екзекуции. Подобни записи бяха разпространени в интернет пространството през последните години. \r\n„Ислямска държава“ понася тежки загуби на територии в Сирия и Ирак. Поради тази причина в Европа очакват жените и децата на чуждестранните джихадисти да се върнат в държавите на Стария континент. . Тереза Герова", "date": "2017.10.19", "title": "ZDF: Германското контраразузнаване отправи предупреждения за опасността, произтичаща от новото поколение джихадисти"}
{"url": "http://www.focus-news.net/news/2017/10/19/2448386/blagoevgrad-lek-avtomobil-se-e-zapalil-na-glaven-pat-e-79-kresna-stara-kresna-pri-otklonenieto-za-selo-gorna-breznitsa.html", "text": "Лек автомобил се е запалил на главен път Е-79 Кресна – Стара Кресна, при отклонението за село Горна Брезница. Това съобщи за Радио „Фокус“ – Пирин дежурният служител в Областно пътно управление – Благоевград. Движението в района е ограничено и в двете посоки, тъй като се изчаква служители на Регионална дирекция „Пожарна безопасност и защита на населението“ да потушат огъня. Дежурният подчерта, че в участъка от инцидента няма обходен маршрут, затова автомобилите изчакват на място.\r\nЛивия НИНОВА", "date": "2017.10.19", "title": "Благоевград: Лек автомобил се е запалил на главен път Е-79 Кресна – Стара Кресна, при отклонението за село Горна Брезница"}
{"url": "http://www.focus-news.net/news/2017/10/19/2448387/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към безработните младежи от 15 до 29-годишна възраст. Дирекция „Бюро по труда” – Асеновград започва реализацията на проект „Готови за работа”, насочен именно към младите. Той се осъществява по Оперативна програма „Развитие на човешките ресурси” 2014 – 2020 година. Подробности около проекта, неговaта същност и цели ще ни представи Екатерина Гешева, директор на Дирекция „Бюро по труда“ в Асеновград. С нея ще коментираме и последните данни за равнището на безработица на територията на Общината.\r\nВ предаването днес ще се обърнем и към още една социална институция – дирекция „Социално подпомагане“ в Асеновград. От нейния директор Валерия Георгиева ще научим колко са подадените молби за отпускане на целева помощ за отопление от гражданите към настоящия момент и каква е тенденцията. Тя ще ни каже и за подпомагане с какъв тип отопление са преобладаващата част от заявленията на жителите на Асеновград и региона.\r\nЗащо наименованията „Малкият Йерусалим“ и „Малката Света гора“ стават емблема на Асеновград и кога точно се случва това? Отговор на този въпрос ще търсим с Мина Христемова, уредник в Исторически музей – Асеновград.\r\nНа 19 октомври Православната църква почита Свети преподобни Иван Рилски Чудотворец – най-великият български светец, небесен закрилник на целия български народ и основател на най-величествения манастир в България – Рилския. Каква е връзката на светеца с Асеновград? Това ще ни каже архиерейският наместник на Асеновград отец Йордан Георгиев. Той ще ни представи и подробности от житието на Свети Иван Рилски Чудотворец.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.10.19", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/10/19/2448388/lesovadi-ot-germaniya-avstriya-i-balgariya-uchastvaha-v-obuchenie-po-gorska-pedagogika.html", "text": "Горски служители, лесовъди, представители на регионалните дирекции по горите, природните паркове и държавните предприятия участваха в обучение по Горска педагогика за служители и експерти в системата на горите, съобщиха от пресцентъра на Изпълнителна агенция по горите. В рамките на обучението, участниците имаха възможност да споделят своя опит в работата си с деца и да обсъдят с лекторите от Германия и Австрия техните добри практики. „Макар и с дълбоки традиции в Европа, дисциплината „Горска педагогика“ и дейностите, които се реализират по нейната методика е сравнително нова за България. Независимо от това тя се възприема много добре от студенти и колеги – лесовъди“, смятат чуждестранните експерти. В България вече има обучени повече от 100 практикуващи лесовъди и студенти от Лесотехническия университет. \r\nУчастниците в обучението се запознаха с основните принципи за работа с хора в неравностойно положение като имаха възможност да се включат в интерактивни игри, чрез които успешно да въвлекат и тази целева група в своята работа.\r\nАкцентира се и върху теми, представящи работата и значението на лесовъдската професия за устойчивото и многофункционално стопанисване на горските екосистеми и поддържане на техния природозащитен статус.\r\nЛектори в обучението бяха инж. Томас Башни – координатор на работата по горска педагогика към Федералното министерство на селското и горското стопанство, околната среда и управлението на водите в Австрия и секретар на Съюза на европейските лесовъди, както и Георг Спрунг – координатор на програмите за горско екологично образование към Горската служба в Райнланд-Пфалц, Германия.\r\nВ края на обучението участниците приложиха новопридобитите умения и знания в практически занимания с деца от местните училища.\r\nСъбитието се проведе на територията на Учебно опитно горско стопанство „Г. Аврамов“ – Юндола и е организирано от Изпълнителна агенция по горите в сътрудничество със Съюза на лесовъдите в България, Съюза на Европейските Лесовъди и с подкрепата на Югозападно държавно предприятие.", "date": "2017.10.19", "title": "Лесовъди от Германия, Австрия и България участваха в обучение по „Горска педагогика“"}
{"url": "http://www.focus-news.net/news/2017/10/19/2448389/ministar-tsetska-tsacheva-predvizhda-se-izgotvyane-na-nova-nakazatelna-strategiya-s-koyato-shte-bade-obsaden-vaprosa-za-dva-kodeksa-nakazatelen-i-administrativno-nakazatelen.html", "text": "Предвижда се изготвяне на нова наказателна стратегия, с която ще бъде обсъден въпроса за два кодекса – Наказателен и Административно-наказателен. Това каза министърът на правосъдието Цецка Цачева по време на изслушването си в Комисията по правни въпроси, предаде репортер на Агенция „Фокус“. В отговор на депутата Христиан Митев от „Обединени патриоти“, във връзка с административните престъпления, министър Цецка Цачева заяви, че има предложение за изцяло нов Наказателен кодекс след препоръки на международни организации. По думите ѝ програмата на управление на правителството на ГЕРБ и „Обединени патриоти“ за мандат 2017-2021 г. предвижда изготвянето на нова наказателна стратегия, в която ще бъде обсъден и въпросът за разделяне на два самостоятелни кодекса – Наказателен и Административно-наказателен. Министърът на правосъдието Цецка Цачева отговори и на Данаил Кирилов от ГЕРБ във връзка със Закона за съдебната власт. „С писмо до Димитър Главчев и до председателя на Правна комисия Данаил Кирилов предложих вариант на редакция на член 230, който да внесе повече яснота и най-вече да се опрем на принципа на съдийското самоуправление“, каза Цачева. По думите й така съответната колегия, когато е повдигнато обвинение и се иска отстраняване на магистрат, ще може да изрази позиция и да се даде възможност магистратът да заяви своята позиция. „Благодаря, че народни представители са припознали моето предложение и към настоящия момент, с оглед на процедурата, между първо и второ гласуване сте го включили за обсъждане на заседанието“, каза Цачева. \r\nМинистърът на правосъдието отговори на депутата Крум Зарков от БСП във връзка с процедурата за гривни на затворниците. По думите й процедурата по обществената поръчка е проведена. „Участвали са 3 фирми. От трите фирми има класирана една. Останалите две съответно не са удовлетворени от резултата, има подадена жалба в КЗК и на този етап обществената поръчка е в Комисията. С оглед развитието на процедурата, знаете, че нейното решение може да бъде обжалвано пред ВАС, ако бъде потвърдена процедурата, в сроковете, в които ще се подпише договорът и той ще бъде изпълнен, съм оптимист, че  ще се случи“, каза Цачева. В отговор на въпрос на депутата от ДПС Йордан Цонев за регламентиране на банковата несъстоятелност министър Цачева заяви, че доколкото и ако правилно е информирана, като народен представител той смята да упражни право на законодателна инициатива по този повод. По думите й несъстоятелността е регламентирана в Търговския закон. „Има специален закон – за банковата несъстоятелност, който е в обхвата на работа на Министерство на финансите“, каза Цачева и заяви ,че от ДПС могат да разчитат  на съдействие, експертиза от Министерство на правосъдието. Министърът на правосъдието обяви, че утре (20 октомври 2017 г.) ще има извънредно заседание по на Съвета по актуализирана стратегия за продължаване на реформата в съдебната власт, тъй като това е поискано от една трета от членовете на Съвета.\r\nДеница КИТАНОВА", "date": "2017.10.19", "title": "Министър Цецка Цачева: Предвижда се изготвяне на нова наказателна стратегия, с която ще бъде обсъден въпроса за два кодекса – Наказателен и Административно-наказателен"}
{"url": "http://www.focus-news.net/news/2017/10/19/2448390/blagoevgrad-eksperti-se-sabraha-na-razbor-v-simitli-vav-vrazka-s-pozhara-prez-avgust-v-rayona-na-kresna.html", "text": "Огромният пожар през август, тръгнал от района на Мечкул и опожарил хиляди декари до Кресна, събра експерти на разбор в Симитли. Това съобщиха от пресцентъра на Община Симитли. Директорът на Регионална дирекция „Пожарна безопасност и защита на населението” – Благоевград, инж. Георги Пармаков представи пред всички присъстващи подробна презентация, разбита по дни и часове за дните от 24-ти август до 28-ми август, когато опустошителният пожар вилня на териториите на общините Симитли и Кресна.\r\nВсички стъпки на пожарна, полиция, горски, жандармерия, доброволци, фирми, които са работили по спирането на огнената стихия, бяха подробно представени от инж. Пармаков. Той посочи и фактите с изгорялата площ и щетите, които огънят е нанесъл в цифри. На разбора бяха обсъдени и всички грешки, които са допуснати по време на потушаването на пожара и бяха дадени предложения, които да променят ситуацията в евентуален друг пожар.\r\nСрещата се проведе  в читалище „Св.Климент Охридски“ в Симитли. На нея присъстваха директорът на Главна дирекция ПБЗН главен комисар Николай Николов, директорът на Регионална дирекция „Пожарна безопасност и защита на населението” – Благоевград, инж. Георги Пармаков, директорът на областна дирекция на МВР-Благоевград-старши комисар Николай Хаджиев, началникът на РСПБЗН – Благоевград – гл. инсп. инж. Боян Кондуров, директорът на дирекция „Оперативни дейности” при ГДПБЗН-МВР Красимир Шотаров, инж. Дамян Дамянов- директор на Югозападно държавно предприятие, инж. Иван Гергов – директор на РДГ Благоевград, Бисер Михайлов – областен управител на Благоевград, кметът на Симитли Апостол Апостолов и заместник- кметът на Кресна, директорът на ДГС Симитли  и пожарникари, участвали в гасенето на пожара.", "date": "2017.10.19", "title": "Благоевград: Експерти се събраха на разбор в Симитли във връзка с пожара през август в района на Кресна"}
{"url": "http://www.focus-news.net/news/2017/10/19/2448391/afp-tereza-mey-se-stremi-kam-ambitsiozni-planove-za-pregovorite-za-brekzit-na-sreshtata-na-varha-na-es.html", "text": "Британският премиер Тереза Май заяви в четвъртък, че иска лидерите на Еврпейския съюз, които се събраха на двудневна среща на върха в Брюксел, да определят „амбициозни планове\" за преговорите за Брекзит през следващите седмици, предава AFP.\r\n\"Ще разгледаме конкретния прогрес, постигнат в преговорите ни за излизане (от ЕС), и излагането на амбициозни планове за следващите седмици. Особено искам да видя постигане на споразумение относно правата на гражданите\", заяви Мей при пристигането си в Брюксел.  Тереза Герова", "date": "2017.10.19", "title": "AFP: Тереза Мей се стреми към „амбициозни планове“ за преговорите за Брекзит на срещата на върха на ЕС"}
{"url": "http://www.focus-news.net/news/2017/10/19/2448392/blagoevgrad-vazstanoveno-e-dvizhenieto-v-dvete-posoki-po-pat-e-79-kresna-s-stara-kresna-pri-otklonenieto-za-s-gorna-breznitsa.html", "text": "Възстановено е движението в двете посоки по път I-1 (E-79) гр. Кресна – с. Стара Кресна, при отклонението за с. Горна Брезница. Това съобщиха от пресцентъра на Агенция \"Пътна инфраструктура\".", "date": "2017.10.19", "title": "Благоевград: Възстановено е движението в двете посоки по път E-79 Кресна – с. Стара Кресна, при отклонението за с. Горна Брезница"}
{"url": "http://www.focus-news.net/news/2017/10/19/2448393/stefan-radev-kmet-na-sliven-1-mln-leva-tryabva-da-plati-obshtinata-po-reshenie-na-sada-za-vodoprovod-v-slivenski-kvartal.html", "text": "1 млн. лева трябва да плати Община Сливен по решение на съда на фирма „Булгейт“. Това съобщи днес кметът на града Стефан Радев, предаде репортер на Радио „Фокус“ – Сливен. Парите са за неразплатен водопровод в сливенския квартал „Сини камъни“. Мрежата е изградена през 2007 година. През 2013 година от фирмата са завели и спечелили дело за дейности по водния цикъл на града. Искът на фирмата е от 2013 година. Главницата е в размер на 680 790,16 лв., с лихвата сумата може да достигне до 1 милион лева. Общо 6 дела срещу общината е завела фирмата. Пет от тях са от 2014 година и за тях е постигнато споразумение за разсрочено плащане. За делото от 2013 година тази възможност е отпаднала. „Буквално се моля на кредитори, но важното е да не допуснем заплаха със запори на средствата или разпродажба на общинско имущество за някои от работещите системи на общината“, заяви Радев. Той допълни, че Общината е спечелила дело на първа инстанция в Административния съд в Стара Загора срещу претенция на Министерството на околната среда и водите за 1,5 милиона лева. Заради втора претенция на МОСВ по първия етап на водния цикъл може да се наложи Общината да плати близо 4 милиона лева.\r\nЛюдмила ЙОРГОВА", "date": "2017.10.19", "title": "Стефан Радев, кмет на Сливен: 1 млн. лева трябва да плати Общината по решение на съда за водопровод в сливенски квартал"}
{"url": "http://www.focus-news.net/news/2017/10/19/2448394/vrachanskiyat-mitropolit-grigoriy-oglavi-arhiereyska-sveta-liturgiya-za-hramoviya-praznik-na-tsarkvata-sv-yoan-rilski-chudotvorets-v-selo-povolche.html", "text": "Днес, когато Православната църква прославя нашия небесен закрилник преподобни Йоан Рилски Чудотворец, Негово високопреосвещенство Врачанският митрополит Григорий оглави архиерейска света Литургия за храмовия празник на църквата \"Св. Йоан Рилски\" в село Поволче, Врачанска епархия, предаде репортер на Агенция „Фокус“. Светата богослужба бе уважена от кмета на община Враца Калин Каменов, други кметове от региона, миряни от селото и епархията. \r\nНикола ПЕТКОВ", "date": "2017.10.19", "title": "Врачанският митрополит Григорий оглави архиерейска света Литургия за храмовия празник на църквата \"Св. Йоан Рилски Чудотворец\" в село Поволче"}
{"url": "http://www.focus-news.net/news/2017/10/19/2448395/ekathimerini-ministerstvoto-na-otbranata-v-atina-reagira-na-politicheskiya-spor-okolo-sdelkata-sas-sasht-za-f-16.html", "text": "Министерство на отбраната в Атина  отговори в четвъртък на политически спор, който избухна, след като премиерът Алексис Ципрас обяви постигането на сделка със САЩ за модернизиране на въздушния флот, пише електронното издание Ekathimerini.\r\nСпоред военното ведомство сделката, сключена от Ципрас по време на срещата му с американския президент Доналд Тръмп в Белия дом, е свързана с частичното модернизиране на част от въздушния флот на страната, а не на цялостната му подмяна. \r\nРаботните действия ще бъдат извършени от Hellenic Aerospace Industry и ще струват не повече от 1,1 млрд. долара, а не 2,4 млрд. долара, уточниха от Министерството на отбраната. От ведомството подчертаха обаче, че крайната цена на проекта ще бъде определена при преговори с американските власти.\r\nОбявяването на сделката насърчи опозиционната „Нова демокрация“ да поиска допълнителни подробности от правителството за постигнатото споразумение. Брюксел също „повдигна вежди“, тъй като финансирането на проекта не е консултирано с кредиторите на Гърция. Тереза Герова", "date": "2017.10.19", "title": "Ekathimerini: Министерството на отбраната в Атина реагира на политическия спор около сделката със САЩ за F-16"}
{"url": "http://www.focus-news.net/news/2017/10/19/2448396/emanyuel-makron-es-shte-izprati-poslanie-za-edinstvo-s-ispaniya.html", "text": "Лидерите на Европейския съюз ще използват срещата на високо равнище в Брюксел, за да изпратят „послание за единство\" с Мадрид в кризата с Каталуния. Това заяви френският президент Емануел Макрон в четвъртък, предава AFP.\r\nПристигайки за двудневната среща на върха в Брюксел, Макрон отбеляза, че държавните и правителствените лидери на страните от Общността ще изразят подкрепата си за министър-председателя на Испания Мариано Рахой. Тереза Герова", "date": "2017.10.19", "title": "Еманюел Макрон: ЕС ще изпрати послание за единство с Испания"}
{"url": "http://www.focus-news.net/news/2017/10/19/2448397/zam-ministar-irena-georgieva-8-rast-pri-chuzhdestrannite-turisti-i-okolo-11-pri-balgarskite-otchita-kurortat-pamporovo-za-zima-20162017.html", "text": "През миналата зима курортът Пампорово отчита над 73 000 пренощували лица, което е близо 8% ръст при чужденците, а при българите увеличението е около 11%. Приходите от нощувки са общо 10 700 000 лв., което е над 16% по информация от Националния статистически институт. Това каза при откриването на XІV-то Международно туристическо изложение в Смолян зам.-министърът на туризма Ирена Георгиева, предаде репортер на Радио „Фокус” – Смолян. „Особено важно за нас е, че има висок интерес към посещенията на зимния ни курорт от съседните държави, където интересът е най-голям, като тази година се надяваме и на добро търсене също от Великобритания, Германия, както и от българските туристи”, каза зам.-министър Георгиева. По думите й Зима 2016/2017 е била рекордна за България. Общият брой посещения на чуждестранни туристи е бил близо милион и половина, като ръстът от 19,6% е бил най-високият от влизането на страната ни в Европейския съюз. Според зам.-министър Георгиева председателството на България на Съвета на Европейския съюз несъмнено също ще помогне за развитието на туризма и популяризирането на българския туристически продукт.\r\nДаниела БОЙКОВА", "date": "2017.10.19", "title": "Зам.-министър Ирена Георгиева: 8% ръст при чуждестранните туристи и около 11% при българските отчита курортът Пампорово за Зима 2016/2017"}
{"url": "http://www.focus-news.net/news/2017/10/19/2448398/gl-komisar-nikolay-nikolov-gdpbzn-dobra-e-otsenkata-koyato-postavyame-na-nashite-sluzhiteli-za-deystviyata-im-pri-ovladyavaneto-na-pozhara-v-kresnenskoto-defile-prez-lyatoto.html", "text": "Добра е оценката, която поставяме на нашите служители за действията им при овладяването на пожара в Кресненското дефиле от това лято. Това каза в Симитли директорът на Главна дирекция „Пожарна безопасност и защита на населението“ към МВР главен комисар Николай Николов по повод равносметката от огнената стихия, която през август, тръгна от района на Мечкул и опожарил хиляди декари до Кресна, предаде репортер на Радио „Фокус“ – Пирин. Според него при пожарa е била създадена една добра координация между всички институции. „Тук трябва да отбележим, че включително и правителството се намеси с въвеждането на националния план за защита на населението при такива сложни ситуации и в частност горски пожари. Няма как да не отбележa, че повече от 500 човека ежедневно бяха на терен и полагаха огромни усилия за овладяване на пожара. В това число почти толкова бяха горските работници, доброволците. Няма как да не споменем и усилията на полицаите, които се занимаваха с евакуацията на населението и му обясняваха какво да направи, за да запази на първо място живота си“, каза още гл. комисар Николов. Той посочи, че при пожара в Кресненското дефиле не е било допуснато мародерство, въпреки опазването на селата. Гл. комисар Николов подчерта, че за целия период няма нито един подаден сигнал за кражба или друг вид посегателство върху частна собственост. „Няма как да не отбележим, че много ни помогна българската армия с нейните модули и с участието на хеликоптери“, заяви гл. комисар Николов.\r\nЛивия НИНОВА", "date": "2017.10.19", "title": "Гл. комисар Николай Николов, ГДПБЗН: Добра е оценката, която поставяме на нашите служители за действията им при овладяването на пожара в Кресненското дефиле през лятото"}
{"url": "http://www.focus-news.net/news/2017/10/19/2448399/ministar-boil-banov-osvobodi-chlenovete-na-saveta-na-direktorite-na-audiovideo-orfey-ead-poradi-tezhko-finansovo-sastoyanie-na-druzhestvoto.html", "text": "Във връзка с установено след сигнали и извършвани проверки тежко финансово състояние на търговско дружество „Аудиовидео Орфей” ЕАД министърът на културата Боил Банов освободи членовете на Съвета на директорите на дружеството. Това съобщиха от пресцентъра на Министерството на културата.\r\nМинистър Банов назначи за нови членове на Съвета на директорите на дружеството Даниел Хаджиев, Мая Грозданова и Иван Павлов.  \r\n„Аудиовидео Орфей” ЕАД е търговско дружество с принципал министъра на културата. Създадено е преди повече от 20 години за производство, съхранение и разпространение на аудиовизуални продукти и  презентационна дейност. „Аудиовидео Орфей” ЕАД е единственото специализирано предприятие в страната за извършване на дигитална реставрация на филмов архивен материал, своеобразен гарант за опазване на националното културно наследство. \r\n„Аудиовидео Орфей” ЕАД предоставя технически условия и провежда практически занятия със студенти, изучаващи различни киноспециалности на НАТФИЗ, СУ, НБУ, ЮЗУ, НХА.", "date": "2017.10.19", "title": "Министър Боил Банов освободи членовете на съвета на директорите на „Аудиовидео Орфей” ЕАД поради тежко финансово състояние на дружеството"}
{"url": "http://www.focus-news.net/news/2017/10/19/2448400/prezidentat-rumen-radev-shte-poseti-grad-popovo.html", "text": "На 20 октомври президентът Румен Радев ще присъства на откриването на новата производствена база за тапицирана мебел „Завод 3“ в град Попово. Това съобщиха от прессекретариата на държавния глава", "date": "2017.10.19", "title": "Президентът Румен Радев ще посети град Попово"}
{"url": "http://www.focus-news.net/news/2017/10/19/2448401/veliko-tarnovo-darzhavata-da-poema-vaznagrazhdenieto-na-40-spetsializanti-po-obshta-meditsina-godishno-predlagat-ot-sdruzhenieto-na-obshtopraktikuvashtite-lekari.html", "text": "Държавата да поема възнаграждението на 40 специализанти по обща медицина годишно предлагат от Сдружението на общопрактикуващите лекари. Това съобщи в интервю за Радио „Фокус“ – Велико Търново д-р Христо Димитров, зам.-председател на Районната колегия на БЛС и  председател на Сдружението на общопрактикуващите лекари във Велико Търново. Той посочи, че предложението за промяна на Наредбата е внесено от националния консултант по обща медицина и председател на Националното сдружението на общопрактикуващите лекари доц. Любомир Киров. По думите на д-р Димитров това ще струва на държавата няколко милиона годишно. „Това не може да се смята за разход, а за една инвестиция за бъдещето на здравеопазването и на нашата нация. Тези пари си струва да бъдат отделени и те ще се върнат многократно в бъдещето на България, в здравето, в следващите поколения. Така ще има шанс след около 10 години да има достатъчно млади лекари, които поне частично да поемат нашата работа. Министерството просто трябва да има желание да осигури тези средства“, допълни д-р Димитров.\r\nТой посочи, че в момента млади лекари, които искат да специализират обща медицина, остават без доходи за срок от 3-4 години. „Това е непосилно за тях и прави оцеляването им невъзможно. С последните промени, слава Богу положителни, в правилата за специализация в т. нар. болнични специалности, които се специализират в болниците, е вписано, че младите лекари вече могат да сключват трудови договори. Така имат някакъв не много висок, но гарантиран доход, който им позволява да специализират. В първичната медицина той не е осигурен“, посочи д-р Димитров.\r\nНадежда КРЪСТЕВА", "date": "2017.10.19", "title": "Велико Търново: Държавата да поема възнаграждението на 40 специализанти по обща медицина годишно предлагат от Сдружението на общопрактикуващите лекари"}
{"url": "http://www.focus-news.net/news/2017/10/19/2448402/el-pais-mariano-rahoy-ne-smyata-da-obsazhda-katalunskata-kriza-po-vreme-na-sreshtata-na-varha-v-bryuksel.html", "text": "Премиерът на Испания Мариано Рахой не смята да обсъжда каталунската криза по време на срещата на върха в Брюксел, пише испанското издание El Pais. Рахой трябва да пристигне в белгийската столица в четвъртък, като е заявил предварително, че ако бъде попитан за ситуацията „докато върви по коридора“, ще даде нужната информация, но кризата „не е включена в дневния ред“. Агенция Фокус припомня, че от Мадрид неколкоратно заявиха, че проблемът с Каталуния е вътрешен за Испания и правителството не желае посредничество и участие на трети страни.  Цанко Цолов", "date": "2017.10.19", "title": "El Pais: Мариано Рахой не смята да обсъжда каталунската криза по време на срещата на върха в Брюксел"}
{"url": "http://www.focus-news.net/news/2017/10/19/2448403/d-r-ivan-ibrishimov-bsp-dupnitsa-ima-izklyuchitelno-geografsko-polozhenie.html", "text": "Дупница има изключително географско положение. Това каза за Радио „Фокус“- Пирин Иван Ибришимов, народен представител от БСП. „Ние сме на един кръстопът, който благоприятства развитието на бизнеса, близо сме до планината, близо сме до община Сапарева баня, която е известна със своите дадености като минерална вода, като природа. Имаме благоприятен климат, географско разположение за развитие на бизнеса и туризма. Градът е близо до столицата, едно спокойно място, където при една добре съобразена образователна система с нуждите на бизнеса да учат и да се развиват нашите деца“, каза Ибришимов. Той поздрави всички дупничани с днешния празник на Св. Иван Рилски. „Бих искал да пожелая много здраве и благополучие, както и единство на всички политици и съграждани, защото само когато сме единни може да работим така, че да дадем по-добро бъдеще на нашия град“, каза Ибришимов.\r\nЛора КАЛЧЕВА", "date": "2017.10.19", "title": "Д-р Иван Ибришимов, БСП: Дупница има изключително географско положение"}
{"url": "http://www.focus-news.net/news/2017/10/19/2448404/afp-angela-merkel-se-nadyava-za-konstitutsionno-reshenie-na-katalunskata-kriza.html", "text": "Германският канцлер Ангела Меркел заяви в четвъртък, че се надява кризата около Каталуния да получи конституционно решение, предава AFP. \r\nНемският лидер е изразил позицията си малко след пристигането си в Брюксел, където ще вземе участие в срещата на върха на европейските лидери, която се провежда в четвъртък и петък. Според нейните думи, Германия „подкрепя позицията на испанското правителство, зад която трябва да застанат всички страни“. Меркел изрази пред репортери надеждата си, че за кризата „съществуват решения, които се основават на испанската Коституция“.  Цанко Цолов", "date": "2017.10.19", "title": "AFP: Ангела Меркел се надява за конституционно решение на каталунската криза"}
{"url": "http://www.focus-news.net/news/2017/10/19/2448405/gl-komisar-nikolay-nikolov-gdpbzn-savetat-za-namalyavane-na-riska-ot-bedstviya-shte-se-sabere-na-23-noemvri-po-initsiativa-na-vatreshniya-ministar-valentin-radev.html", "text": "Съветът за намаляване на риска от бедствия ще се събере на 23 ноември по инициатива на вътрешния министър Валентин Радев. Това каза в Симитли директорът на Главна дирекция „Пожарна безопасност и защита на населението“ към МВР главен комисар Николай Николов по повод равносметката от огнената стихия, която през август, тръгна от района на Мечкул и опожари хиляди декари до Кресна, предаде репортер на Радио „Фокус“ – Пирин. Той обясни, че самият съвет представлява орган, съставен от заместник-министри, ръководители на научни организации – БАН, университети и други ведомства, които имат за задача да предлагат политики. „На първо място ще предложим за разглеждане Национална стратегия за намаляване на риска от бедствия в близките 10 години. Това е един стратегически документ, на който много залагаме. На второ място ще предложим един документ, който ще се казва „Указания“. Той ще бъде насочен към областните управители и кметове, които ще видят как трябва да се организира и планира цялостната дейност, какви превантивни мерки трябва да се подготвят, как трябва да се повиши готовността на населението и органите, за да може да се сведе риска от бедствия до минимум, предвид очакваните климатични промени“, каза още гл. комисар Николов. Той добави, че всичко това се прави с цел – да може гражданите да разберат какво представлява риска от бедствия и как да се предпазим от подобни ситуации. Гл. комисар Николов заяви, че се очаква на заседанието да присъства представителя на ООН за Европа, който се занимава с промените на климата и готовността на държавите-членки на ООН за реакция при бедствия.\r\nЛивия НИНОВА", "date": "2017.10.19", "title": "Гл. комисар Николай Николов, ГДПБЗН: Съветът за намаляване на риска от бедствия ще се събере на 23 ноември по инициатива на вътрешния министър Валентин Радев"}
{"url": "http://www.focus-news.net/news/2017/10/19/2448406/pernik-zheni-gerb-organiziraha-izlozhba-v-grada.html", "text": "Уникалната изложба-живопис „Генезисът на един творец“ от авторите Михаил Живков и Китан Китанов беше представена в галерия „Атриум“ на Областна администрация - Перник, съобщиха от пресцентъра на ПП ГЕРБ. Събитието се провежда под патронажа на областния управител и национален лидер на Жени ГЕРБ Ирена Соколова и се организира съвместно от дамската организация на политическата сила в Перник, Арт-група Китанова и АЛИЗ „Вяра, Надежда, Любов“ - Перник. Изложбата е посветена на Международния ден на живописта – 18 октомври, и беше официално открита от Ирена Соколова.\r\n„Щастлива съм, че Атриумът на Областна администрация - Перник се превърна в любимо и колоритно място, за да покаже таланта и изкуството на даровити творци. Радвам се, че в града ни има таланти като Мишо. Изкуството през неговия поглед е изкушение за сетивата и разума ни и е провокацията за днешното събитие”, сподели Соколова пред препълнената зала. Тя със задоволство заяви, че Жени ГЕРБ за пореден път застават зад социално значими, полезни и формиращи обществена култура каузи и хора с потенциал. „Вие винаги успявате да напипате пулса на истинското, да откриете дълбокия смисъл в ежедневното и това, което може да ни направи по-добри и искрени”, допълни тя.\r\n Автор на част от красивите творби е 25-годишният художник Михаил Живков. Мишо, както е познат сред своите приятели, е роден със Синдром на Даун. Той получи подарък, поднесен лично от общинския ръководител на ЖГЕРБ-Перник Роза Стоилова, с пожелание за бъдещи успехи и творческо дръзновение. Освен картините на Мишо, в изложбата намират място и авторските произведения на Китан Китанов. Той застава до младежа, за да покаже свои живописни творби по начин, който сближава творците. Неговата съпруга Татяна Китанова, основен двигател на художествено ателие АЛИЗ, е приятел, ментор и дългогодишен ръководител на Мишо.\r\n„Днес представяме 10 от картините на Мишо, резултат от дългия ни път един към друг, съпроводен с рисунки, направени през различните етапи от развитието му. Всичките му творби носят едно единствено заглавие - „Мишо”, като него самия – единствен”, сподели Китанова. Тя допълни, че даровитият младеж прави своите картини, за да подари на хората истински свят, лишен от суета и предразсъдъци и не иска нищо в замяна.\r\n„Такива са големите творци – щедри, благородни и всеопрощаващи – любящи”, завърши Китанова, като подчерта, че заслугата за днешното събитие се дължи на тези жени, които са отдадени на мисията да обичаш абсолютно безрезервно, на ЖГЕРБ и Ирена Соколова. Събитието уважиха общински съветници от ГЕРБ-Перник, директори на териториални структури, видни пернишки творци и много почитатели на изкуството.", "date": "2017.10.19", "title": "Перник: Жени ГЕРБ организираха изложба в града"}
{"url": "http://www.focus-news.net/news/2017/10/19/2448407/28-godishen-mazh-e-postradal-v-rayona-na-kremikovtsi-pri-trudova-zlopoluka-predizvikana-ot-vzriv.html", "text": "28-годишен младеж е пострадал в района на Кремиковци при трудова злополука, предизвикана от взрив, съобщиха от пресцентъра на УМБАЛ „Св. Анна“-София АД. Приет е в Спешно отделение на болницата с откъсната част от дланта на лявата ръка и множество рани от осколки в областта на гърдите и корема.\r\nМладежът е стабилизиран.\r\nНастанен е в реанимация на болницата.", "date": "2017.10.19", "title": "28-годишен мъж е пострадал в района на Кремиковци при трудова злополука, предизвикана от взрив"}
{"url": "http://www.focus-news.net/news/2017/10/19/2448408/ministar-nikolay-nankov-ot-1-noemvri-vlizame-v-rezhim-na-gotovnost-za-zimno-poddarzhane-kam-momenta-sa-nalichni-3000-snegopochistvashti-i-snegopoddarzhashti-mashini.html", "text": "От 1 ноември влизаме в режим на готовност за зимно поддържане, към момента са налични 3000 снегопочистващи и снегоподдържащи машини по отделните области. Това каза министърът на регионалното развитие и благоустройството по време на заседанието на Комисията по регионална политика във връзка с плановете за зимно поддържане, преда репортер на Агенция „Фокус“. По думите му толкова са били и за миналия период. „По настоящем, до края на следващата седмица, ще се извърши проверка по областни пътни управления за готовността, както от гледна точка на наличната техника, така и от гледна точка на наличието на материали, за да гарантираме наистина ефективното посрещане на зимния сезон“, каза Нанков. Той поясни, че 1 ноември възнамеряват да влязат в режим на готовност за зимно поддържане. Така че всички необходими мерки от колегите са взети. Направена е необходимата организация както с необходимите административни актове, така и на база на проведените срещи и заседания на работни групи с колегите от другите компетентни ведомства“, каза Нанков. По думите му има и издадена заповед от министър-председателя. \r\nДеница КИТАНОВА", "date": "2017.10.19", "title": "Министър Николай Нанков: От 1 ноември влизаме в режим на готовност за зимно поддържане, към момента са налични 3000 снегопочистващи и снегоподдържащи машини"}
{"url": "http://www.focus-news.net/news/2017/10/19/2448409/prof-hristo-pimpirev-parviyat-pravoslaven-hram-na-antarktida-nosi-imeto-na-sv-yoan-rilski.html", "text": "Дупница вече не е само град в Югоизточна Европа, а и на Антарктида най-официално. Това каза проф. Христо Пимпирев, директор на Българския антарктически съюз, който бе част от екипа с поредна експедиция на Антарктика, предаде репортер на Радио „Фокус“- Пирин. „Нашата база е свързана с Дупница, тъй като първият православен храм на Антарктида носи името на Св. Йоан Рилски. Този параклис се посещава от многобройни чужденци и те знаят вече за нашия светец“, каза Пимпирев. Той подари на инж. Методи Чимев почетния знак на Антарктида, който е национален оператор на българските дейности на Антарктида.\r\nОт местния парламент припомнят, че по решение на ОбС от 23.12.2016 г. на директора на Българския антарктически институт проф. Христо Пимпирев бяха предадени релеф, герб и знаме на община Дупница. В рамките на юбилейната 25-а българска антарктическа експедиция, провела се от ноември 2016 г. до март 2017 г., посочените символи бяха доставени на ледения континент. По този начин гражданите на общината се присъединиха към реализирането и популяризирането на антарктическата идея като общонационална мисия, гласи мотивът в докладната записка за награждаването.\r\nЛора КАЛЧЕВА", "date": "2017.10.19", "title": "Проф. Христо Пимпирев: Първият православен храм на Антарктида носи името на Св. Йоан Рилски"}
{"url": "http://www.focus-news.net/news/2017/10/19/2448410/reuters-samoletonosach-na-sasht-patrulira-okolo-koreyskiya-poluostrov.html", "text": "Самолетоносачът на САЩ „Роналд Рейгън“, разполагащ с двигатели с ядрено захранване и 100 хил. тона водоизместимост, патрулира водите около Корейския полуостров, предава Reuters. Маневрите му в районите около източното крайбрежие на полуострова в четвъртък е демонстрация на сила, споменават още от агенцията. Това е най-големият американски кораб в Азия, разполагащ с екипаж от пет хиляди души и 90 изтребители от типа F-18. \r\nКомандващият бойния кораб контраадмирал Марк Далтън заяви, че „опасното и агресивно поведение на Северна Корея засяга всички по света“, като поясни, че това учение е доказателство на твърдите намерения на САЩ да „защитят Република Корея“, ако това се наложи.  Цанко Цолов", "date": "2017.10.19", "title": "Reuters: Самолетоносач на САЩ патрулира около Корейския полуостров"}
{"url": "http://www.focus-news.net/news/2017/10/19/2448411/gl-komisar-nikolay-nikolov-gdpbzn-do-kraya-na-godinata-vav-vsichki-obshtini-s-naselenie-pod-20-000-dushi-tryabva-da-ima-sazdadeni-dobrovolcheski-protivopozharni-otryadi.html", "text": "До края на тази година, съгласно Закона за защита при бедствия, във всички общини с население под 20 000 души задължително трябва да има създадени доброволчески противопожарни отряди. Това каза в Симитли директорът на Главна дирекция „Пожарна безопасност и защита на населението“ към МВР главен комисар Николай Николов по повод равносметката от огнената стихия, която през август, тръгна от района на Мечкул и опожарил хиляди декари до Кресна, предаде репортер на Радио „Фокус“ – Пирин. Той отбеляза, че в около 211 общини вече са били създадени такива отряди. „Остана ни много малък брой, около 30 общини, в които трябва да създадем такива отряди, но всичко е в процес на работа. Оказваме пълното съдействие на кметовете, които знаят каква е необходимостта това нещо да се случи“, каза още гл. комисар Николов. Той отбеляза, че в общините, където вече са създадени подобни отряди има 2945 доброволни пожарникари. „От тях половината са преминали всички курсове за доброволни пожарникари, а голяма част от тях вече са оборудвани с необходимото облекло. За следващата година, Министерството на финансите, в субсидиите за общините са предвидили по 1000 лева за предпазни дрехи на хората“, заяви гл. комисар Николов. Той уточни, че по 200 лева ще бъдат отделени за застраховки на тези доброволци и по около 300 лева за обучение. „Така че държавата участва активно в този процес. Смятам, че това е перспективата, това е бъдещето“, допълни гл.комисар Николов. Той добави, че до 1944 година в България доброволчеството е било много добре развито, след което всичко се обръща в посока на това, че държавата трябва да се грижи за нас.\r\nЛивия НИНОВА", "date": "2017.10.19", "title": "Гл. комисар Николай Николов, ГДПБЗН: До края на годината във всички общини с население под 20 000 души трябва да има създадени доброволчески противопожарни отряди"}
{"url": "http://www.focus-news.net/news/2017/10/19/2448412/premierat-boyko-borisov-razgovarya-s-predsedatelya-na-evropeyskiya-savet-donald-tusk.html", "text": "Министър-председателят Бойко Борисов и председателят на Европейския съвет Доналд Туск обсъдиха приоритетите по време на Българското председателство на Съвета на Европейския съюз през 2018 г. и предстоящата среща на върха на тема „Западни Балкани“ през май в София. Двамата се срещнаха в Брюксел преди заседанието на Европейския съвет. Това съобщиха от правителствената информационна служба.\r\nБългарският премиер посочи, че страната ни се подготвя отговорно за своето първо председателство и в сътрудничество с останалите страни от Тройката председателства. Активно се работи с Естония за постигане на максимална приемственост по отворените досиета, каза Борисов и изтъкна, че по време на своето председателство България ще търси баланс и консенсус по актуалните теми на Европейския съюз.\r\nБойко Борисов и Доналд Туск обсъдиха и организацията на срещата на върха през м. май 2018 г. в София, на която двамата ще бъдат домакини. Темата за Западните Балкани е важна не само за страните от региона, но и за целия Европейски съюз, е общото мнение на Борисов и Туск. Според тях Българското председателство създава подходяща обстановка за конструктивно обсъждане на темата за европейската перспектива на държавите от Западните Балкани, гарантиране на икономическото развитие на региона, неговата транспортна, енергийна, инфраструктурна и дигитална свързаност с Европейския съюз. \r\nПредседателят на Европейския съвет даде подкрепата си за постигане на приоритетите на Българското председателство. „Очаквам Българското председателство и предстоящата среща на върха в София да дадат възможност на страната ви да изиграе конструктивна роля при справянето с предизвикателствата на европейския дневен ред“, подчерта Доналд Туск и посочи, че ще разчита на българското правителство да бъде стабилен партньор за единството в региона.", "date": "2017.10.19", "title": "Премиерът Бойко Борисов разговаря с председателя на Европейския съвет Доналд Туск"}
{"url": "http://www.focus-news.net/news/2017/10/19/2448413/tsentar-za-lichnostno-i-tvorchesko-razvitie-na-detsata-na-blagoevgrad-i-direktsiya-natsionalen-park-rila-organizirat-uchenicheski-konkurs-natsionalen-park-rila-poznat-i-nepoznat.html", "text": "Центърът за личностно и творческо развитие на децата на Благоевград съвместно с Дирекция „Национален парк „Рила“, Националния дворец на децата, РУО – Благоевград, организират Национален ученически конкурс „Национален парк „Рила“ – познат и непознат“. Това съобщиха от пресцентъра на Община Благоевград.\r\nВ конкурса могат да участват ученици от І до ХІІ клас от цялата страната. Направленията, в които участниците могат да се състезават, са разделени в няколко категории. В категория рисунка учениците са разделени на две групи, едната група е за деца от І – ІV клас, втората група е за школници V до XII клас. Втората категория, която организаторите са определили е за любителите на литературното творчество. Тук учениците също са разпределени в две групи. Едната е на тема разказ,  а съревноваващите се трябва да са  V - VІІ клас. Другата категория е есе – за ученици от VIIІ до ХІІ клас. И последната форма за участие в конкурса е изключително атрактивна и вдъхновяваща, категория фотография . В нея участие могат да вземат всички желаещи от I до XII клас.\r\nКрайният срок за изпращане на творбите е 10.11.2017 г. (петък) на адрес: 2700 Благоевград, ул. „Бистрица” № 1 /Младежки дом/, п.к. 152, ЦПЛР-Център за личностно и творческо развитие на децата на Благоевград.\r\nОрганизаторите са подготвили и множество награди. За всяка категория от конкурса  „Национален парк „Рила“ – познат и непознат“ ще бъдат връчени по една първа, втора и трета награда (диплом и предметна награда), като са предвидени и поощрителни награди.\r\nНа 24 ноември (петък) в Благоевград ще се състои награждаването на победителите, а същевременно с него ще бъде открита изложба с рисунки и фотографии участвали в конкурса. \r\nКонкурсът, който бе с регионален статут, се провежда за девета поредна година. Предвид големия интерес на деца, ръководители и родители по темата „Национален парк „Рила“ – познат и непознат“. организаторите от Дирекция „Национален парк Рила“ и Община Благоевград, в партньорство  с други организации и институции го реорганизираха в Национален и под този статут се провежда за трета година.  \r\nОсновните цели на конкурса са да се обогати екологичното образование и се активизира творческото мислене на учениците чрез разработването и представянето на оригинални екологични идеи. Той трябва да засили интереса на младите хора към проблемите на екологията и опазването на околната среда чрез използване на художествените средства и компютърните технологии и да съдейства за формирането на активно гражданско поведение и чувство за отговорност за опазване на природата и биоразнообразието на територията на парка, както и да се популяризира уникалното природно богатство на българската природа в Национален парк „Рила”.\r\nДопълнителна информация за конкурса участниците могат да получат  и", "date": "2017.10.19", "title": "Център за личностно и творческо развитие на децата на Благоевград и Дирекция „Национален парк Рила“ организират ученически конкурс „Национален парк „Рила“ – познат и непознат“"}
{"url": "http://www.focus-news.net/news/2017/10/19/2448414/el-pais-ispanskiyat-varhoven-sad-othvarli-iskaneto-na-barselona-da-spre-prehvarlyaneto-na-kontrola-varhu-finansite-na-kataluniya-kam-madrid.html", "text": "Испанският Върховен съд отхвърли искането на регионалното каталунското правителство да блокира процедурата по прехвърляне на контрола върху финансите на автономната област към Мадрид. Това е съобщено от представител на съда в четвъртък, пише испанският El Pais. Вестникът припомня, че Мадрид задейства процедурата малко преди провеждането на референдума за независимост, който се проведе в Каталуния на първи октомври. Правителството обоснова действията си с факта, че Барселона използва държавни пари за да организира обявения за незаконен от Мадрид вот. Цанко Цолов", "date": "2017.10.19", "title": "El Pais: Испанският Върховен съд отхвърли искането на Барселона да спре прехвърлянето на контрола върху финансите на Каталуния към Мадрид"}
{"url": "http://www.focus-news.net/news/2017/10/19/2448415/ministar-nikolay-nankov-za-pet-mesetsa-pridvizhihme-neshtata-s-tol-sistemata-pochti-do-neobratim-kray.html", "text": "За пет месеца придвижихме нещата с тол системата почти до необратим край. Това каза министърът на регионалното развитие и благоустройтсвото Николай Нанков в отговор на въпроса на депутата Петя Аврамова от ГЕРБ, свързан с етапа на изграждането на тол системата по време на заседанието на Комисията по регионална политика, предаде репортер на Агенция „Фокус“. „Придвижихме тръжната процедура до ниво вече класиране на кандидати. Има подадени 2 жалби от двама от участниците“, каза министър Нанков. Той поясни, че ще иска предварително изпълнение. „Мисля, че общественият интерес в случая ни дава основание да направим подобна стъпка. Процесът е необратим в един или друг аспект. Все пак зависи от произнасянето на компетентните институции по жалбите на КЗК и Административния съд. Ние все пак ще си довършим процедурата съобразно и решенията“, каза министърът на регионалното развитие и благоусройството. В отговор на въпроса на депутата от „БСП за България“ Николай Иванов за парите за ремонт на общински пътища в бюджета за 2018 г., министър Нанков заяви, че трябва да се зададе въпроса откъде се генерира ресурсът за поддръжка на общинските пътища. По думите му държавата върви успешно посока да въведе непопулярна такса с тол системата. „Може би трябва да се мисли от гледна точка и как да се генерира достатъчен ресурс за общинските пътища. Дори съм дебатирал идеята, колкото и несправедливо да бъде, в бъдеще да отделяме ресурс от тол таксите“, коментира Нанков. Той посочи, че много хора са задали въпроса защо от такси за преминаване от републикански пътища, ще се дават пари за общински. На питане на депутата от „Воля“ Пламен Христов за приходите от тол системата, Нанков заяви: \"Ние винаги в нашите прогнози относно бъдещите приходи и постъпления от тол таксите сме се придържали към консервативната прогноза. Да речем, че от тол такси това ще бъдат около 750 до 800 млн. лв.\", каза Нанков.  \r\nДеница КИТАНОВА", "date": "2017.10.19", "title": "Министър Николай Нанков: За пет месеца придвижихме нещата с тол системата почти до необратим край"}
{"url": "http://www.focus-news.net/news/2017/10/19/2448416/milka-hristova-bsp-stolichna-obshtina-ne-kontrolira-snegopochistvashtite-firmi-te-sasipvat-toploprenosnata-mrezha.html", "text": "Управляващите в Столична община да кажат дали наистина фирмите, които печелят поръчки за почистване на улиците в София от сняг през зимата, използват сол в смесите. Това призова заместник-председателят на СОС от групата на БСП Милка Христова, съобщиха от пресцентъра на ГС на БСП - София.\r\n\"Столична община, като принципал и собственик на \"Топлофикация-София\" трябва да се отнесе отговорно към проблемите на най-голямото си дружество, коментира Милка Христова. - Задължението на Столична община е да се грижи за активите на \"Топлофикация-София\" и най-вече за топлопреносната мрежа. Затова очаквам от управляващите града ни да кажат дали е вярно, че почистващите леда и снега фирми използват в смесите си сол и по този начин увреждат топлопреносната мрежа на \"Топлофикация-София\". От Столична община трябва да кажат и как контролират почистващите фирми дали използват сол и дали изпълняват условията по договорите, които са сключили за изпълнение на услугата. От друга страна смятам, че Столична община трябва да разработи програма за рехабилитация на мрежата, както и да намери финансови източници, за да може да гарантира услугата. Това, все пак, е нейно задължение!\".\r\nМилка Христова присъства на изслушването на ръководствата на \"Топлофикация-София\" и на останалите топлофикационни дружества в страната в зала \"Запад\" на Народното събрание. То се състоя по предложение на народния представител от 23-и МИР в София Жельо Бойчев и останалите депутати от Комисията по енергетика от \"БСП за България\" в парламента. По време на изслушването изпълнителният директор на \"Топлофикация-София\" ЕАД Георги Беловски заяви, че използваните смеси за почистване на булевардите и улиците в столицата през зимата вредят много на топлопреносната мрежа. От добавянето на сол в тези смеси и без друго остарелите тръби ерозират и водят до огромни аварии като тези от миналата зима, които оставиха различни столични квартали без отопление за дни през най-студените месеци.", "date": "2017.10.19", "title": "Милка Христова, БСП: Столична община не контролира снегопочистващите фирми, те съсипват топлопреносната мрежа"}
{"url": "http://www.focus-news.net/news/2017/10/19/2448417/ria-novosti-kak-nato-okupira-balkanite.html", "text": "САЩ и Северноатлантическият алианс привличат към себе си нови и нови територии на Балканите, създавайки по този начин „зони за сигурност“ в условията на „агресивната политика“ на Кремъл, пише експертът от РИСИ Игор Пшеничков за агенция  РИА Новости .\r\nПреди броени дни постоянният представител на САЩ при Алианса Кей Бейли Хътчинсън заяви, че НАТО ще продължи политиката на отворени врати за нови членове във военния съюз на Запада. Тя имаше предвид Македония. Съгласно думите й, кандидатите „трябва да отговарят на стандартите на демокрацията и определени военни норми“. Хътчинсън обеща да подкрепи Македония,  която „може да стане следващата страна, издържала изпита“. \r\nВ както се състои този изпит и кой е преминал през него по-рано? През май тази година „изпитът издържа“ Черна гора – тя бе приета в НАТО. Тази малка част от бившата Федеративна република Югославия беше за пръв път откъсната от Сърбия чрез „референдума за народа\" от 2006 г., който представляваше първият тест за лоялност към колективния Запад на Мило Джуканович, който в последните години бе ту министър-председател, ту президент на малката балканска страна. \r\nПрез 90-те години на XX  век, когато бяха в ход войните за разпадането на някогашна Югославия, Джуканович организираше мафиотска мрежа за контрабанда на цигари в Италия. Срещу него бе образувано наказателно дело в Неапол, което така и не бе завършено. Оказа се, че е по-изгодно Джуканович да бъде държан като марионетка на конци. В резултат той отдели Черна гора от Сърбия, а в последните 10 г., както стана ясно, тласна страната към НАТО. \r\nВтората част на „Мерлезонския балет“ се състоя през октомври 2016 г., в деня на парламентарните избори в Черна гора. Тогава Джуканович обяви за опит за държавен преврат, извършен от агенти на Москва, „за да възпрепятстват присъединяването на Черна гора в НАТО“. В резултат в парламента бяха „избрани“ такива депутати, които след половин година гласуваха за членството на Черна гора в Алианса. \r\nАко някой се съмняваше, че сценарият за държавния преврат е писан от Запада, то след изявлението на прокурора по делото Миловое Кантич всичко стана ясно. Той публично благодари на бриранските и американските спецслужби за помощта в разследването. С други думи черногорските власти, въпреки вековните тесни връзки с руснаци, сърби и черногорци, успешно издържаха изпита за русофобия. \r\nСега предстои на изпит да бъде подложена и Македония. Очаква се страната-кандидат за членство да провежда русофобска политика на световната арена, да участва в информационно-пропагандни кампании, организирани от САЩ и седалището на НАТО в Брюксел. А за образец трябва да служи Черна гора. \r\nВпрочем, тестовата сесия за Македония вече е започнала. Спонсорираният от Държавния департамент  на САЩ Център за изследване на корупцията и организираната престъпност публикува през месец юли статия, в която се посочваше, че служители на руските спецслужби, дипломати и представители на други организации се опитват да се намесят във вътрешните работи на Македония, разпространявайки „информация и дезинформация в интерес на Русия“. Като доказателство бе приведен и някакъв текст на македонски език – без подпис от автор, без имена. \r\nОрганизаторите на това начинание считат всички останали за идиоти, тъй като провокацията в Македония за руската намеса е като клонинг на „документите за руското досие на Тръмп“, които свидетелстват за намесата на Москва в президентските избори в САЩ.\r\nКъм настоящия момент остава загадка как САЩ ще въвлекат Босна и Херцеговина в НАТО. От самото началото на съществуването й страната е разделена на две враждуващи части – Република Сръбска, в която са обособени православни сърби, и федерацията Босна и Херцеговина, в която живеят хървати, изповядващи католицизъм, и босненци, които са мюсюлмани. Хърватско-мюсюлманската федерация се е устремила към Алианса, а Република Сръбска гледа с надежда към Белград и Москва. \r\nПрезидентът на Република Сръбска Милорад Додик и подкрепящото го  сръбско население се противопоставя на натиска на централните власти в Сараево, които по всякакъв начин се опитват да погазят самостоятелността на Баня Лука – включително като принудиха Република Сръбска да признае, че сръбският език, на който говорят, не е сръбски, а босненски. \r\nМнозина анализатори твърдят, че процесът на присъединяване на Босна и Херцеговина към НАТО може да завърши с опит за излизане на Република Сръбска от състава на федерацията. Нито колективния Запад, който вижда Босна и Херцеговина в състава на Алианса, нито централните власти в Сараево не може да допуснат подобен развой на събитията. Но и сърбите не могат да останат в състава на Босна и Херцеговина, където се взимат решения против нейните интереси и воля. Този конфликт периодично ту избухва, ту затихва.\r\nРеториката е крайно агресивна и непримирима, което се вижда дори и на страниците на местната преса. И как би могло да бъдат помирени две страни, ако са враждували помежду си векове и тази вражда се е наслоила в незабравими обиди и претенции от времето на Втората световна война и последните въоръжени конфликти в Югославия от 90-те години на миналия век?\r\nНеобходима е малка искра, за да се разпали наново конфликтът. Активизацията на процеса на присъединяване на Босна и Херцеговина към НАТО не е искра, а цял факел. Съществува реална опасност от развитието на най-драматичния сценарий.\r\nА Сърбия? Тя е финална точка от плана на НАТО по фактическата окупация на Балканите. В това се състои цялата логика на процеса на разрушаването на Югославия, започнат от Запада през 90-те години на миналия век – да се разчлени страната, да се подчинят отделените от нея части, традиционно настроени проруски, и да се изведат от сферата на влияние на Москва. \r\nВ днешно време официален Белград има редица споразумения с НАТО, които правят Сърбия де факто негов член, тъй като страната пое всички задължения на член на Алианса, въпреки че не е такъв и няма право да стане такъв. За формалното присъединяване на Сърбия никой не говори. Подобни изявления са равни на политическо самоубийство. Тереза Герова", "date": "2017.10.19", "title": "РИА Новости: Как НАТО окупира Балканите"}
{"url": "http://www.focus-news.net/news/2017/10/19/2448418/ombudsmanat-maya-manolova-otchita-znakovo-pred-toplofikatsiya-vtorata-godina-kato-ombudsman.html", "text": "Омбудсманът Мая Манолова ще отчете утре, 20 октомври, от 11.00 часа втората година като национален обществен защитник, съобщиха от пресцентъра на Омбудсмана на Р България. Събитието знаково ще се състои пред централното управление на „Топлофикация София“ ЕАД – кв. „Борово“, ул. „Ястребец“ № 23 Б. На брифинга Манолова ще представи обобщени данни за това колко граждани са потърсили и получили съдействие от институцията, какви законодателни инициативи и кампании е започнала и довела до успешен край и какво ще предприеме в борбата срещу монополите и силните на деня.  \r\nПрипомняме, че Мая Манолова официално встъпи в длъжност омбудсман на Република България на 20 октомври 2015 г.", "date": "2017.10.19", "title": "Омбудсманът Мая Манолова отчита знаково пред „Топлофикация“ втората година като омбудсман"}
{"url": "http://www.focus-news.net/news/2017/10/19/2448419/ministar-predsedatelyat-boyko-borisov-i-britanskiyat-premier-tereza-mey-obsadiha-migrantskata-kriza-i-brekzit.html", "text": "България и Великобритания ще продължат доброто си сътрудничество за гарантиране на сигурността в Европа, управлението на миграционните потоци и борбата с тероризма, бе категоричното мнение на министър-председателите Бойко Борисов и Тереза Мей, които проведоха среща в Брюксел преди началото на Европейския съвет. Това съобщиха от правителствената информационна служба.\r\nБританският премиер Тереза Мей посочи, че е запозната отлично с усилията на страната ни за опазване на границата на Европейския съюз и приветства правителството за постигнатото.\r\nВъв фокуса на разговорите бе и темата за оттеглянето на Обединеното кралство от ЕС. „Страните ни имат отлични двустранни отношения, доказали своето значение през годините, и излизането на Великобритания от ЕС няма да наруши сътрудничеството и приятелството между тях“, подчерта министър-председателят Бойко Борисов.\r\nПремиерът Борисов посочи, че силна и обвързваща роля за отношенията между двете държави е и голямата българска диаспора в Обединеното кралство. „Това са висококвалифицирани специалисти, които дават голяма добавена стойност на британската икономика. За нас е важно при преговорите, водени между Брюксел и Лондон, да бъде гарантирана правна сигурност на гражданите и това да е първостепенен приоритет“, заяви Борисов.\r\nМинистър-председателят на Великобритания Тереза Мей покани Борисов да посети Обединеното кралство.", "date": "2017.10.19", "title": "Министър-председателят Бойко Борисов и британският премиер Тереза Мей обсъдиха мигрантската криза и Брекзит"}
{"url": "http://www.focus-news.net/news/2017/10/19/2448420/emil-gushterov-predsedatel-na-obshtinski-savet-dupnitsa-sveti-ivan-rilski-ni-dava-sila-i-energiya-da-varshim-vsichki-polezni-neshta-za-zhitelite-na-obshtinata.html", "text": "Свети Иван Рилски ни дава сила и енергия да вършим всички полезни неща за жителите на общината. Това каза пред Радио „Фокус” – Кюстендил Емил Гущеров, председател на Общински съвет – Дупница.  По думите му Дупница е град, свързан с Рилския манастир, който се посещава от много чужденци и това оказва въздействие и върху туризма в Дупница, но най-вече важното е, че всички в Дупница чувстват закрилата и помощта на свети Иван Рилски. „В последните 6-7 години, откакто господин Чимев е кмет, се случиха изключително полезни и важни неща за града, за инфраструктурата. Центърът беше променен, визията, сега в момента тече огромен ремонт в най-големия квартал - жк. „Бистрица”. Също по един европейски проект „Интегриран градски транспорт”, предстои започването на ремонт на много и големи улици, по които ще минава новата автобусна линия”, каза Емил Гущеров. По думите му има планове за развитието на града в сферата на туризма, но това са неща, които едни от тях са направени, други предстои да се направят. „Надявам се, че в близко бъдеще Дупница ще бъде много по-красив и още по-добро място за живеене”, каза Гущеров.\r\nВенцеслав ИЛЧЕВ", "date": "2017.10.19", "title": "Емил Гущеров, председател на Общински съвет – Дупница: Свети Иван Рилски ни дава сила и енергия да вършим всички полезни неща за жителите на общината"}
{"url": "http://www.focus-news.net/news/2017/10/19/2448421/kyurdskite-vlasti-okolo-100-000-dushi-sa-napusnali-kirkuk-poradi-strah-ot-represii.html", "text": "Около 100 000 души са напуснали Киркук, след като иракските правителствени сили установиха контрол над града в понеделник, съобщават кюрдските власти, предава Reuters. Причината за миграцията е страхът от репресии, които е възможно Ирак да осъществи срещу местното кюрдско население. Агенцията напомня, че кюрдските пешмерги, намиращи се в оспорвания между Ербил и Багдад град, напуснаха неговата територия без съпротива. Киркук бе контролиран от пешмергите, от както иракската армия се оттегли заради настъплението на „Ислямска държава“ в района. През лятото на 2014 г. пешмергите успяха да превземат града от силите на ислямистите, като в последствие се превърна в една от спорните точки между автономното правителство в Ербил и официалните власти в Багдад. Конфликтът се изостри, след като на 25 септември кюрдите проведоха референдум за независимост, обявен като незаконен от Ирак. В края на миналата и началото на тази седмица армията на Ирак си върна контрола над множество преди това изгубени райони, сред които и град Киркук. Цанко Цолов", "date": "2017.10.19", "title": "Кюрдските власти: Около 100 000 души са напуснали Киркук поради страх от репресии"}
{"url": "http://www.focus-news.net/news/2017/10/19/2448422/ministar-nikolay-nankov-obsazhdano-e-mezhdu-50-i-60-mln-lv-ot-prihodite-za-tol-taksite-da-otidat-za-obshtinskite-patishta-no-tova-ne-e-spravedlivo.html", "text": "Обсъждано е между 50 и 60 млн. лв. от приходите за тол таксите да отидат за общинските пътища, но това не е справедливо. Това каза пред журналисти министърът на регионалното развитие и благоустройството Николай Нанков, предаде репортер  на Агенция „Фокус“. По думите му не е справедливо, защото се генерира ресурс и облага на българските граждани за републикански пътища, а се дават за общински. „Към момента концептуално сме обсъждали темата. Това са непопулярните мерки. Ние предприемаме, ние - държавата, непопулярни мерки. Също тези, които питат днес за недофинансирани общински пътища, ще попитат утре от зала за пенсии, за други социални мерки и политики. Така че бюджетът е един, въпросът е всеки сектор да си генерира достатъчен ресурс“, заяви Нанков. По думите му такъв ще стане пътния с тол таксите. По отношение на жалбите за тол системата, министър Нанков заяви, че МРРБ ще се запознае с жалбите, ще оцени тяхната допустимост и ще пледират за максимално бързо произнасяне на компетентните институции и ще изискат предварително изпълнение. „Знаем какъв риск бихме могли да поемем по този сценарий, но пък нямаме ден за губене, затова пришпорихме работата на Комисията. Спокоен съм относно акуратността и спазването на последната буква на закона от комисията. Това са ме уверили и колегите от АПИ“, заяви министър Нанков.  \r\nДеница КИТАНОВА", "date": "2017.10.19", "title": "Министър Николай Нанков: Обсъждано е между 50 и 60 млн. лв. от приходите за тол таксите да отидат за общинските пътища, но това не е справедливо"}
{"url": "http://www.focus-news.net/news/2017/10/19/2448423/prof-hristo-pimpirev-balgariya-e-na-antarktida-i-upravlyava-110-ot-nashata-planeta.html", "text": "България е на Антарктида и управлява 1/10 от нашата планета. Това каза за Радио „Фокус“ – Пирин проф. Христо Пимпирев, директор на Българския антарктически институт. „Континентът Антарктида е по-голям от Австралия и Европа. България, като постоянен член на антарктическия договор, който по същество е правителството на този континент, още от 1998 година (10 години преди да стане член на ЕС) ръководи този континент. България всъщност е заслужила това признание, благодарение на сериозната си научна програма“, каза още проф. Пимпирев. Той добави, че миналата година, Министерски съвет е приел 5-годишна национална програма за полярни изследвания, която е изключително важна за бъдещето на страната. „Ние сме част от този свят, който вече е отворен и е свързан както в научно, така и в обменно с информацията от цял свят. Нашето присъствие на Антарктида е изключително важно. Ние поддържаме постоянно, всяко лято, база на ледения континент от 1993 година. На нашата база, която е притегателен център за учени от над 30 държави, със които работят нашите учени, се правят много важни открития за човечеството. Всъщност Антарктида е лакмуса за климатичната система на земята. Каквото става на Антарктида влияе на климата на цялата планета и България. Ние трябва да спрем да мислим, че сме незначителна държава. Ние имаме хора, които могат да спомогнат за бъдещето на човечеството“, посочи Пимпирев. Той заяви, че бъдещите планове за експедициите на България до Антарктида са да има все повече техника на базата, да се построи научна лаборатория, за да може резултатите да се проучват на място, а не да бъдат пренасяни през тропичните области, където голяма част от тях се повреждат. \r\nЛивия НИНОВА", "date": "2017.10.19", "title": "Проф. Христо Пимпирев: България е на Антарктида и управлява 1/10 от нашата планета"}
{"url": "http://www.focus-news.net/news/2017/10/19/2448424/ep-vsichki-darzhavi-ot-es-tryabva-da-priemat-svoya-dyal-ot-tarseshtite-ubezhishte.html", "text": "На страните от ЕС, които отказват да приемат кандидати за убежище, трябва да бъде ограничен достъпът до фондовете на ЕС, казват евродепутатите в проекта за преговорен мандат на Европейския парламент относно новите правила от Дъблин. \r\nВ четвъртък Комисията по граждански свободи прие предложенията си за нов Дъблински регламент, който е основополагащ за системата на ЕС за предоставяне на убежище, съобщават от пресцентъра на Европейския парламент. Приети бяха включително и средства за отстраняване на сегашните слабости и създаване на стабилна система за в бъдеще. \r\nДържавите, в които първо пристигат мигрантите, вече няма да бъдат автоматично отговорни за тях. Вместо това разпределението на отговорността ще се основава на „съществуващи връзки“ с държава членка като например семейство, предишно пребиваване или придобито образование. \r\nАко такава връзка не съществува, веднага щом бъдат регистрирани и след проверка на сигурността, търсещите убежище лица автоматично ще бъдат причислявани към държава членка на ЕС според фиксирана система за разпределение. Тези мерки се предприемат с цел да не се налага държавите членки „на първа линия“ да поемат непропорционален дял от международните задължения на Европа за защита на нуждаещите се и с цел ускоряване на процедурите за предоставяне на убежище. \r\nДържавите членки, които не спазват новите правила, ще бъдат изправени пред риск от намаляване на достъпа им до еврофондове. \r\nПрочетете повече за предложенията от Парламента в тази обща бележка. \r\nПредварителният доклад, изготвен от Сесилия Викстрьом (АЛДЕ, Швеция), беше одобрен с 43 гласа „за“, 16 гласа „против“ и 0 гласа „въздържал се“. Той съставлява мандат за преговори с държавите членки в Съвета. \r\nЦитат \r\nВодещият евродепутат при изработването на промените Сесилия Викстрьом (АЛДЕ, Швеция) заяви: „Европейската система за предоставяне на убежище е един от ключовите въпроси, определящи как ще се развива бъдещето на Европа. Като докладчик целта ми е да бъде създадена изцяло нова система, основана на солидарност, с лесни за правила за следване както за търсещите убежище, така и за всички държави членки“. \r\nСледващи стъпки \r\nПо време на ноемврийската сесия в Страсбург от депутатите в пленарната зала ще бъде поискано официално да потвърдят решението на Комисията по граждански свободи да започне преговори. Съветът предстои да одобри своя мандат. \r\nБързи факти \r\nДъблинската система е законът на ЕС, който определя коя държава от Съюза отговаря за обработването на конкретна молба за международна закрила. Правото да се кандидатства за убежище е разписано в Женевската конвенция, която всички държави членки на ЕС са подписали и която е част от Договорите на ЕС. Дъблинските правила уточняват как страните от ЕС трябва да изпълнят това общо международно задължение и да споделят отговорността за нуждаещите се от защита. \r\nПрез май 2016 г. Комисията представи своето предложение за нова Дъблинска система. На 8 март 2017 г. докладчикът на Парламента представи своя предварителен доклад пред Комисията по граждански свободи.", "date": "2017.10.19", "title": "ЕП: Всички държави от ЕС трябва да приемат своя дял от търсещите убежище"}
{"url": "http://www.focus-news.net/news/2017/10/19/2448425/asotsiatsiyata-na-kontsesionerite-na-morski-plazhove-vazrazyava-sreshtu-namereniyata-za-zabrana-i-premahvane-na-premestvaemite-obekti-ot-morskite-plazhove.html", "text": "Асоциацията на концесионерите на морски плажове възразява срещу намеренията за забрана и премахване на преместваемите обекти от морските плажове. Това става ясно от отворено писмо, изпратено от председателя на Асоциацията Иво Стефанов изпратено до Агенция \"Фокус\". Публикуваме писмото без редакторска намеса.", "date": "2017.10.19", "title": "Асоциацията на концесионерите на морски плажове възразява срещу намеренията за забрана и премахване на преместваемите обекти от морските плажове"}
{"url": "http://www.focus-news.net/news/2017/10/19/2448426/pernik-4-godini-zatvor-poluchi-zhena-predizvikala-katastrofa-sas-zaginal.html", "text": "Окръжна прокуратура - Перник е привела в изпълнение присъда по делегация, с която подсъдимата Елизабета И. е призната за виновна за извършено от нея пътно-транспортно произшествие, в резултат на което е загинала жена. Това съобщиха от пресцентъра на Апелативна прокуратура – София.\r\nНа 19 ноември 2015 г., около 08:55ч., в гр. София, осъдената И. управлявала лек автомобил марка „Ауди А8“ с превишена скорост - 77 км/ч., при максимално разрешена от 50 км/ч. Нарушавайки правилата за движение и губейки контрол върху колата си, тя предизвикала пътно-транспортно произшествие с друго МПС, спряло на червен светофар.\r\nВследствие на сблъсъка, колата отскочила напред, блъснала намиращият се отпред спрял друг автомобил, което причинило смъртта на пътуващата в него на предна дясна седалка Димка Д.\r\nВ хода на разследването е било установено, че управлявалата „Ауди“ жена извършила деянието след употреба на наркотични вещества и нямала необходимата правоспособност за шофиране – не й е издавано свидетелство за управление на моторно превозно средство.\r\nНаложеното на Елизабета И. наказание е четири години „лишаване от свобода“ при първоначален „общ“ режим за изтърпяване.", "date": "2017.10.19", "title": "Перник: 4 години затвор получи жена, предизвикала катастрофа със загинал"}
{"url": "http://www.focus-news.net/news/2017/10/19/2448427/d-r-georgi-georgiev-ban-sled-osvobozhdenieto-dupnitsa-pomaga-mnogo-v-borbite-za-natsionalno-obedinenie-na-balgarskiya-narod-ostanal-v-predelite-na-osmanskata-imperiya.html", "text": "След освобождението на България от турско робство през 1878 година и последвалия Берлински конгрес от следващата година, Дупница попада в границите на Княжество България. Това каза за Радио „Фокус“ – Пирин д-р Георги Георгиев, историк от БАН. По думите му тя обаче изиграва доста важна роля в революционните борби на Пиринска Македония до 1912 година, но и на по-обширна област Македония, която включва територии в днешните страни Гърция и Македония. „Всичко това само по себе си показва стратегическото място на нашия край за борбите, които се водят и специално за пограничните канали, които поддържат основната връзка по долината на Струма и Брегалница с революционните окръзи и околия в Македония. Дупница всъщност се превръща в един от центровете на освободителната логистика, защото именно тук минава основният поток на чети, оръжие и боеприпас“, каза още д-р Георгиев. Той заяви, че в Дупница намират убежище четници и големи маси бежанци. „След освобождението Дупница придобива един изключително чист български етнически и културен облик, благодарение на бежанците от Македония, които се настаняват на мястото на избягалото мюсюлманско население. Така че мястото на Дупница в освободителните борби е предопределено още през 1878 година, когато нашият край и град, по мнението на възрожденците се е намирал в центъра, в средището на българските земи, както пише един Димитър Янакиев Бисеров“, отбеляза д-р Георгиев. Той коментира, че се получава така, че Дупница изведнъж се превръща в един граничен град, при който граница пресича вековни връзки. „На първо място с близкия град Горна Джумая, днес Благоевград, който е добре да споменем, че за гордост на дупничани в един дълъг исторически период е наричана Дупнишка джумая, най-малкото защото дълго време се е намирала в нашата Дупнишка околия по турска кааза“, уточни д-р Георгиев. Той добави, че Дупница има развитие в продължение на няколко века. „През тях разбира се е имало и върхове и спадове. Имало е тежки моменти, имало е много кризисни моменти, преживявала е и война, и епидемии, глад и така нататък. Въпреки това винаги е успявал да се възвърне като феникс от пепелта. Това показва най-малкото, че тя има една голям устойчивост и жилавост като община, но и като население. Мисля, че това е най-голямото ни предимство, най-големият ни капитал. Капиталът не винаги трябва да се измерва само във финансови единици, защото духовният има много по-голямо значение. От тази гледна точка дори мога да кажа, че ние сме натрупали изключително богат духовен капитал“, отбеляза д-р Георгиев.\r\nЛивия НИНОВА", "date": "2017.10.19", "title": "Д-р Георги Георгиев, БАН: След Освобождението Дупница помага много в борбите за национално обединение на българския народ, останал в пределите на Османската империя"}
{"url": "http://www.focus-news.net/news/2017/10/19/2448428/balgariya-poe-predsedatelstvoto-na-dunavskata-strategiya-na-es-za-edna-godina.html", "text": "Заместник-министърът на регионалното развитие и благоустройството Деница Николова прие официално председателството на Стратегията на Европейския съюз за Дунавския регион за една година. Това стана по време на шестия Годишен форум на Дунавската стратегия, който се проведе на 18 и 19 октомври в унгарската столица Будапеща, съобщиха от пресцентъра на МРРБ. Мотото на тазгодишния форум е „За сигурен, свързан и проспериращ Дунавски регион“ и в рамките на събитието бяха дискутирани теми, свързани с енергийната сигурност, развитието на регионалната инфраструктура и подобряването на свързаността на региона. \r\n„България поема огромното предизвикателство, но и отговорността, да ръководи паралелно две Председателства от ключово значение за Европейския съюз, заяви зам.-министър Николова, визирайки и предстоящото председателство на Съвета на ЕС през 2018 г. Тя подчерта, че това прави националната задача още по-сложна, но отбеляза, че България има уникален шанс както да ръководи Европейския дневен ред, така и да обогати познанията си, да сподели практики и опит при разработването на политики, отчитайки и националните приоритети за икономически растеж, създаване на работни места, намаляване на регионалните различия и засилване на териториалното сближаване. „Дунавската макрорегионална стратегия е един от тези уникални подходи, предоставящи възможности за сътрудничество и изграждане на мрежи между държавите членки в региона на река Дунав. Стратегията въвежда и споделя като основен принцип \"Европа без граници\" - в това обединение имаме страни от ЕС, имаме такива, които са на етап предприсъединителен процес, имаме и държави извън ЕС“, каза тя. \r\nДунавската стратегия е одобрена през 2011 г. Тя обхваща 14 държави и над 100 милиона души, което е една пета от населението на ЕС. Девет от страните са членки на Европейския съюз – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Република Молдова и Украйна, се намират в Дунавския басейн.  Стратегията залага на регионалния подход – насърчаване на съвместната работа между широк кръг от заинтересовани страни за справяне с общите предизвикателства, но без да се създават нови институции. \r\nВ глобален план изпълнението на Дунавската стратегия трябва да превърне региона в привлекателно място за живеене, което предлага добри възможности за работа, чиста природа и богат културен живот. Фокусът е в сътрудничеството и оползотворяването на общите възможности като например доизграждане на транспортни връзки, намаляване на замърсяването и опасността от наводнения, ограничаване на зависимостта от доставчиците на енергия, справяне с демографските промени и др. \r\nДунавската стратегията се основава на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 11 области на сътрудничество: „Мобилност и интермодалност“, „Устойчива енергия“, „Култура и туризъм“ в рамките на първия стълб, „Качество на водите“, „Управление на рискове“, „Биоразнообразие, ландшафти“, „Качество на въздуха и почвите“ във втория стълб, „Общество на знанието“, „Хора и умения“ и „Конкурентоспособност“ в третия и „Институционален капацитет и сътрудничество“ и „Сигурност“ в четвъртия. Всяка от областите има по две държави-координатори. България си партнира в приоритетната област 3 „Култура и туризъм“ с Румъния и по приоритетна област 11 „Сигурност“ с Германия. \r\nЦелта на Стратегията е да се развие огромният икономически потенциал на река Дунав, втората по дължина река в Европа (2850 км), която свързва страните от Централна Европа с Черноморския регион, Южен Кавказ и Централна Азия. \r\nЕдна от конкретните ѝ задачи е подобряване на навигацията и корабоплаването, като се премахнат пречките пред плавателността на реката и се увеличат превозваните стоки с 20 % до 2020 г., сравнено с нивата от 2010 г.  Важен аспект в сътрудничество между дунавските държави е и опазването на биоразнообразието и околната среда. Долното течение на Дунав например е най-слабо развитата икономическа зона, но биоразнообразието в него е съхранено в най-голяма степен, докато в Горен Дунав са загубени 80% от разнообразието на видове и местообитания заради свръх индустриализация. \r\nПроблемът с управление на риска от наводненията също не познава граници и трябва да се решава с общи усилия. Важна е и конкурентоспособността на региона, която  може да се подобри чрез съвместни действия за подпомагане на малките и средните предприятия, създаването на клъстери, стимулиране на иновациите и изследователската дейност. \r\nДунавският регион е една от най-перспективните туристически дестинации в Европа, тъй като на територията му има уникални природни дадености, които могат да привличат туристи от цял свят – това са например Трансгранични влажни зони, сред които езерата Кълъраш – Сребърна, Сухая – Комплекс беленски острови, Бистрец – Остров Ибиша. На територията на малка България има 9 обекта, включени в списъка на ЮНЕСКО за опазване на световното културно наследство: 2 природни и 7 архитектурни. Голяма перспектива има създаване на общи туристически продукти, общи културни коридори, културни маршрути, запознаване с местни занаяти и производства. \r\nСъс Стратегията се цели тясно сътрудничество между държавите, така че оптимално да се използват всички налични средства за финансиране от ЕС. Дейностите намират подкрепа от различни финансови инструменти на ЕС: Европейските структурни и социални фондове, Европейско териториално сътрудничество, Хоризонт 2020, Програмата за конкурентоспособност на предприятията и МСП, Програмата за образование, младеж и спорт, Програмата за култура и аудиовизуалния сектор, механизмът за Свързана Европа и други.  От приемането на Стратегията през 2011 г. националният координатор на България е представител на политическия кабинет на министъра на регионалното развитие и благоустройството на ниво заместник-министър, с цел да се гарантира политическата ангажираност, необходима за успешна координация и напредък по нея. \r\nПредседателството на България на Дунавската стратегия ще обхване една година – от октомври т.г. В рамките му са планирани работни формати, които ще бъдат организирани в първото шестмесечие на 2018 г. Водещите събития са Годишният форум и срещата на министрите през октомври 2018 г. Ключов фактор за справяне с екологичните, социално-икономическите и демографските предизвикателства е и регионалният туризъм, затова развитието му като генератор на икономически растеж ще е във фокуса на Седмия годишен форум на Дунавската стратегия, който ще се проведе на 18 и 19 октомври 2018 г. в София. Очаква се на него широко да се дискутират възможностите за привличане на публични и частни инвестиции в туризма, както и използването на финансови инструменти. \r\nПовече информация за Стратегията може да намерите .", "date": "2017.10.19", "title": "България пое председателството на Дунавската стратегия на ЕС за една година"}
{"url": "http://www.focus-news.net/news/2017/10/19/2448429/reuters-balgarski-vitsepremier-iska-novi-zakoni-za-spravyaneto-s-radikalniya-islyam.html", "text": "За да се справи с потенциалното разпространение на радикален ислям, България трябва да затегне правилата за чуждестранното финансиране на религиозните общности и да ограничи посещенията на чуждестранни духовни лица. Това заяви българският вицепремиер Красимир Каракачанов, цитиран от Reuters. \r\nКаракачанов е съпредседател на националистическата партия „Обединени патриоти“, която е младши партньор в управляващата коалиция и е известна с острата си реторика по темите за миграцията и българските роми. \r\nТой заяви, че подготвяните предложения за промени в законодателството в областта на вероизповеданието и образованието, както и в наказателния кодекс ще бъдат внесени до края на годината. Миналата година българското правителство забрани носенето на облекла, покриващи лицето. \r\nСтраната е дом на една от най-големите мюсюлмански общности в Европа, възлизаща на около 12% от 7-милионното й население, посочва агенцията, като добавя, че България е била под отоманско управление близо 500 г. до придобиването на независимост в края на 19 век.\r\nСъпротивата срещу турските мюсюлмани в миналото е ключов елемент от националната идентичност за мнозинството от православни християни, а някои националисти виждат пристигането на мюсюлмански имигранти през Турция като заплаха за сигурността на страната, добавя Reuters. \r\n„Оказва се, че проблемите, които виждаме в няколко европейски държави, вече съществуват в България“, каза Каракачанов след среща, на която бяха обсъдени мерки за предотвратяването на разпространението на радикален ислям в страната. Той подчерта, че „крайно либералните“ закони позволяват разпространяването на нетрадиционен ислям. „Финансирането от частни структури на религиозни общности се опитват да упражняват политическо влияние в страната“, добави вицепремиерът. Калина Жекова", "date": "2017.10.19", "title": "Reuters: Български вицепремиер иска нови закони за справянето с радикалния ислям"}
{"url": "http://www.focus-news.net/news/2017/10/19/2448430/agentsiya-fokus-podnasya-svoite-izvineniya-na-kmeta-na-asenovgrad-za-tova-che-poradi-tehnicheska-greshka-publikuva-na-sayta-si-staro-intervyu-s-nego.html", "text": "Агенция \"Фокус\" поднася своите извинения на кмета на Асеновград Емил Караиванов заради това, че поради техническа грешка публикува на сайта си старо интервю с него. \"Фокус\" поднася своите извинения на кмета на Асеновград, както и на своите читатели за допуснатата грешка.", "date": "2017.10.19", "title": "Агенция \"Фокус\" поднася своите извинения на кмета на Асеновград за това, че поради техническа грешка публикува на сайта си старо интервю с него"}
{"url": "http://www.focus-news.net/news/2017/10/19/2448431/aktsenti-v-sutreshniya-blok-dobro-utro-balgariya-na-20-oktomvri.html", "text": "След пораженията, които „Ислямска държава“ търпи на бойното поле, съществува реална опасност от завръщане на терористите в Европа. Това притеснение изрази европейският комисар по сигурността Джулиън Кинг. Доколко реална е опасността за Стария континент и в частност България? Крият ли заплаха религиозните общности у нас, има ли яснота при тяхното финансиране, както и заплашена ли е Европа от нова вълна на радикализация? Тези и още теми ще коментираме с бившия директор на Националната разузнавателна служба ген. Кирчо Киров. На 20 октомври се навършват две години от встъпването в длъжност на новия омбудсман на България. Какво беше постигнато за този период, кои битки бяха спечелени и какво предстои оттук нататък? Отговорите ще потърсим от омбудсмана Мая Манолова. XIV Международно туристическо изложение „Планините на България – гостоприемство в четири сезона“ беше открито през вчерашния ден в Смолян. Кой ще вземе участие в него и каква е идеята на събитието? Повече за изложението от областния управител Недялко Славов. В минутите след 9.00 часа - колегата от Радио „Фокус“ - Пловдив Цветана Тончева ще ни разкаже за живота и делото на д-р Иван Богоров. Ще срещнем фолклора, културата и възрожденските нрави в Пъстрата седянка, която ще се проведе в Батак с помощта на колегата от Радио „Фокус“ Пазарджик Албена Жилекова. Тези и още теми - в „Добро утро, България“ по Радио „Фокус“ от 6.00 до 10.00 с водещ Виктория Месробович.", "date": "2017.10.19", "title": "Акценти в сутрешния блок „Добро утро, България“ на 20 октомври"}
{"url": "http://www.focus-news.net/news/2017/10/19/2448432/vladimir-putin-sanktsiite-na-sasht-tselyat-da-izvadyat-rusiya-ot-evropeyskiya-energien-pazar.html", "text": "Последните санкции на САЩ целят да извадят Русия от европейския енергиен пазар, за да може Европа да закупува по-скъп американски втечнен природен газ. Това заяви президентът на Русия Владимир Путин на заседание на международния дискусионен клуб „Валдай“, цитиран от ТАСС. В тази връзка руският държавен глава подчерта, че международната политика все повече се намесва в икономическите отношения. Путин добави, че се извършват опити да се възпрепятстват проекти за прокарването на нови газопроводи, въпреки че такава диверсификация на логистиката е, по думите му, „икономически ефективна, изгодна за Европа и служи за укрепването на сигурността“. Калина Жекова", "date": "2017.10.19", "title": "Владимир Путин: Санкциите на САЩ целят да извадят Русия от европейския енергиен пазар"}
{"url": "http://www.focus-news.net/news/2017/10/19/2448433/voa-amerikanskiyat-poslanik-v-oon-razkritikuva-iran-zaradi-losho-povedenie.html", "text": "Американският посланик в ООН Ники Хейли, разкритикува Иран заради „лошото поведение“ на Техеран, съобщава Voice of America. Според нея, „на всеки шест месеца, Съветът за сигурност получава списък с лоши новини, но успява да чуе само добрите“, като от медията поясняват, че Хейли визира докладите относно иранското споразумение. \r\nПо-рано Тръмп обяви, че Иран не спазва сделката относно спирането на ядрената програма на страната, заради което бяха наложени санкции върху някои официални лица от техеранското правителство. \r\nОсвен това, Хейли заяви, че Иран трябва да понесе критика заради своята „агресия, дестабилизиращи и незаконни действия“. Агенция Фокус припомня, че според САЩ, Техеран оказва подкрепа на терористи в Близкия изток, сред които и„Хизбула“ и определения като диктатор сирийски лидер Башар Асад.  Цанко Цолов", "date": "2017.10.19", "title": "VOA: Американският посланик в ООН разкритикува Иран заради „лошо поведение“"}
{"url": "http://www.focus-news.net/news/2017/10/19/2448434/pregled-na-mezhdunarodnite-novini-do-18-chasa-agentsiya-fokus.html", "text": "Испанският Върховен съд отхвърли искането на регионалното каталунското правителство да блокира процедурата по прехвърляне на контрола върху финансите на автономната област към Мадрид. Това е съобщено от представител на съда в четвъртък, пише испанският El Pais. Вестникът припомня, че Мадрид задейства процедурата малко преди провеждането на референдума за независимост, който се проведе в Каталуния на първи октомври. Правителството обоснова действията си с факта, че Барселона използва държавни пари за да организира обявения за незаконен от Мадрид вот.\r\n*** Германският канцлер Ангела Меркел заяви в четвъртък, че се надява кризата около Каталуния да получи конституционно решение, предава AFP. \r\nНемският лидер е изразил позицията си малко след пристигането си в Брюксел, където ще вземе участие в срещата на върха на европейските лидери, която се провежда в четвъртък и петък. Според нейните думи, Германия „подкрепя позицията на испанското правителство, зад която трябва да застанат всички страни“. Меркел изрази пред репортери надеждата си, че за кризата „съществуват решения, които се основават на испанската Коституция“. \r\n*** Премиерът на Испания Мариано Рахой не смята да обсъжда каталунската криза по време на срещата на върха в Брюксел, пише испанското издание El Pais. Рахой трябва да пристигне в белгийската столица в четвъртък, като е заявил предварително, че ако бъде попитан за ситуацията „докато върви по коридора“, ще даде нужната информация, но кризата „не е включена в дневния ред“. Агенция Фокус припомня, че от Мадрид неколкоратно заявиха, че проблемът с Каталуния е вътрешен за Испания и правителството не желае посредничество и участие на трети страни. \r\n*** Министерство на отбраната в Атина  отговори в четвъртък на политически спор, който избухна, след като премиерът Алексис Ципрас обяви постигането на сделка със САЩ за модернизиране на въздушния флот, пише електронното издание Ekathimerini.\r\nСпоред военното ведомство сделката, сключена от Ципрас по време на срещата му с американския президент Доналд Тръмп в Белия дом, е свързана с частичното модернизиране на част от въздушния флот на страната, а не на цялостната му подмяна. \r\nРаботните действия ще бъдат извършени от Hellenic Aerospace Industry и ще струват не повече от 1,1 млрд. долара, а не 2,4 млрд. долара, уточниха от Министерството на отбраната. От ведомството подчертаха обаче, че крайната цена на проекта ще бъде определена при преговори с американските власти.\r\nОбявяването на сделката насърчи опозиционната „Нова демокрация“ да поиска допълнителни подробности от правителството за постигнатото споразумение. Брюксел също „повдигна вежди“, тъй като финансирането на проекта не е консултирано с кредиторите на Гърция.\r\n*** Ръководителят на Федералната служба за защита на Конституцията Ханс-Гьорг Маасен отправи предупреждения за заплахите, които произтичат от новото поколение на млади джихадисти и младежите, завръщащи се от зоните на влияние на близкоизточната радикална групировка „Ислямска държава“, предава германският телевизионен канал ZDF.\r\nТози риск трябва да се има предвид от обществото, подчерта ръководителят на германското контраразузнаване. Маасен припомни, че децата са неразделна част от пропагандата на екстремистите и че те дори са насърчавани да извършват екзекуции. Подобни записи бяха разпространени в интернет пространството през последните години. \r\n„Ислямска държава“ понася тежки загуби на територии в Сирия и Ирак. Поради тази причина в Европа очакват жените и децата на чуждестранните джихадисти да се върнат в държавите на Стария континент. \r\n*** Британският премиер Тереза Май заяви в четвъртък, че иска лидерите на Еврпейския съюз, които се събраха на двудневна среща на върха в Брюксел, да определят „амбициозни планове\" за преговорите за Брекзит през следващите седмици, предава AFP.\r\n\"Ще разгледаме конкретния прогрес, постигнат в преговорите ни за излизане (от ЕС), и излагането на амбициозни планове за следващите седмици. Особено искам да видя постигане на споразумение относно правата на гражданите\", заяви Мей при пристигането си в Брюксел. \r\n*** Щабът на НАТО в Сараево разпространи съобщение, в което се казва, че Алиансът ще продължи сътрудничеството си с държавните институции на страната и подкрепата за нейната пълна евроатлантическа интеграция, въпреки различните настроения и резолюцията на Република Сръбска за обявяване на военен неутралитет, пише сръбското издание на руския \"Спутник\".\r\nВ съобщението се казва, че \"решението на парламента на Република Сръбска за обявяването на военен неутралитет е противоконституционно и ще предизвика силни реакции\".\r\n*** Самолетоносачът на САЩ „Роналд Рейгън“, разполагащ с двигатели с ядрено захранване и 100 хил. тона водоизместимост, патрулира водите около Корейския полуостров, предава Reuters. Маневрите му в районите около източното крайбрежие на полуострова в четвъртък е демонстрация на сила, споменават още от агенцията. Това е най-големият американски кораб в Азия, разполагащ с екипаж от пет хиляди души и 90 изтребители от типа F-18. \r\nКомандващият бойния кораб контраадмирал Марк Далтън заяви, че „опасното и агресивно поведение на Северна Корея засяга всички по света“, като поясни, че това учение е доказателство на твърдите намерения на САЩ да „защитят Република Корея“, ако това се наложи. \r\n***", "date": "2017.10.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/19/2448435/sotir-ivanov-im-petrich-prez-1925-godina-na-19-oktomvri-izbuhva-taka-narecheniyat-petrichki-intsident.html", "text": "През 1925 година на 19 октомври избухва така нареченият „Петрички инцидент“. Това каза за Радио „Фокус“ – Пирин Сотир Иванов, директор на Исторически музей – Петрич. По думите му случилото се по време на „Петричкия инцидент“ показва духа на петричани, които в началото на XX век над всичко в своя живот поставят освобождението на града и опазването на извоюваната по време на Балканската война свобода и то с основание. Сотир Иванов обясни, че на 19 октомври става престрелка на пост № 1 при Демир Капия – това е над село Коларово. „Демир Капия е най-краткият преход от петричкото поле към Серското и всъщност е представлявала голяма пътна връзка за онова време. Макар че говорим за инцидент, самото гръцко правителство дълго време подготвя реално нападение срещу България, водено от своите шовинистични интереси и желанието за завладяване на определени български територии, които по това време представляват петричкия окръг или най-общо казано това са териториите до Кресненското дефиле. На 19 октомври българските войници са изненадани, когато гръцки войник влиза в България и става престрелка, в която гръцкият войник е убит“, уточни Иванов. Той заяви, че тогава идва капитан Василиядис от гръцката армия, който казва, че тялото на убития войник трябва да бъде предадено. „Българските войници, които са много малко на Демир Капия, говорим за около десетина човека, казват, че те не могат да предадат това тяло преди да има международна комисия, за да може обективно да се види какви са причините, на каква територия стават събитията и какво е предизвикало неправомерното влизане на гръцкия войник на българска територия“, коментира Иванов. Той посочи, че  „Петричкият инцидент“ е в резултат на дългогодишно подготвяно нападение от Гърция върху България. Сотир Иванов обясни, че като конкретен повод за избухването на конфликта гръцкото правителство използва отказа на българските военни да върнат тялото на убит гръцки войник при пост № 1 на Демир Капия. „Това, което знаем от историята е, че след отказа на българските войници да предадат тялото на гръцкия войник, капитан Василиядис вдига скандал и започва да стреля, в резултат на което отново се стига до престрелка, в която Василиядис е ранен. След това той се връща в Гърция и след един ден умира от смъртоносната си рана. Интересното в случая е, че гръцката страна разчита на това, че в този период България не разполага с армия по силата на Ньойския мирен договор от 27 ноември 1919 година. И действително България не разполага с армия, но разполага с дух и патриотизъм, разполага с хора, които са готови на всичко, за да отстоят своята независимост“, каза още Иванов. Той добави, че  освен това хората на Петрич в 50 % от случаите са бежанци, които цял живот са живели с идеята да бъдат свободни. „Прогонени са от родните си места, защото са се смятали за българи. Дошли са в Петрич, където отново някой се опитва да им наложи друга идентичност и друга политическа воля. Много бързо, само часове след като избухва престрелката на пост № 1 при Демир Капия, около 200 – 300 доброволци от най-близкото разположено село – Коларово, се качват горе и участват в опазване на българската граница“, уточни Иванов. Той заяви, че въпреки предприетите мерки, защото българите се обръщат към Обществото на народите, искайки  международна комисия, която да установи причините, които водят до избухването на конфликта, гръцкото правителство на генерал Пангалос нарежда настъпление. „Гръцкото правителство е разчитало на факта, че Гърция е държава – победителка и не спазва никакви правила. Те разчитат и на това, че в България управлява правителството на проф. Александър Цанков, което в международно отношение се намира в изолация, защото идва на власт не по парламентарен път. Разчитайки на тези два фактора гръцкото правителство и гръцките войски нападат на фронт от 40 километра – от пост №1 при Демир – Капия до пост №15 при Лехово“, коментира директорът на Исторически музей – Петрич. Сотир Иванов обясни, че те навлизат в ниската част, където сега са село Кулата, Чучулигово, завладяват част от селата, но град Петрич не успяват да превземат.\r\nЛивия НИНОВА", "date": "2017.10.19", "title": "Сотир Иванов, ИМ – Петрич: През 1925 година на 19 октомври избухва така нареченият „Петрички инцидент“"}
{"url": "http://www.focus-news.net/news/2017/10/19/2448436/ria-novosti-vladimir-putin-prizova-za-postepenni-reformi-v-oon.html", "text": "Президентът на Русия Владимир Путин призова за постепенни реформи в ООН, предаде РИА Новости. „Необходими са реформи, усъвършенстване на системата на ООН. Но тези реформи трябва да бъдат постепенни, еволюционни и, разбира се, трябва да са подкрепени с преобладаващо мнозинство от участниците в международния процес, с широк консенсус“, каза руският държавен глава на заседание на международния дискусионен клуб „Валдай“. \r\nТой добави, че не вижда алтернатива на ООН. До думите му, организацията, с нейната универсална легитимност, трябва да остане център на международната система и обща задача за всички участници в нея е да повишават нейните авторитет и ефективност. Калина Жекова", "date": "2017.10.19", "title": "РИА Новости: Владимир Путин призова за постепенни реформи в ООН"}
{"url": "http://www.focus-news.net/news/2017/10/19/2448437/afp-irakskite-kyurdi-privetstvaha-initsiativata-na-bagdad-za-pregovori.html", "text": "Регионалното правителство на иракските кюрди обяви, че \"приветства\" инициативата на Багдад за започване на преговори, предава AFP. Съобщението е направено в четвъртък, след като по-рано през седмицата иракските правителствени сили наложиха контрол над голяма част от спорните територии, включително град Киркук. \r\nВ официално изявление на Ербил, се казва че „кабинетът приветства инициативата на премиера Хайдар ал Абади по започване на преговори с регионалното правителство, целящи да решат конкретните проблеми в духа на конституцията и принципите на приятелство“. Говорителят на регионалните власти призова също така за „помощта и съдействието на международната общност“. \r\nАгенцията припомня, че във вторник, премиерът Абади заяви, че гласуването е „останало в миналото“, като призова Ербил за започване на диалог, ако обаче Ербил се откаже от резултатите на проведения на 25 септември вот за независимост на автономната област. Цанко Цолов", "date": "2017.10.19", "title": "AFP: Иракските кюрди приветстваха инициативата на Багдад за преговори"}
{"url": "http://www.focus-news.net/news/2017/10/19/2448438/veliko-tarnovo-otbelyazaha-praznika-na-tarnovskiya-garnizon.html", "text": "С военен ритуал, фолклорна и маршова музика във Велико Търново бе отбелязан празникът на Търновския гарнизон, съобщиха от пресцентъра на Община Велико Търново. Честването бе възстановено през 2015 г., след 68-годишно прекъсване, а инициативата на Съюза на офицерите и сержантите от резерва и запаса стана възможна с подкрепата на Община Велико Търново, кмета Даниел Панов и Националния военен университет „Васил Левски”.\r\nПред паметника „Майка България” слово произнесе заместник-кметът проф. Георги Камарашев. Той подчерта, че Търновският гарнизон е важна част от славната история на Старата столица и България, а ролята на формированието за военното образование и за редица обществени събития е много голяма. \r\nПосочен бе безспорният принос на българската войска за съвременната идентичност на Велико Търново и за редица прояви в културния календар. \r\nВ знак на преклонение пред паметта на славните български войници бяха поднесени цветя на паметника „Майка България“.\r\nПразникът на военния гарнизон води началото си от 1914 г. е и е посветен на славната победа на българската войска в битката при Люлебургаз-Бунархисар през 1912 г., по време на Балканската война. Началник на Генералния щаб на българската армия по това време е ген. Иван Фичев – внук на майстор Колю Фичето, роден и израснал във Велико Търново. Празникът е честван до 1947 година и е сред най-важните и обичани за великотърновци. Традицията е насилствено прекъсната по политически и идеологически причини и след близо седем десетилетия е възстановена през 2015 г. \r\nСред гостите бяха също представители на държавни и образователни институции, на неправителствени организации и сдружения, общински съветници, курсанти, граждани.", "date": "2017.10.19", "title": "Велико Търново: Отбелязаха празника на Търновския гарнизон"}
{"url": "http://www.focus-news.net/news/2017/10/19/2448439/premierat-boyko-borisov-tereza-mey-iska-da-doyde-v-sofiya.html", "text": "Тереза Мей иска да дойде в София. Това коментира пред журналисти в Брюксел министър-председателят Бойко Борисов, предаде репортер на Агенция „Фокус“. „Много теми обсъдихме. Едни от тях са свързани с Брекзит и дали ще продължим да работим по линия на разузнавателните, контраразузнавателните служби, трафик на хора, обмен на информации и данни. В момента имаме прекрасна комуникация във всяка една сфера. Те държат да бъдат с България в добри отношения още във времето когато Дейвид Камерън беше в България. Потвърдихме си добрите отношения - Тереза Мей иска да дойде в София, покани ме в Лондон. Надявам се до Нова година всичките тези срещи да минат. С г-жа Могерини координирахме това, което правим по Балканите и това, че Турция е на нашата граница“, заяви Борисов. По думите му се отчита и договорът за добросъседство с Македония, както и срещите, които България е провела с Гърция, Македония, Сърбия, Румъния. „Това получава широк отзвук по простата причина, че това не е много често срещано явление – проевропейски с желанието да надградим за шестте държави в следващия период и да използваме времето, което председателството дава. Следващата държава е Австрия, Румъния и Хърватия. Следващите 2 години имаме възможност да държим темата. Ако не се случи сега за тези 6 държави да се направят стъпки да тръгнат в пакет, аз мисля, че никога след това няма да стане. В момента Черна гора и Сърбия са доста по-напред. Албания и Македония не са започнали. Приеха Черна гора в НАТО. Искаме всички народи на Балканите да усетят тази перспектива. С г-жа Могерини сме си направили план за ноември и декември за следващи срещи, които ще проведем и в България, и на ниво вътрешни министри, и на ниво премиери. Трябва заедно да вървят в зависимост от готовността и желанието“, добави той. Според премиера перспектива трябва да има всяка една от тях. „Същото важи и за Косово и Сърбия. Те трябва да вървят заедно. На тихи стъпки с Доналд Туск, с Юнкер, с колегите, които имат отношение, първо с тях трябва да се проговори“, каза още Бойко Борисов.", "date": "2017.10.19", "title": "Премиерът Бойко Борисов: Тереза Мей иска да дойде в София"}
{"url": "http://www.focus-news.net/news/2017/10/19/2448440/reuters-putin-obvini-sasht-che-ne-izpalnyavat-svoite-zadalzheniya-saglasno-dogovorite-za-yadreni-i-himicheski-orazhiya.html", "text": "Русият президент Владимир Путин обвини Вашингтон, че не изпълнява своите задължения съгласно договорите за ядрени и химически оръжия, предаде Reuters. Путин заяви, че въпреки призивите за сътрудничество по глобални въпроси, САЩ демонстрират „егоизъм“, който игнорира националните интереси на Русия в ядрената сфера. Калина Жекова", "date": "2017.10.19", "title": "Reuters: Путин обвини САЩ, че не изпълняват своите задължения съгласно договорите за ядрени и химически оръжия"}
{"url": "http://www.focus-news.net/news/2017/10/19/2448441/yambol-vazmozhnostite-za-finansirane-ot-evrofondovete-za-mestniya-biznes-shte-badat-predstaveni-v-grada.html", "text": "Възможностите, които предоставят Европейските структурни и инвестиционни фондове за местния бизнес  ще бъдат представени в Ямбол, съобщиха за Радио „Фокус“ – Сливен от Областния информационен център. Ще бъдат представени възможностите за финансиране на проекти до края на тази и през следващата календарна година. Срещата е насрочена за 24 октомври в Центъра. Началото е от 10.30 часа.", "date": "2017.10.19", "title": "Ямбол: Възможностите за финансиране от еврофондовете за местния бизнес  ще бъдат представени в града"}
{"url": "http://www.focus-news.net/news/2017/10/19/2448442/premierat-boyko-borisov-korneliya-ninova-parvo-da-iska-ostavkata-na-deputatite-koito-kupuvaha-glasove-a-sled-tova-na-patriotite-zashtoto-tova-e-neseriozno.html", "text": "Корнелия Нинова първо да иска оставката на депутатите, които купуваха гласове, а след това на патриотите, защото това е несериозно. Това каза пред журналисти в Брюксел министър-председателят Бойко Борисов по повод поисканата днес оставка на вицепремиера Валери Симеонов от лидера на БСП заради възпрепядстващото съоръжение на българо-турската граница, предаде репортер на Агенция \"Фокус\". „На Консултативния съвет, когато поиска да се разсекретят политиците в КТБ, аз пред всички, президентът ми е свидетел, казах: „Дай веднага да подпиша“. Аз настоявах, но тя не даде нищо. Но това е политика и аз ги разбирам“, каза още Борисов. Той уточни, че няма сфера, в която да няма видим напредък с над 10%, и че е приготвен бюджет с над 700 млн. лева повече за доходи. „Имаме много по-важни теми и за това не искам да коментирам такива неща. Вчера например един ахмак каза, че шефът на разузнаването ми бил братовчед – това са фалшиви новини. Моля ви, проверявайте преди да пускате такива неща. Той си е ахмак човекът, знаем го какъв е. Майка му като го е кръстила с това име, тя го е набедила. И това го гледаха милион души вчера – шуробаджанащина и братовчед на разузнаването. Оставете ахмаците, нека си говорят“, каза Борисов.", "date": "2017.10.19", "title": "Премиерът Бойко Борисов: Корнелия Нинова първо да иска оставката на депутатите, които купуваха гласове, а след това на патриотите, защото това е несериозно"}
{"url": "http://www.focus-news.net/news/2017/10/19/2448443/ekipi-na-politsiyata-i-pozharnata-izvarshiha-proverka-po-signal-v-stolichno-uchilishte-ne-e-ustanoveno-nishto-pritesnitelno.html", "text": "Екипи на полицията и пожарната извършиха проверка по сигнал, постъпил на тел. 112 в 17.02 часа, съобщиха от пресцентъра на МВР. Според информацията, възпитаник на училище в столичния ж.к. „Гео Милев“ усетил парене на очите. Незабавно натам бе насочен и химически автомобил за извършване на замервания. От съображения за безопасност учениците бяха изведени от сградата. \r\nПри проверката не е установено нищо притеснително. Един от учениците признал пред служителите на реда, че е използвал недобросъвестно спрей. \r\nСтолично училище бе евакуирано", "date": "2017.10.19", "title": "Екипи на полицията и пожарната извършиха проверка по сигнал в столично училище, не е установено нищо притеснително"}
{"url": "http://www.focus-news.net/news/2017/10/19/2448444/premierat-boyko-borisov-za-brekzit-konsensus-nyama-da-ima-za-nas-e-vazhno-badeshteto-na-es-a-sled-tova-na-velikobritaniya.html", "text": "Трябва да се разграничим от емоциите и да вкараме прагматизма във взимането на решения. Това зави пред журналисти в Брюксел премиерът Бойко Борисов, коментирайки Брекзит, предаде репортер на Агенция „Фокус“. \r\nВъв връзка със срещата си с Тереза Мей преди началото на Европейския съвет и обсъдения на нея Брекзит, Борисов подчерта: „Разводът винаги е проблем за децата. Разводът никога не носи щастие, а винаги нещастие, за един или друг. Особено когато става дума за пари, имот. В случая точно за това става въпрос. Не на последно място, а може би и първо – гражданите, които живеят във Великобритания и Европейския съюз“. Премиерът Борисов изрази солидарност с думите на германския канцлер Ангела Меркел и подчерта, че за страната ни е важно бъдещето на Европейския съюз, а след това на Великобритания. Според Борисов консенсус по темата няма да има. \r\nПремиерът Бойко Борисов коментира и ситуацията в Каталуня след провелия се там референдум за независимост. „Мариано Рахой ни запозна със ситуацията. Тяхната Конституция и съд това са отредили“, заяви Борисов и подчерта, че българската позиция е да се спазва конституцията на всяка една държава.", "date": "2017.10.19", "title": "Премиерът Бойко Борисов за Брекзит: Консенсус няма да има, за нас е важно бъдещето на ЕС, а след това на Великобритания"}
{"url": "http://www.focus-news.net/news/2017/10/19/2448445/ivo-totevski-istorik-petrichkiyat-intsident-e-malko-poznata-chast-ot-nashata-istoriya-zashtoto-e-razglezhdan-v-konteksta-na-tova-che-e-bil-edna-kratkotrayna-voyna.html", "text": "„Петричкият инцидент“ е малко позната част от нашата история, защото е разглеждан в контекста на това, че е бил една краткотрайна война. Това каза за Радио „Фокус“ – Пирин Иво Тотевски, историк и учител по история в Петрич. По думите му дълго време е било прието, че това е един краткотраен междусъседски спор, който бива разрешен сравнително бързо. Даже може да цитираме, че анкетната комисия към съвета на Обществото на народите, също я нарича една локална война на Балканите. „Тук трябва да споменем факта, че от края на 1924 година и през 1925 година, напрежението по българо-гръцката граница, особено в района на Петрич е доста голямо. Всички тези неща, тези инциденти се случват по вина на гърците. Например на 28 август 1925 година, българското аташе в Атина Иванчев пише в телеграма до правителството, че гръцките власти непрекъснато отричат, че имат вина за инциденти, като стреляне по гранични постове или отвличат стада с овце. На 19 октомври 1925 година между нашия пограничен пост 1 и гръцкия – 69 става следният инцидент: гръцки часовой навлиза на 10 крачки българска територия и започва да събаря близкия окоп, който всъщност някъде се споменава, че е бил кладенец“, каза още Тотевски. Той добави, че въпреки предупреждението на нашия часовой Радой Георгиев към гръцкия му колега – да прекрати спора и да се върне, гръцкият часови не извършва това, а дори открива престрелка. „Нашият часови заляга и стреля по гръцкия, който пада убит на българска територия. Останалите гръцки войници започват да стрелят, а дори хвърлят бомба по нашият пост. Въпреки опитите на гърците да изтеглят своя човек от наша територия, те не успяват. Към 14.30 часа, около 60 – 70 български часови се притичват на помощ, а към 17.00 часа идват и 10 селяни. Около 19.00 часа общата отбрана на този пост вече е около 200 души. Гръцката версия за случилото се всъщност е доста различна“, посочи Тотевски. Той отбеляза, че те всъщност твърдят, че българите са ги нападнали и затова българското правителство носи пълна отговорност за събитията. „Интересно е да споменем, че анкетната комисия не успява да потвърди нито една от версиите на двете страни“, коментира Тотевски.\r\nЛивия НИНОВА", "date": "2017.10.19", "title": "Иво Тотевски, историк: „Петричкият инцидент“ е малко позната част от нашата история, защото е разглеждан в контекста на това, че е бил една краткотрайна война"}
{"url": "http://www.focus-news.net/news/2017/10/19/2448446/daily-sabah-turtsiya-i-iran-se-saglasiha-da-prodalzhat-satrudnichestvoto-si-v-sferata-na-sigurnostta-i-otbranata.html", "text": "Турция и Иран се съгласиха да продължат сътрудничеството си в сферата на сигурността и икономиката, пише всекидневникът Daily Sabah. Решението е взето на срещата между турският премиер Бинали Йълдъръм и вицепрезидента на Иран Ешак Джахангири в Анкара в четвъртък. \r\nДвамата са обсъдили освен това развитието на кризата в Сирия и двустранните отношения в разговор, продължил час и половина. Ирански доставки на нефт и газ за Анкара ще бъдат договорени допълнително в близките дни, пише още вестника.  Цанко Цолов", "date": "2017.10.19", "title": "Daily Sabah: Турция и Иран се съгласиха да продължат сътрудничеството си в сферата на сигурността и отбраната"}
{"url": "http://www.focus-news.net/news/2017/10/19/2448447/premierat-boyko-borisov-sporazumenieto-s-turtsiya-tryabva-da-prodalzhava-da-se-spazva.html", "text": "Споразумението с Турция трябва да продължава да се спазва. Това каза пред журналисти в Брюксел министър-председателят Бойко Борисов, предаде репортер на Агенция „Фокус“.„Пред публиката е по-добре да кажеш това, което печели изборите – антитурската теза. Само че най-големият съсед на Европейския съюз, а и на България е Турция. И аз и на колегите им казах на днешните срещи, и с Тереза Мей сме на едно мнение, че Турция не трябва да се пипа”, каза още той. По думите му по време на Българското председателство на Съвета на ЕС не трябва да се говори за окончателно приключване на преговорите. „Защото само преди 7-8 месеца знаете какво беше в България и то само с няколко хиляди мигранти, а представете си с няколко стотин хиляди мигранти какво ще се случи с нашата страна. До този момент Турция спазва стриктно споразумението си и Ердоган държи на думата си в това отношение и ние имаме нулева миграция. Така че моето мнение ще бъде споразумението с Турция да се спазва, да не се късат преговорите и да влияем за подобряване на отношенията с всички лостове, които имаме“, каза още Борисов.\r\nТой определи като нелепо обсъждането на темата за присъединяване на Турция към Европейския съюз в момента, но уточни, че отношенията с нея трябва да се запазят. „Защото ако днес ние приемем това решение - Турция да стане наш основен противник и да прекратим разговорите с нея, какво правим с южния фланг на НАТО? България става южен фланг на НАТО – можем ли да удържим напора, който ще дойде? Просто цялата отбранителна концепция на България и на съюза се срива, ако това се приеме и ние трябва да пазим тези отношения. Ако Турция мине в другия лагер, това означава близо милионна армия на нашата граница. Така че тези, политикантите, които толкова лесно излизат и казват: „Турция да изчезне“ – може да им печели избори, но не може да им спечели война. Така че в такива моменти ние мислим с главите си, а не за това, кое би се харесало повече публично“, каза oще Борисов.", "date": "2017.10.19", "title": "Премиерът Бойко Борисов: Споразумението с Турция трябва да продължава да се спазва"}
{"url": "http://www.focus-news.net/news/2017/10/19/2448448/afp-tereza-mey-iska-nezabavnoto-sastavyane-na-plan-za-brekzit-na-sreshtata-na-varha-na-es.html", "text": "Британският премиер Тереза Мей призова лидерите на страните-членки на ЕС незабавно да изготвят план за придвижването на преговорите за Брекзит, в частност по въпроса за правата на европейските граждани, предаде AFP. Пристигайки на двудневната среща на върха, Мей заяви очакването си европейските й колеги да се съгласят, че не е постигнат достатъчен напредък по въпросите за „развода“ с ЕС, за да се придвижат преговорите към втора фаза. Тя обаче отправи призив към европейските лидери да започнат подготовката за обсъждане на споразумение за търговията и прехода към излизане от ЕС на следващата среща на върха през декември. Калина Жекова", "date": "2017.10.19", "title": "AFP: Тереза Мей иска незабавното съставяне на план за Брекзит на срещата на върха на ЕС"}
{"url": "http://www.focus-news.net/news/2017/10/19/2448449/burgas-art-rabotilnitsa-za-dekorirane-na-kashtichki-za-ptitsi-otvarya-vrati-v-akve-kalide.html", "text": "Станалото любимо за посетителите на Туристически комплекс „Акве калиде“ арт ателие по декориране на къщички на птици ще се проведе отново на 22 октомври (неделя) от 11.30 часа. Това съобщиха от пресцентъра на Община Бургас.\r\nВсички, желаещи да се включат, ще имат възможност да разгърнат творческите си идеи в това интересно и забавно събитие.\r\nЩе бъдат декорирани 10 къщички за птици, които впоследствие ще се поставят в парк „Минерални бани“. Те, заедно със седемте къщички, изработени през пролетта, ще дадат възможност на малките птички да се справят по-леко с предстоящия зимен сезон като им осигурят сигурен дом.\r\nБоите, които ще се използват в работата по декорирането, са абсолютно безвредни за горските обитатели, а цветовете ще бъдат съобразени със заобикалящата ги среда.", "date": "2017.10.19", "title": "Бургас: Арт работилница за декориране на къщички за птици отваря врати в „Акве калиде“"}
{"url": "http://www.focus-news.net/news/2017/10/19/2448450/premierat-boyko-borisov-az-sam-edin-ot-motorite-za-obshtata-evropeyska-otbrana.html", "text": "Аз съм един от моторите за общата европейска отбрана. Това коментира пред журналисти в Брюксел министър-председателят Бойко Борисов, предаде репортер на Агенция „Фокус“. „Всички идват пак на моя акъл – че като харчим толкова лесни пари, айде да похарчим няколко милиарда за самолети. Друг иска за танкове. Става въпрос за милиарди. Като ги питаме кой е противникът, се усукват. Що не излязат военните, президентът, да кажат кой е противникът. Да ми го посочат, за да преценявам от кой се пазим и с какво ще го атакуваме. Само да намалим санкциите срещу Русия, да ги махнем. Ние сме „за“, защото от една страна влизаме в полемика, а в същото време „дай да купуваме техника“. Гърция отива да купи за 2,5 млрд. долара техника от Щатите, но ние 5 години само събираме помощи за Гърция от ЕС. Ако ще купуваме, да купуваме европейска техника или поне да направим заводи в България и да възстановим старите верижни машини, да преценим колко самолета има Европа, колко трябват за България“, коментира Борисов. Той подчерта, че трябва да намерят баланс в отношенията. „Тези държави, които са навътре в Европа, им е по-лесно да говорят, далече са от тях. Има в Турция толкова неща, които не ни харесват, но това ни е съседът и трябва да се опитваме да поддържаме нормални отношения, иначе се огъва целият фланг. А оттам е Азия. Ние сме първите, които трябва да застанем на този фланг. Тогава тези, които ме критикуват, че съм казал да продължим да работим с Турция, да ми дадат друг вариант - как и с какво. Аз съм един от моторите за общата европейска отбрана. Аз съм миролюбив човек“, добави премиерът. Той уточни, че е живял във времето, когато е била надпреварата във въоръжаването. „Имаше на пазара само един вид сладолед, типов хляб, а кренвирш да си купиш беше голяма работа. Кока-кола и банани нямаше, освен за Нова година, за да имаме танкове и артилерии. Всички тогава казваха, че трябва да се пазим от турците и гърците. Това беше доктрината. Отпреди 6 месеца и сега има огромен напредък - заговори се за общо сътрудничество, индустрия, разпределяне на тежестите. Кое ми е по-важно за българите – да купя нов локомотив и да пътуват бързо или да купя един бронетранспортьор, който е на половината на локомотива. Ще задуха снегът, ще почнете да снимате всеки ден вагони, напълнени със сняг. Като видяха, че ги държим по-изкъсо, 4 танка почнаха да ремонтират, транспортьорите да модернизира. Пак ще дадем милиарди, но поетапно за това, което им трябва. Най-хубавите самолети карат българските летци, малко по-скромно с исканията“, коментира още Бойко Борисов.", "date": "2017.10.19", "title": "Премиерът Бойко Борисов: Аз съм един от моторите за общата европейска отбрана"}
{"url": "http://www.focus-news.net/news/2017/10/19/2448451/vidin-vstapitelna-sreshta-vav-vrazka-s-doizgrazhdaneto-na-prechistvatelnata-stantsiya-se-provede-v-obshtinata.html", "text": "Встъпителна среща във връзка с доизграждането на пречиствателната станция се проведе в Община Видин, съобщиха от пресцентъра на Общината. В срещата участваха представители на всички страни, ангажирани в строителния процес по проект „Доизграждане на пречиствателна станция за отпадъчни води – гр. Видин – Втора фаза“. Тя премина под ръководството на инж. Цветан Асенов, заместник-кмет по устройство на територията и развитие на инфраструктурата в Община Видин и ръководител на звеното за изпълнение на проекта. От страна на фирмата, упражняваща строителен надзор – Обединение „ВИДИН-ПСОВ 2017“, с водещ партньор „БТ-Инженеринг“ ЕООД и партньори – „Супервайзер“ ЕООД и „Агроводинвест“ ЕАД в срещата взеха участие инж. Величко Лозанов – ръководител на екипа, инж. Цветко Тужаров и инж. Евстати Николов. Представители на фирмата изпълнител „Хидрострой“ АД бяха инж. Христо Христов – ръководител на екипа и инж. Поля Иванова, а на фирмата проектант „ЕКО ПРОЕКТ 2000“ – инж. Милена Димитрова – главен проектант на проекта.\r\nИнж. Лозанов представи ключовите експерти, които ще работят на обекта във Видин през целия период на строителството. Той увери, че фирмата има голям опит в надзора при изграждането на пречиствателни станции.\r\nРъководителят на екипа от „Хидрострой“ АД отбеляза, че паралелно с дейностите по експертизата и обследването на обекта, Изпълнителят е започнал изграждането на временно селище за инженерно-техническия персонал. Той допълни, че през следващата седмица ще бъдат оформени зоните за достъп и поставени всички обозначения съгласно изискванията. „Намерението на фирмата е от самото начало да се уплътни обекта с достатъчен брой хора и техника, за да можем в периода до Нова година да приключим с подобектите, които са оставени в определен процент недовършени“ – каза инж. Христо Христов. Имат се предвид и сградите, които да бъдат затворени до настъпването на зимния сезон, с цел там да се извършват инсталационни работи.\r\nГлавният проектант на строежа инж. Милена Димитрова заяви, че ще съдействат изцяло на екипа с цел успешно приключване на обекта и изрази надеждата си, че Видин ще има една добра пречиствателна станция.\r\nЗаместник-кметът на Общината инж. Цветан Асенов припомни, че проектът „Пречиствателна станция за отпадъчни води гр. Видин“ е стартирал през 2013 г. и изпълненото строителство е около 32%. За да се доизгради и въведе в експлоатация пречиствателната станция, проектът е фазиран в новия програмен период 2014-2020 г. и е сключен договор за безвъзмездна финансова помощ с Министерството на околната среда и водите на 11.08.2016 г. Срокът за изпълнение на строително-монтажните работи, декларирано от фирмата изпълнител е 266 дни.\r\nНа днешната среща бе подписан Протокол образец №1 за предаване на одобрените обекти и разрешение за строеж на Изпълнителя.", "date": "2017.10.19", "title": "Видин: Встъпителна среща във връзка с доизграждането на пречиствателната станция се проведе в Общината"}
{"url": "http://www.focus-news.net/news/2017/10/19/2448452/d-r-hristo-dimitrov-badeshteto-na-zdraveopazvaneto-v-balgariya-zavisi-ot-vsichki-nas.html", "text": "Бъдещето на здравеопазването в България зависи от всички нас. Това съобщи в интервю за Радио „Фокус“ – Велико Търново д-р Христо Димитров, зам.-председател на Районната колегия на БЛС и  председател на Сдружението на общопрактикуващите лекари във Велико Търново. Според него гражданите трябва да настояват и да очакват от здравните власти да бъдат отговорни към бъдещето на нацията. „Ако се вземат веднага спешни мерки, имаме шанс. Забавим ли се още няколко години, чакайки и ослушвайки се дали пък няма нещата от само себе си да се оправят, вярвайте ми, катастрофата е неминуема. Не искам да съм мрачен в прогнозите си, но наистина е дошло времето за бързи, решителни и крупни мерки. Време е за действие“, допълни д-р Димитров. По думите му по принцип лекарската професия е трудна, но да си лекар в България е още по-голямо предизвикателство. „Условията на работа, както всички знаят са трудни и сложни и да си лекар е все по-малко престижно. Говоря не за престижа на самата професия, а за удоволствието от това да работиш като лекар и да се грижиш за пациентите си“, посочи д-р Димитров.\r\nНадежда КРЪСТЕВА", "date": "2017.10.19", "title": "Д-р Христо Димитров: Бъдещето на здравеопазването в България зависи от всички нас"}
{"url": "http://www.focus-news.net/news/2017/10/19/2448453/predstoyashti-sabitiya-v-stranata-za-20-oktomvri-agentsiya-fokus.html", "text": "***\r\nПрезидентът Румен Радев ще присъства на откриването на новата производствена база за тапицирана мебел „Завод 3“.\r\n***\r\nВ църквата „Св. София“ в столицата вицепрезидентът Илияна Йотова ще открие паметна плоча, посветена на Деня на българо-унгарското приятелство. \r\n***\r\nОт 08.55 часа председателят на парламента Димитър Главчев ще посрещне председателя на Камарата на депутатите на Гърция Николаос Вуцис, който ще произнесе кратко слово преди началото на пленарното заседание. \r\n***\r\nОт 09.00 часа ще се проведе редовното пленарно заседание на Народното събрание.\r\n***\r\nОт 09.00 часа министърът на правосъдието Цецка Цачева свиква извънредно заседание на Съвета по прилагане на Актуализираната стратегия за продължаване на реформата в съдебната система.\r\n***\r\nОт 10.00 часа, в Народното събрание, председателят на парламента Димитър Главчев и гръцкия му колега Николаос Вуцис ще направят изявление пред медии след срещата между двамата. От 10.15 часа Николаос Вуцис ще положи венец пред паметника на Незнайния войн, а след това гостът и председателят на Народното събрание Димитър Главчев ще посетят храм-паметника „Свети Александър Невски”. \r\n***\r\nОт 08.30 часа в зала „Сердика“ на „София Хотел Балкан“, бизнесът и синдикатите ще обсъждат икономиката и ръста на доходите. Домакини ще бъдат президентите на двата синдиката – Пламен Димитров и Димитър Манолов. \r\n***\r\nОт 09.00 часа 2-ри състав на Специализирания наказателен съд ще заседава по делото срещу Е. Милев, Л. Лазаров и др., на които са повдигнати обвинения за организиране и ръководене на организирана престъпна група.\r\n***\r\nОт 09. 30 часа 4-ти състав на Административен съд – София ще проведе първо заседание по делото, образувано по жалба на ИК „ЗА ЗЕЛЕН МЛАДОСТ“ срещу решението на СОС да отхвърли искането на жителите на „Младост“ за провеждане на референдум срещу презастрояването в района. \r\n***\r\nОт 09.30 часа, в хотел „Кристъл Палас“ (ул. „Шипка“ 14), Националната комисия за борба с трафика на хора (НКБТХ), съвместно с Британското посолство в София и фондация „Ханс Зайдел” България, организират международен експертен форум „Интернет и трафик на хора: Механизми, противодействие и превенция”.\r\n***\r\nОт 09.30 часа в зала „Конферанс 5“ на парк-хотел „Москва“ ще бъде открита Осмата югоизточна европейска конференция по муковисцидоза.  Събитието ще започне с кръгла маса, темата на която е „Проблеми, решения и добри лекарски практики при терапията на муковисцидозата в България“.  От 11.30 часа ще се проведе пресконференция, на която ще бъде споделено становището, до което са достигнали експертите, участващи в кръглата маса, относно спазването на Европейския стандарт за лечение на муковисцидоза в България.\r\n***\r\nОт 09.30 часа 16-и състав на Специализирания наказателен съд ще заседава по делото срещу Н. Цвятков, на когото е повдигнато обвинение обвинения за организиране и ръководене на организирана престъпна група.\r\n***\r\nОт 09.30 часа 6-и състав на Специализирания наказателен съд ще заседава по делото срещу Ш. Ахмед, Т. Димитров и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа заместник-министъра на труда и социалната политика Зорница Русинова ще открие информационен ден на Управляващия орган на оперативна програма \"Развитие на човешките ресурси\" 2014-2020 по процедура чрез директно предоставяне на безвъзмездна финансова помощ „Равни шансове”. Събитието ще се проведе в зала „Пресцентър“ на Министерство на труда и социалната политика.\r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова, на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в сградата на МВР министърът на вътрешните работи Валентин Радев ще награди с почетното отличие „За доблест и заслуги“ – II степен директора на РДПБЗН комисар Георги Пармаков. Отличието се връчва за постигнати високи професионални резултати при потушаване на огнената стихия в района на Кресна. \r\n***\r\nОт 11.00 часа в Малката зала на конферентен център „Венус“ (бул. „Княз Ал. Дондуков“ №9, ет. 2) Държавна агенция „Електронно управление“ и Централната избирателна комисия ще представят проекта за дистанционното електронно гласуване. \r\n***\r\nОт 11.00 часа омбудсманът Мая Манолова ще отчете втората година като национален обществен защитник. Събитието знаково ще се състои пред централното управление на „Топлофикация София“ ЕАД – кв. „Борово“, ул. „Ястребец“ № 23 Б. \r\n***\r\nОт 11.00 часа в в зала „Родопи“ на Интер Експо Център ще се състои пресконференция по повод учредяването на Национална камара на автосервизите в България (НКАБ).\r\n***\r\nОт 11.00 часа във фоайето на НДК ще се проведе дискусията „Културно наследство в риск”.\r\n***\r\nОт 11.00 часа 18-и състав на Специализирания наказателен съд ще заседава по делото срещу Б. Митев, И. Димитров и И. Христов, на които са повдигнати обвинения за изнудване. \r\n***\r\nОт 11.30 часа в Министерството на здравеопазването ще се проведе брифинг, на който ще бъдат представени промените в правилника за дейността на Център „Фонд за асистирана репродукция“. \r\n***\r\nОт 12.00 часа в Националния пресклуб  на БТА, Българска национална асоциация „Активни потребители” ще представи резултатите от лабораторните изпитвания на популярни марки краве масло в България.\r\n***\r\nОт 12.30 часа, в зала „Родопи“ в Интер Експо Център ще се проведе съвместна пресконференция на Съюза на българските автомобилисти (СБА) и Българската федерация по автомобилен спорт (БФАС).\r\n***\r\nОт 13.00 часа 13-и състав на Специализирания наказателен съд ще заседава по делото срещу Х. Василев, С. Върбанова и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 28-и състав на Софийски градски съд ще заседава по делото срещу \r\nСветла Пиралкова (сключване на неизгодна сделка).\r\n***\r\nОт 14.00 часа в Зала 5 на Столична община Силвия Христова – председател на постоянната комисия по архитектура и градоустройство, и Главният архитект на София Здравко Здравков организират представяне на проекта на Закон за изменение и допълнение на Закона за устройството и застрояването на Столичната община пред общинските съветници. \r\n***\r\nОт 14.00 часа в Дома на Европа ще се проведе годишна национална конференция под мотото „Предприемачеството: Път към позитивна промяна”.\r\n***\r\nОт 14.00 часа 5-и състав на Специализирания наказателен съд ще заседава по делото срещу В. Марков, М. Минчев и И. Иванов, на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 5-и състав на Специализирания наказателен съд ще заседава по делото срещу А. Николов, В. Дочева и др., на които са повдигнати обвинения за организиране и ръководене на организирана престъпна група.\r\n***\r\nОт 17.00 часа в Галерия „Лик“  ще бъде представена изложбата „Корона“ - серия от картини и миниатюри на художника Роман Гуманюк на тема шахмат.\r\n***\r\nОт 18.00 часа в 65 аудитория на Софийски университет „Св. Климент Охридски“ ще се проведе среща – дискусия „Възможно ли е да спрем машината за неравенство?“, организирана от Фондация „Фридрих Еберт“ и Гражданска инициатива „За справедливи данъци“.\r\n***\r\nОт 18.00 часа в галерия „Арте“ ще бъде представена изложба живопис на Кънчо Кънев с почетното участие на Маргарита Пуева.\r\n***\r\nОт 18.30 часа в зала „проф. Асен Златаров“ на Национален дом на науката и техниката ще бъде представена книгата „Корупционната България. ТОМ II. 1997-2005” с автори Едвин Сугарев, Христо Христов и Красен Николов.\r\n***\r\nОт 19.00 часа в Камерна зала „България“ ще се състои концерт „Божествената хармония на Барока“ на Вокален състав „Импресия“.\r\n***\r\nОт 19.00 часа в Литературен клуб „Перото“ ще бъдат представени книгите „Краят на една епоха“ и „Любов на площада“ от Владимир Левчев. \r\n***\r\nОт 20.00 часа сръбският поп певец и композитор Желко Йоксимович ще представи за първи път у нас новия си спектакъл „DVA SVETA“.\r\n***\r\nОт 17.00 часа в в НЧ „Съзнание 1926“ ще се проведе концерт в чест на 20-годишния юбилей на Група за автентичен фолклор и обичаи „Нашенки“ с художествен ръководител Милена Чакърова-Петкова.\r\n***\r\nОт 11.30 часа в Югозападния университет „Неофит Рилски“ ще се проведе кръгла маса на тема „Перспективи пред кестеновите насаждения в района на Брежани и община Симитли“ и откриване на изложба от пленер „Живопис“ 2017.\r\n***\r\nОт 14.00 до 16.00 часа общинският съветник от ПП ГЕРБ Станислав Иванов ще проведе приемна за граждани в офиса на партията на ул. „Георги Бенковски” №1.\r\n***  \r\nОт 15.30 часа в пресклуба на БТА ще се състои пресконференция с участието на проф. Анелия Клисарова, член на парламентарната комисия по образование и наука и народните представители от БСП, избрани от Великотърновския регион. Темата на пресконференцията е свързана с проблемите и предизвикателствата в образованието. \r\n***  \r\nОт 17.30 часа в РНБ „П. Р. Славейков“ ще се проведе Творческа вечер на писателя Владимир Зарев. \r\n***\r\nОт 16.30 часа в малката зала на Художествена галерия „Иван Фунев“ ще се проведе среща с Юлия Пискулийска - журналист, писател и поет.\r\n***\r\nОт 14.00 часа в Ритуалната зала на общинската администрация ще се проведе среща-дискусия на тема „Развитието на региона чрез модернизация на образованието“. \r\n***\r\nФестивалът \"Чуйте Девин\" ще се проведе за първа година.\r\n***\r\nОт 10.00 часа в Концертната зала на Младежки център – Добрич ще се състои юбилеен концерт на Хор „Лира“ към Дом за стари хора - Добрич с диригент Атанас Генчев. Концертът е по повод 10 години от създаването на хора.\r\n***\r\nОт 17.00 часа в конферентната зала на хотелски комплекс „Арпезос“ ще бъде представена книгата на Красимир Узунов „Азъ служихъ при Дранговъ”.\r\n***\r\nМинистърът на отбраната Красимир Каракачанов ще участва в тържествената проверка (заря) по повод 105-ата годишнина от Освобождението на гр. Кърджали. Тя ще се проведе от 19.15 часа на площад „Освобождение“ в града. Преди това, от 18.00 часа гвардейците ще представят пред жителите и гостите на града спектакъла „Искри“.\r\n***\r\nОт 10.30 часа Областен информационен център – Ловеч организира открита приемна на тема „Предстоящи възможности до края на 2017 г.“.  \r\n***\r\nОт 14.00 часа МИКЦ Монтана и Фондация за развитие на граждански инициативи ще проведат обучение на младежи между 16 и 29 години на тема „Заедно срещу антициганизма в България“, което се реализира в рамките на проект, изпълняван от ФРГИ и финансиран от ЕС.\r\n***\r\nОт 11.00 часа ще се проведе пресконференция на ВМРО – Перник, в която ще участва заместник-председателят на партията и народен представител в 44-ия парламент от ПГ „Обединени патриоти“ Атанас Стоянов. \r\n***\r\nОт 11.00 часа в парк-хотел „Кайлъка“ ще бъде открита железопътна конференция за постиженията в железопътното инженерство на тема „Чудеса на релси“.\r\n***\r\nОт 11.00 часа, в Палата № 7 на Международния панаир в Пловдив, заместник-министърът на транспорта, информационните технологии и съобщенията Димитър Геновски ще представи специално пощенско-филателно издание, създадено да представя България в Световната филателна изложба в Бразилия от 24 до 29 октомври.\r\n***\r\nОт 16.30 часа в Залата на  Общински съвет Първомай ще се проведе кръгла маса на тема „Ние, родителите”.\r\n***\r\nОт 11.00 часа в „Канев Център“ ще бъде открит българо-румънски трансграничен форум „10 години членство в ЕС: бъдещи перспективи“.\r\n***\r\nОт 18.30 часа, в зала „Княз Александър I“ на Историческия музей, учени от Института за етнология и фолклористика с етнографски музей към БАН ще представят свои книги. \r\n***\r\nОт 11.00 часа в сградата на Община Сандански заместник-министърът на икономиката Александър Манолев ще присъства на официалното подписване на меморандум между Община Сандански и Национална компания „Индустриални зони“ за изграждането на индустриална зона при с. Дамяница.\r\n***\r\nОт 11.00 час в офиса на ПП ГЕРБ – Сливен ще се проведе пресконференция на ръководството на партията. Ще се коментират актуални теми за града и общината.  \r\n***\r\nОт 11.15 часа в офиса на ДБГ председателят на партията Делчев и общинският председател на ДБГ д-р Нина Борова ще дадат пресконференция.\r\n***\r\nОт 17. 00 часа в Регионална библиотека „Сава Доброплодни” ще бъде представена втора част на книгата „Апостола на българите” на Желяз Кондев.\r\n***\r\nОт 18.00 часа в зала „Сирак Скитник” ще бъде открита изложбата „Йордан Кювлиев. Реконструкция“ по повод 140 години от рождението на живописеца.\r\n***\r\nОт 18.00 часа Васил Найденов ще изнесе концерт в зала 1 на РДТ „Николай Хайтов” за Празника на града.\r\n***\r\nОт 18.30 часа в Регионална библиотека „Захарий Княжески“ ще бъде открита ретроспективна изложба живопис на художника Димитър Борисов Дачев (посмъртно).\r\n***\r\nОт 09.30 часа в Регионалния пресклуб на БТА ще се състои пресконференция на председателя на Движение \"България на гражданите\" Димитър Делчев.\r\n***\r\nОт 16.00 часа в в Голямата зала на ОП „Младежки център“ - Хасково сдружение FLM ще прожектира селекция от студентски късометражни филми като част от благотворителната кампания „Нека да помогнем на едно българско семейство“.\r\n***\r\nОт 10.30 часа, в залата на Диагностично-консултативен център I, Регионална здравна инспекция- Шумен организира кампания „Изграждане на здрави кости при деца и юноши“  във връзка със Световния ден за борба с остеопорозата – 20 октомври.\r\n***\r\nОт 9.00 до 12.00 часа с различни инициативи в ППМГ “Нанчо Попович”, ПГПЧЕ “Никола Вапцаров” и Второ основно училище “Д-р Петър Берон” продължава празничната програма за Деня на българо-унгарското приятелство.\r\n***\r\nОт 15.00 часа в зала 203 в общината ще се състои заседание на Постоянната комисия „Бюджет и финанси“.\r\n***\r\nОт 16.00 часа в зала 203 в общината ще се състои заседание на Постоянната комисия „Териториално развитие и селищно устройство“.", "date": "2017.10.19", "title": "Предстоящи събития в страната за 20 октомври (Агенция „Фокус“)"}
{"url": "http://www.focus-news.net/news/2017/10/19/2448454/dve-firmi-obzhalvat-izbora-na-izpalnitel-na-tol-sistemata.html", "text": "Две от шестте фирми, участници в тръжната процедура за избор на изпълнител на тол системата у нас са подали жалби. Това съобщи министърът на регионалното развитие и благоустройството Николай Нанков по време на изслушване от депутати в Народното събрание, съобщиха от пресцентъра на МРРБ. \r\nМинистърът коментира, че след запознаване с жалбите, държавата ще пледира за бързо произнасяне на институциите и компетентните органи, най-вече Комисията за защита на конкуренцията и за да се избегне ново забавяне на процедурата, ще бъде поискано предварително изпълнение на договора с фирмата – изпълнител. \r\n„Знаем, какъв риск поемаме, но нямаме нито ден за губене“, беше категоричен регионалният министър и допълни, че за пет месеца нещата по тол системата са придвижени почти до необратим край, а екипът е готов  да направи всичко необходимо да изпълни поетия ангажимент от следващата година системата да бъде въведена. \r\nМинистърът обясни още, че с част от приходите от тол такси ще се финансира доизграждането на автомагистрала „Хемус“ след 2020-та година. „При това за довършването на последните 50 километра от аутобана разходите могат да бъдат редуцирани до не повече от 500 млн.лв.“, подчерта още Нанков. \r\nПо време на изслушването от депутати регионалният министър заяви, че е създадена необходимата организация по готовността и поддържането на републиканските пътища през зимния сезон и Агенция „Пътна инфраструктура“ е в пълна координация с останалите институции, отговорни за обезпечаването на безопасността на републиканската пътна мрежа. По думите му близо 3 хиляди снегопочистващи машини са в готовност във всички области на страната.", "date": "2017.10.19", "title": "Две фирми обжалват избора на изпълнител на тол системата"}
{"url": "http://www.focus-news.net/news/2017/10/19/2448455/amerikanskiyat-poslanik-v-oon-rusiya-e-deystvala-protiv-sasht-prez-2016-g.html", "text": "Американският посланик в ООН Ники Хейли заяви, че през 2016 г., Москва е действала враждебно спрямо САЩ, пише The Hill. Според нея, „когато една държава се намеси в изборите на друга, това е война“. Представителят добави още, че руските кибер възможности са се превърнали в „оръжието“ използвано срещу Вашингтон и други страни. Хейли предупреди, че Русия „прави това навсякъде“. \r\nАгенция Фокус припомня, че много медии и официални лица от Вашингтон обвиниха руски хакери в намеса на президентските избори в САЩ миналата година в полза на Доналд Тръмп, който отрича обвиненията.  Цанко Цолов", "date": "2017.10.19", "title": "Американският посланик в ООН: Русия е действала против САЩ през 2016 г."}
{"url": "http://www.focus-news.net/news/2017/10/19/2448456/kosovo-blagodari-na-balgariya-za-podkrepata-za-evroatlanticheskata-im-integratsiya.html", "text": "Президентът, премиерът и външният министър на Република Косово благодариха на българския вицепремиер и министър на външните работи Екатерина Захариева за подкрепата, която правителството ни оказва за европейската интеграция на Прищина, съобщиха от пресцентъра на МВнР.   \r\nБългарският първи дипломат е на двудневно работно посещение в Република Косово. С него тя завършва обиколката си на шестте държави от Западните Балкани, които желаят да се присъединят към ЕС и НАТО.  \r\n“Чувствам се в приятелска държава, а между приятели няма проблеми и винаги може да бъде намерено решение - заяви вицепремиерът Екатерина Захариева. -  България ще председателства съвета на ЕС и един от приоритетите ни е интеграцията на Западните Балкани. Убедени сме, че ако приятелите ни от 6-те страни от региона не са в ЕС, проектът “Европа” няма да е завършен. Реформите се правят заради вашите граждани, не заради Брюксел.”   \r\n“На срещата на върха на ЕС през май догодина в София искаме съседите ни да получат не само политическа подкрепа, а ясен план за всяка една държава съобразно техните собствени заслуги. Понякога реформите изглеждат тежки, но си струва: от влизането ни в ЕС България утрои брутния си вътрешен продукт, имаме 4 на сто ръст на икономиката и под 6 на сто безработица”, добави Захариева.   \r\nТрябва да използваме шанса, че пет държави, които подкрепят разширяването, ще председателстват Съюза - Естония, Австрия, България, Румъния и Хърватия, подчерта още Захариева.   \r\nПървата й среща в Прищина бе с президента на републиката Хашим Тачи. “Оценяваме и благодарим за подкрепата ви към Косово. Виждаме България като стратегически партньор и трябва допълнително да задълбочим сътрудничеството си в сферата на икономиката. Целта ни е НАТО и ЕС - осъзнаваме предизвикателствата, но нямаме друг път. Ще продължим диалога със Сърбия - искаме нормализиране на отношенията. Това ще помогне на по-бързата интеграция и на двете държави. Договорът ви с Република Македония бе страхотно послание за целия регион”, заяви Хашим Тачи. \r\n“Нека не гледаме назад - в историята, а в бъдещето. Вносът и износът се повишават, но трябва да ги подкрепим още. Възложила съм на всички наши посланици да подпомагат българския бизнес. Имаме много компании, които са готови да инвестират в съседните страни, включително старт-ап фирми”, каза Захариева.   \r\nПремиерът Рамуш Харадинай отправи покана към своя колега Бойко Борисов да посети Косово в удобно за него време. “Познавам много добри български строителни компании, които работят качествено тук. Познавам и много хора, завършили тук. Надявам се с визовата либерализация нашите граждани да открият красотите на българското Черноморие, за което съм чувал много добри отзиви, както и за зимните ви курорти”, заяви пред Захариева той.   \r\n“Благодаря на вас и на българското правителство за всичко, което сте направили за Косово. Когато обявихме независимост и търсехме нови приятели, вие бяхте там, благодаря ви. Вашата страна ще води ЕС от Нова година и вярвам, че ще се справите. Винаги ще бъдем насреща, когато пожелаете нашата подкрепа. Новото ни правителство е решено да продължи в посока към ЕС. Решени сме да поддържаме добри отношения с нашите съседи. Вярвам, че вашата позиция в Брюксел ще придвижи темата за Балканите в правилната посока”, приветства Захариева и нейният домакин - първият вицепремиер и министър на външните работи Беджет Пацоли.   \r\nЕкатерина Захариева изтъкна, че сътрудничеството между двете държави може да се задълбочи и с организирането на съвместни бизнесфоруми, и с привличането на повече младежи и държавни служители от Косово за обучение и квалификация в България.   \r\nНад 700 косовски фирми вече работят с български партньори, а много младежи от Косово са завършили в България или учат у нас.   \r\nБългарският вицепремиер изтъкна, че ратифицирането на споразумението с Черна гора за делимитация на границата ще е важен фактор за напредък в процеса на визова либерализация. На 4 май 2016 г. ЕК отправи препоръка за отпадане на визовия режим за граждани на Косово, притежаващи биометрични паспорти, отчитайки че Прищина е изпълнила критериите от Пътната карта за визова либерализация, но изрично посочвайки, че в момента на приемане на предложението от страна на Европейския парламент и на Съвета на ЕС, Косово трябва да е ратифицирало споразумението за демаркация на границата с Черна гора и да е демонстрирало значителен напредък в борбата с организираната престъпност и корупцията.   \r\nВ момента ЕС е най-големият донор по проекти, които се реализират в Косово. От 1999 година Косово е получило над 2,3 милиарда евро. Допълнително ЕС е похарчил над 1 милиард евро за подкрепа на международното присъствие в страната.", "date": "2017.10.19", "title": "Косово благодари на България за подкрепата за евроатлантическата им интеграция"}
{"url": "http://www.focus-news.net/news/2017/10/19/2448457/kmetat-na-blagoevgrad-d-r-atanas-kambitov-napravi-parva-kopka-za-blagoustroyavane-na-ploshtadnoto-i-podploshtadnoto-prostranstvo-v-grada-obzor.html", "text": "Кметът д-р Атанас Камбитов направи първа копка на обект по проект „Благоустрояване на градската среда“. Той беше придружен от ученичката Мариела Латинова, която в четвъртък изпълняваше функцията „Кмет на Благоевград“ в рамките на инициативата „Мениджър за един ден“. Обектът е за „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“.  „Преди около 20 дни дадохме начало на строителните дейности на друг проект и с този вече стават общо 4. Това означава, че се движим много добре, по график в изпълнение на програмата „Региони в растеж“. Дейностите са щадящи. Запазваме стила, защото сме наясно, че това и досега е лицето, но и символ на Благоевград, така ще бъде и занапред. Ще бъдем много стриктни в качеството. Площадът в този вид е от 30 години, това, което ще бъде направено сега, трябва да издържи поне още 30“, каза д-р Камбитов и допълни, че и тази година ще има коледен базар, както и елха на това място. Отец Андон Шавулев отслужи водосвет за здраве и безпроблемно протичане на дейностите по проекта. След това бе направена и символичната копка в района на фонтаните пред сградата на Община Благоевград. На събитието присъстваха заместник-областният управител на Благоевград Антоанета Янчева, председателят на Общински съвет- Благоевград Радослав Тасков,  заместник- кметовете инж. Емилия Тунева, която е и ръководител на проекта, Христина Шопова, Зорница Кралева и Иво Николов, секретарят на Община Благоевград София Янчева, директор Дирекция „Правно-нормативно обслужване и обществени поръчки“ Антония Методиева, представители на фирмите изпълнители, граждани. Минути преди церемонията, бе дадена и пресконференция, на която бяха представени параметрите на проекта. Той включва първото цялостно обновяване на площад „Георги Измирлиев-Македончето”, който е изграден в годините 1985-1987 г. Целта е максимално запазване на настоящото архитектурно-художествено оформление на обекта. Цветовото решение на площада ще бъде запазено в оригиналния му вид, като доказан символ на града, както и като обект на авторско право на неговите автори. Цялостният естетически облик и привлекателност на Благоевград ще бъдат подобрени чрез обновяване на съществуващи и изграждане на нови елементи на градската среда, чиито архитектурни и пространствени решения са в пълно съответствие с архитектурната среда на града.\r\nПроектът „Благоустрояване на градската среда“ се осъществява с финансовата подкрепа на Оперативна програма “Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие.\r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ № BG16RFOP001-1.008-0004-C01.\r\nОбщата стойност на проекта възлиза на: 13 177 504.12 лв.\r\nВ рамките на проекта ще бъдат реализирани още 3 обекта. Ще бъде благоустроена ул. „Марица” в участъка от бул. „Св. Димитър Солунски” до ул. „Иван Михайлов“, ще бъде изградена велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св. Св. Кирил и Методий” – до хотел „Ален мак” и от ул. „Марица” до ул. „Иван Михайлов“, предстои и  благоустрояване на IV микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”.\r\nЛивия НИНОВА", "date": "2017.10.19", "title": "Кметът на Благоевград д-р Атанас Камбитов направи първа копка за благоустрояване на площадното и подплощадното пространство в града (ОБЗОР)"}
{"url": "http://www.focus-news.net/news/2017/10/19/2448458/el-pais-mariano-rahoy-pristigna-v-bryuksel-za-sreshtata-na-varha.html", "text": "Испанският премиер Мариано Рахой пристигна в Брюксел в четвъртък вечерта, за да вземе участие в срещата на върха на европейските лидери, пише El Pais. По-рано министър-председателят заяви, че не смята да провежда официални обсъждания на каталунската криза, като добави, че проблемът не е „включен в дневния ред“. \r\nАгенция „Фокус“ припомня, че по-рано Рахой неколкократно определи събитията в Каталуния като вътрешен за Испания проблем, отхвърляйки всички предложения за посредничество. Някои от европейските лидери, сред които германският канцлер Ангела Меркел и френският държавен глава Еманюел Макрон застанаха зад позицията на Мадрид. Очаква се на срещата да бъде гласувано решение, в което всички държави-членки на ЕС ще подкрепят испанското правителство. Цанко Цолов", "date": "2017.10.19", "title": "El Pais: Мариано Рахой пристигна в Брюксел за срещата на върха"}
{"url": "http://www.focus-news.net/news/2017/10/19/2448459/ruse-vremenno-shte-bade-ogranicheno-preminavaneto-prez-gkpp-dunav-most-ruse-na-20-oktomvri.html", "text": "В ГД „Гранична полиция“ е постъпила информация от „Областно пътно управление“ – Русе, че във връзка с предстоящия зимен сезон и за подобряване безопасността на движение в петък, 20 октомври, ще бъде положена нова хоризонтална маркировка по път I-2 Русе - Разград от км 0+000 до км 1+057 (Дунав мост). Това съобщиха от пресцентъра на МВР.\r\nПо тази причина от 10.30 до 11.15 часа ще бъде ограничавано движението по моста. Съвместно с ОДМВР – Русе е създадена организация за недопускане натрупването на колони от изчакващи МПС за излизане и влизане в страната пред ГКПП „Дунав мост – Русе“.", "date": "2017.10.19", "title": "Русе: Временно ще бъде ограничено преминаването през ГКПП „Дунав мост – Русе“ на 20 октомври"}
{"url": "http://www.focus-news.net/news/2017/10/19/2448460/reuters-novite-kompromisi-na-velikobritaniya-za-brekzit-ne-sa-dostatachni-spored-liderite-na-es.html", "text": "Лидерите на страните от Европейския съюз приветстваха предложението на британския премиер Тереза Мей, имащо за цел да отблокира преговорите за Брекзит, но заявиха, че Великобритания не е направила достатъчно компромиси, които да смекчат страховете на европейските граждани, живеещи на острова, предаде Reuters. Пристигайки на двудневната среща на върха на ЕС в Брюксел, Мей опита да измести фокуса от неуспеха в преговорите по финансовите задължения при напускането на страна и за търговията. Вместо това тя наблегна върху правата на европейските граждани – един от трите въпроса, които трябва да намерят решение, за да се излезе от безизходицата в преговорите. \r\nЕвропейските лидери обаче заявиха, че остава да се свърши доста работа. Канцлерът на Германия Ангела Меркел заяви, че вижда някои окуражаващи знаци, които могат да положат пътя за дискусия относно бъдещите търговски отношения на следващата среща на върха през декември. \r\nМей отбеляза, че лидерите преценяват постигнатия напредък в преговорите за Брекзит и излагат „амбициозни планове“ за следващите седмици. „Аз, например, искам да видя незабавно задвижване по въпроса за постигане на споразумение за гражданите“, каза британският лидер пред репортери. Тя обаче избегна въпросите за сумата, която кралството е склонно да заплати при излизането си от съюза, планирано за март 2019 г., като вместо това напомни за речта си от миналия месец в Италия, в която изложи предложение за около 20 млрд. евро. С отслабени позиции, след като нейната Консервативна партия загуби мнозинството си на изборите през юли, Мей не успява да на намери достатъчна подкрепа и да отговори на исканията на ЕС да увеличи тази сума. \r\nГерманският канцлер заяви, че лидерите ще изслушат доклад от главния преговарящ на ЕС Мишел Барние, но към момента не е постигнат задоволителен напредък. „Ще продължим преговорите с цел през декември да постигнем втора фаза“, добави Меркел. \r\nОт своя страна ирландският премиер Лео Варадкар призова Мей към повече яснота не само по въпроса за гарантирането на правата на европейските граждани, но и по плановете за връщането на проверките по границата със Северна Ирландия. „Това все още са трудни въпроси, но особено труден е сметката за Брекзита“, каза той пред репортери. \r\nНа свой ред премиерът на Люксембург Ксавие Бетел коментира пост на британския премиер във „Фейсбук“, в който тя заявява, че лидерите на ЕС се приближават към споразумение за защитата правата на около 3 млн. европейски граждани, живеещи на Острова, което ще направи оставането им в Кралството възможно. Бетел заяви, че думите на Мей са „в правилната посока, а всяко движение в правилната посока е важно“, като отбеляза промяна в тона на британското правителство през последните шест месеца. \r\nФинландският лидер Юха Сипила обаче заяви, че ЕС е „леко фрустриран заради липсата на напредък“. Калина Жекова", "date": "2017.10.19", "title": "Reuters: Новите компромиси на Великобритания за Брекзит не са достатъчни, според лидерите на ЕС"}
{"url": "http://www.focus-news.net/news/2017/10/19/2448461/nimh-utre-shte-e-predimno-slanchevo-s-maksimalni-temperaturi-mezhdu-22-i-27.html", "text": "През нощта ще бъде ясно и тихо. В сутрешните часове на места в равнините ще има мъгла или ниска слоеста облачност. През деня ще е предимно слънчево и почти тихо. Минималните температури ще бъдат между 5° и 10°, а максималните - между 22° и 27°. Атмосферното налягане слабо ще се понижи, но ще остане по-високо от средното за октомври. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nНад Черноморието преди обяд ще има мъгла или ниска слоеста облачност. В следобедните часове ще е предимно слънчево. Почти тихо. Максимални температури на въздуха: 21-23°. Температурата на морската вода е 18°. Вълнението на морето ще е 1 бал.  \r\nНад планините ще е предимно слънчево със слаб вятър от северозапад. Максималната температура на височина 1200 метра около 17°, на 2000 метра – около 10°.  \r\nВ събота сутринта на места в равнинната част от страната отново ще бъде мъгливо или с ниска слоеста облачност. Около и след обяд над цялата страна ще бъде предимно слънчево и топло за втората половина от октомври. За кратко вятърът от запад ще се усили. Минималните температури ще са между 6° и 11°, а максималните - между 22° и 27°. В неделя облачността, средна и висока, ще се увеличава, все още без валежи. Дневните температури ще са с 2-3 градуса по-ниски. В понеделник ще бъде предимно облачно, от запад ще започнат валежи, които до края на деня ще обхванат Западна и Централна България. Има вероятност на места да са временно интензивни и значителни по количество. Температурите в западната половина от страната ще се понижат, максималните ще са 13°-18°, а в югоизточните райони ще са все още по-високи - до около 22°-23°.", "date": "2017.10.19", "title": "НИМХ: Утре ще е предимно слънчево с максимални температури между 22° и 27°"}
{"url": "http://www.focus-news.net/news/2017/10/19/2448462/sofiya-e-domakin-na-vtorata-balkanska-sreshta-na-zvenata-za-vatreshna-sigurnost-na-vatreshnite-ministerstva.html", "text": "Сътрудничество в областта на сигурността означава да планираме и осъществяваме действията гъвкаво, бързо, на междуведомствено и регионално ниво, в международен план, всички заедно, за да можем ефикасно да противодействаме на корупцията и престъпността и да гарантираме националната ни, регионална и европейска сигурност. Заплахите за вътрешната сигурност, свързани с тероризма и нелегалната миграция поставят нови проблеми и въпроси на всяка страна и ние бързо трябва да отговорим и реагираме. С тези думи в поздравителен адрес министърът  на вътрешните работи Валентин Радев се обърна към ръководителите на антикорупционни структури и делегати на II-та Регионална среща на звената на вътрешна сигурност на министерствата на вътрешните работи  на Балканите, чийто домакин е София, съобщиха от пресцентъра на МВР. В обръщението си към форума министър Радев не скрива удовлетвореността си от готовността и желанието на звената за вътрешна сигурност на министерствата на вътрешните работи  на Румъния, Македония, Сърбия, Гърция и България да работят в Мрежа и заедно да се изправят пред новите проявления на престъпните и корупционни  дейности, свързани с нелегалния трафик на хора, оръжие, наркотици, в това число и тероризъм.  \r\nЗам.-министър Стефан Балабанов, който откри станалата вече традиционна балканска среща на антикорупционните структури в полицията, пожела сили и увереност в започната инициатива за изграждане и развиване на Мрежа за регионално засилено сътрудничество - NERCISU. Той увери присъстващите, че МВР ще продължи да подкрепя усилията за сигурен Балкански регион и пожела успех на участниците във форума.  \r\nДиректорът на Дирекция „Вътрешна сигурност“ в МВР старши комисар Румен Ганев благодари на балканските си колеги за съвместната работа и  усилията отношенията с всяка една от съседните ни страни от двустранни да преминат  в Мрежа, която бе създадена милата година на първата регионална среща на полицейските звена за вътрешна сигурност.  Старши комисар Ганев отбеляза, че регионът  ни има геополитическа особеност и важност. Това предполага и сходни проявления на престъпността в Балканските държави, които все повече надхвърлят териториалните граници. Новите форми на мобилна, трансгранична и на организирана престъпност променят и корупционната среда, която ние трябва да установяваме и овладяваме, каза още той. По думите му, точно това ни обединява, а доказателство за това е, че през  изминалата година Мрежата за засилено регионално сътрудничество  се оказа платформа за взаимно професионално доверие между структурите за сигурност и механизъм за активно оперативно регионално сътрудничество. Обменена е била оперативна информация по над 30 криминални случая, а най-емблематична е била акцията на Дунав мост по разбиване на канал за трансфер на бежанци.", "date": "2017.10.19", "title": "София е домакин на Втората Балканска среща на звената за вътрешна сигурност на вътрешните министерства"}
{"url": "http://www.focus-news.net/news/2017/10/19/2448463/vremenno-e-preustanoveno-propuskaneto-na-tovarni-avtomobili-v-dvete-posoki-prez-gkpp-stanke-lisichkovo.html", "text": "Към 18.10 часа днес е прекратена пропускателната дейност през ГКПП „Станке Лисичково“ за товарни автомобили и в двете посоки. Това съобщиха от пресцентъра на МВР. Причина са възникнали технически проблеми на митническия пункт. Към момента за излизане от страната изчакват 26 товарни автомобила, а за влизане - три. От ГД „Гранична полиция“ съветват водачите на товарни превозни средства, пътуващи в посока към Македония, да се насочват към ГКПП „Златарево“. \r\nСъздадена е организация за пропускане на туристическия трафик.", "date": "2017.10.19", "title": "Временно е преустановено пропускането на товарни автомобили в двете посоки през ГКПП „Станке Лисичково“"}
{"url": "http://www.focus-news.net/news/2017/10/19/2448464/d-r-hristo-dimitrov-56-57-godini-e-srednata-vazrast-na-obshtopraktikuvashtite-lekarite-v-balgariya.html", "text": "56-57 години е средната възраст на общопрактикуващите лекарите в България. Това каза в интервю за Радио „Фокус“ – Велико Търново д-р Христо Димитров, зам.-председател на Районната колегия на БЛС и  председател на Сдружението на общопрактикуващите лекари във Велико Търново. По думите му във всички специалности се усеща този проблем, но най-драстичен той е в първичната медицинска помощ. Той отбеляза, че много малка част от общопрактикуващите лекари са под 40-годишни. „След 10 години повечето от нас ще са престанали активно да работят като лекари. Това е много тревожно, според мен. Факт е, че нашата специалност е много трудна, колкото и да изглежда отстрани по-различно. От една страна да вземеш специалност „обща медицина“ е трудна задача, която изисква усилия, от друга страна след като вече си специалист по обща медицина, нямаш условия за кариерно развитие и нямаш условия да практикуваш тази специалност по начин, по който да ти донесе удовлетворение и в личен, финансов и професионален план“, допълни д-р Димитров. По думите му много малка част от лекарите намират мотивация да изберат това професионално поприще. Той отбеляза, че от друга страна 90% от здравните проблеми на пациентите се поемат от общопрактикуващите лекари. „Тоест ние решаваме между 85 и 90% от проблемите на нашите пациенти, пряко в нашите кабинети, без да се налага те да ходят на друго място и да посещават други лекари и не дай Боже да влизат в болница“, допълни д-р Димитров.\r\nНадежда КРЪСТЕВА", "date": "2017.10.19", "title": "Д-р Христо Димитров: 56-57 години е средната възраст на общопрактикуващите лекарите в България"}
{"url": "http://www.focus-news.net/news/2017/10/19/2448465/the-japan-times-yaponskiyat-premier-e-uveren-v-pobedata-si-na-predsrochnite-izbor.html", "text": "Японският премиер Шиндзо Абе е уверен в победата си на предстоящите в страната предсрочни избори за Парламент, пише The Japan Times. Това се потвърждава от представители не управляващата коалиция, според които вече се планира извънредно заседание на Народното събрание за първи ноември, което да преназначи Абе. Екзитполовете определят солидна победа за обединението между Либералдемократическата партия на министър-председателя и формацията „Комейто“, които са на власт в момента, като според агенцията \"Киодо нюс\", коалицията ще вземе 310 от 465 места в Парламента. Абе ще се стреми да формира кабинета преди визитата на американския президент Доналд Тръмп в Токио, насрочена за пети ноември, пишат още от изданието.\r\nВестникът припомня, че гласуването за парламент е насрочено за 22 октомври. Цанко Цолов", "date": "2017.10.19", "title": "The Japan Times: Японският премиер е уверен в победата си на предсрочните избор"}
{"url": "http://www.focus-news.net/news/2017/10/19/2448466/interfaks-ruskiyat-prezident-uprekna-zapada-v-dvoyni-standarti-po-vaprosa-za-kataluniya.html", "text": "Руският президент Владимир Пурин упрекна Запада в двойни стандарти по въпроса за Каталуния, предаде Интерфакс. „Получава се така, че за някои наши колеги има правилни борци за независимост и свобода, и има сепаратисти, които не могат да отстояват своите права дори и с помощта на демократични средства“, каза Путин на заседание на дискусионния клуб „Валдай“ в Сочи. Той отбеляза, че това са двойни стандарти и те носят в себе си опасност за стабилното развитие на Европа и други континенти. Подчертавайки, че ЕС и редица други държави са осъдили единодушно плановете за независимост на Каталуния, Путин заяви: „Трябваше по-рано да помислят – сякаш никой не е знаел за подобни продължаващи с векове противоречия в самата Европа? Естествено, че знаят. Въпреки това те фактически приветстваха разпада на редица държави в Европа, без да крият радостта си по този повод. За какво трябваше така лекомислено, безотговорно, в желанието си да угодят на Вашингтон да подкрепят отделянето на Косово, провокирайки подобни процеси в редица други региони в Европа и света“. Калина Жекова", "date": "2017.10.19", "title": "Интерфакс: Руският президент упрекна Запада в  двойни стандарти по въпроса за Каталуния"}
{"url": "http://www.focus-news.net/news/2017/10/19/2448467/plovdiv-obshtinskata-biblioteka-v-karlovo-shte-bade-imenuvana-na-d-r-ivan-bogorov.html", "text": "Общинската библиотека в Карлово ще бъде именувана на известния български радетел за чистота на езика ни д-р Иван Богоров. Това съобщи за Радио „Фокус”- Пловдив Мирослав Колев, директор на библиотеката. Предложение е направено от Дружеството на българските писатели в Карлово и то вече е внесено в Общинския съвет. Предложението трябва да бъде гласувано в навечерието на 1 ноември, Деня на народните будителите, когато е и датата на смъртта на Иван Богоров. „Общинската библиотека в Карлово с гордост и заслужено би носила името на големия карловец, издател на първия български вестник „Български орел”, книжовник и радетел за чистотата на българския език”, каза Колев. Според него за осъществяването на тази родолюбива и патриотична идея не се изискват усилия. Колев е убеден, че общинските съветници ще вземат правилното решение и в края на месеца библиотеката вече ще носи името на д-р Иван Богоров.\r\n„С Дружеството на българските писатели в навечерието на 1 ноември библиотеката ще осъществи и още една инициатива”, каза Колев. Това ще е литературно четене, което са нарекли „Млади будители”. Отправя се покана към всички училища и деца и юноши от 1 до 12 клас да се включат в него. То ще се проведе в детския отдел на библиотеката на 27 октомври, от 17.00 часа. Подготвен е специален кът за четене, в който всички талантливи деца ще могат да вземат участие.\r\n„Карлово е това кътче на България, което съхранява обичаите и традициите и това ще продължи”, каза Мирослав Колев.\r\nЦветана ТОНЧЕВА", "date": "2017.10.19", "title": "Пловдив: Общинската библиотека в Карлово ще бъде именувана на д-р Иван Богоров"}
{"url": "http://www.focus-news.net/news/2017/10/19/2448468/dobrich-vav-vsichki-uchilishta-i-detski-gradini-v-grada-shte-bade-instalirano-inovativno-softuerno-prilozhenie-za-hora-s-daltonizam.html", "text": "Във всички училища и детски градини в Добрич ще бъде инсталирано иновативно софтуерно приложение „Вижън“, което е за хора с далтонизъм. Това ще бъде осъществено със съдействието на областния управител на Добрич Красимир Кирилов, съобщиха от пресцентъра на Областната администрация. Тази сряда областният управител се е срещнал с един от тримата автори на иновацията – Васил Альошин, който е подарил ключ за активация на продукта. Пред областния управител Альошин е споделил, че софтуерното приложение е без аналог в световен мащаб и предлага решаване на проблема на хора с различни видове цветна слепота в реално време. Софтуерът дава възможност на хора, страдащи от далтонизъм, да се насладят на нюансите на цветовете, като се ползват различни филтри, според индивидуалната специфика. Софтуерът е дело на Даниел Георгиев, Стефан Кръстев и Васил Альошин, които имат амбиция продуктът поетапно да бъде внедрен във всички училища в страната. Авторите на нововъведението споделят, че имат заявки от цял свят, като допълват, че според статистиката на специалисти в световен мащаб около 300 милиона души имат проблем с различаването на цветовете от спектъра. Най-трудно хората с такъв зрителен проблем, разпознават червения, зеления и синия цвят и техните нюанси, казват младите разработчици и допълват, че десктоп приложението е в пълна съвместимост с Windows. Според справка на Регионалното управление на образованието (РУО) на територията на област Добрич има около 2000 компютъра общо в училища, детски градини и професионални гимназии. Младите предприемачи са дарили ключ за активация на продукта за 3000 компютъра. Софтуерният продукт ще бъде предоставен от областния управител Красимир Кирилов на началника на РУО Жоро Тошков, за да достигне до всички учебни заведения.", "date": "2017.10.19", "title": "Добрич: Във всички училища и детски градини в града ще бъде инсталирано иновативно софтуерно приложение за хора с далтонизъм"}
{"url": "http://www.focus-news.net/news/2017/10/19/2448469/afp-generalniyat-sekretar-na-oon-shte-se-sreshtne-s-donald-tramp.html", "text": "Генералният секретар на ООН Антониу Гутериш ще се срещне с американския президент Доналд Тръмп в Белия дом, предава AFP. По време на насрочения за петък разговор, двамата ще обсъдят „проблеми, засягащи и двете страни“, каза говорител на ООН в четвъртък. Агенцията напомня, че по-рано тази седмица Гутериш защити иранското ядрено споразумение, след като американският президент заяви, че все още е възможно САЩ да се оттеглят от него. Съдбата на споразумението, според което Съветът за сигурност на ООН отменя икономическите санкции срещу Техеран, в замяна на което Иран ще спре развитието на ядрената си програма, предстои да бъде определена от американския конгрес. Тръмп постави под въпрос участието на САЩ в споразумението, след като заяви, че Иран не спазва договорките.  Цанко Цолов", "date": "2017.10.19", "title": "AFP: Генералният секретар на ООН ще се срещне с Доналд Тръмп"}
{"url": "http://www.focus-news.net/news/2017/10/19/2448485/vitseadmiral-plamen-manushev-gerb-promenite-v-zakona-za-otbranata-i-vaorazhenite-sili-garantirat-stabilnost-v-sistemata.html", "text": "Промените в Закона за отбраната и въоръжените сили гарантират стабилност в системата. Това каза за Радио „Фокус“ вицеадмирал Пламен Манушев, народен представител от ГЕРБ и член на комисията по отбрана. Той поясни, че законът регламентира  принципите и критериите за избор на постоянен секретар на отбраната и началник на отбраната, както и тяхното освобождаване, което няма да бъде подвластно на политическата конюнктура. По повод президентското вето върху текстовете, свързани с представянето на новопроизведените генерали в комисията по отбрана, вицеадмирал Пламен Манушев заяви, че процедурата не може да бъде окачествявана като опит за политизиране. „Това, че ни обвиняват, че искаме да политизираме офицерите не е така. Аз смятам, че представянето на един генерал в Комисията по отбрана не го политизира, т.к. там има представители от всички политически сили и в повечето случаи той няма да знае половината от тази комисия от коя политическа сила са. Ние трябва да направим така, че НС да не е нещо чуждо и лошо. Аз смятам, че това предложение е правилно и не очаквах то да бъде върнато за повторно разглеждане и гласуване, т.к. нямаше нищо в него, което да е съмнително с мисли за отнемане на правомощия или политизиране“, коментира вицеадмирал Пламен Манушев. Той допълни, че процедурата не навлиза в правомощията на президента. Съгласно Закона за отбраната той издава указ за удостояване с висше офицерско звание на Висшия команден състав. Манушев добави, че процедурата там е предложение на началника и министъра на отбраната, обсъждане в Съвета по отбрана, отправяне на предложение в МС, което той утвърждава и то се изпраща до президента за издаване на указ.", "date": "2017.10.19", "title": "Вицеадмирал Пламен Манушев, ГЕРБ: Промените в Закона за отбраната и въоръжените сили гарантират стабилност в системата"}
{"url": "http://www.focus-news.net/news/2017/10/19/2448486/bsp-poiska-ostavki-v-kabineta-zaradi-ogradata-po-granitsata-ot-gerb-gi-prizovaha-da-sezirat-kompetentnite-organi-s-dokazatelstva-obzor.html", "text": "Днешното пленарно заседание бе белязано от поредната конфронтация между ГЕРБ и БСП. Всичко започна, след като лидерът на БСП Корнелия Нинова прочете декларация от името на парламентарната група, с която поиска незабавно оставката на министъра на вътрешните работи Валентин Радев и на вицепремиера Валери Симеонов.  \r\nВ сряда Министерски съвет включи в списъка на стратегическите обекти от значение за националната сигурност временното възпрепятстващо съоръжение по българо-турската граница. От правителствената информационна служба разпространиха информация, с която уточниха, че решението ще допринесе за опазване неприкосновеността на държавната граница и за недопускане на случаи на изтичане на информация за способите и методите на опазване, както и оперативните възможности за охрана на границата. Освен това, се очаква и да се подобри контролът за нерегламентирано преминаване на държавната граница и за превенция за осъществяване на незаконни дейности в близост до държавната граница. Според Корнелия Нинова именно това решение, което е по предложението на тези министри, е събудило много въпроси защо се прави това. „Какви ще са резултатите и каква е целта? Какво налага сега това съоръжение да бъде обявено за обект на националната сигурност? Това означава ли, че и ние народните представители не можем да поставяме въпроси, не можем да подлагаме на парламентарен контрол министрите, защото оградата е обект на национална сигурност? Контролните органи в България и европейските могат ли да получават информация за изхарчените пари, за потоците мигранти и т.н.? Напомням, че за изграждането на оградата са похарчени и европейски средства“, заяви Нинова.\r\nТя попита дали филмът на BBC, че корумпирани власти помагат на мигранти да преминат по пътя на Европа е заплаха за националната сигурност. „Декларирам, че поемам цялата и наказателна отговорност, ако такава ще има за това, което ще кажа. За нас причината точно вчера и по този начин да бъде взето това решение е фактът, че от три месеца Елена Йончева снима кадри, говори със свидетели, събра документи, които уличават в корупция длъжностни лица, засне в реално време преминаване на организирани групи мигранти, разговаря със свидетел и този филм показва паднала ограда, отворени шахти, преминаване безконтролно със стълби и под оградата“, обясни Нинова и добави, че за действията си Йончева е била коментирана от депутат с думите: „Елена обикаля като лисица в клетка“. По думите й Йончева е била спряна и й е бил забранен достъп до свободна територия на българската държава от „Гранична полиция“. „Ние от ПГ на \"БСП за България\" ставаме съавтори на филма на Елена Йончева за оградата по българо-турската граница и ще го излъчим“, заяви Нинова. Тя се обърна към Бойко Борисов, като посочи, че БСП ще го информира кога и къде ще бъде излъчен този филм и изрази очакване той да изпрати да арестуват всички 80 депутати от ПГ на „БСП за България“. Нинова обяви, че БСП започва и гражданска подписка, в която всеки български гражданин е поканен да бъде съавтор на филма на Елена Йончева. \r\nВ защита на БСП се обявиха единствено от ДПС. Йордан Цонев подчерта, че ще подкрепят всички усилия, независимо на БСП или на който и да е, за да бъде разкрита истината за „каналджийството за нелегални мигранти“ и пред българските граждани, и пред европейските ни партньори. „Разбирам, че са ви коалиционен партньор, но нищо няма да промени истината. Тези неща са изключително важни за българските граждани. Те са продължение на онова признание, на онази активистка на националистите, която сключи споразумение със съда, признавайки си, че е участвала в канал на мигранти. Ето го пътят на този канал. Разбирате ли, че коалиционните ви партньорите са в тази игра?“, запита Йордан Цонев от ДПС. По думите му ДПС се бори срещу етнонационализма, а не срещу патриотизма, тъй като той обединява. Според него езикът на Валери Симеонов не спомага за единството на нацията, а напротив -разделя хората, обижда, една етническа група я настройва срещу друга. \"Затова ние искаме оставка на Валери Симеонов, като човекът, който е използвал най-лошия език, и е направил най-много грешки в тази област\", заяви Цонев. \r\nОт своя страна председателят на ПГ на ГЕРБ Цветан Цветанов призова Корнелия Нинова да сезира компетентните органи, когато има достатъчно доказателства. Според него това е институционалният подход и това е начинът, който приляга като поведение на народните представители. Той добави, че Нинова обича медийното присъствие и създаването на фалшиви новини. Цветанов припомни, че контрабандата, в периода, в който е управлявала БСП е била 34%, а тази година тя е под 7%. „Това не е ли борба срещу корупцията? Това не е ли борба, за да има повече приходи в бюджета? При вас подобни новини нямаше. Как да има? Единственото, което правите е да създавате фалшиви новини и да казвате, че ще сте някаква алтернатива“, подчерта той. Според него алтернативата е тогава, когато предлагат политика, когато са имали възможност, когато си управлявал да показваш, че си имал повече приходи и можеш да направиш повече разходи, но не да задлъжняваш поколенията, които идват след това. За случая с „Обединени патриоти“, той посочи, че смята, че всеки носи отговорността пред българските институции. „Когато има депутати от една ПГ, които ни дават за пример морала и борбата с корупцията, а виждаме, че финансират кампанията си с хора, които се задържат като организирани престъпни групи, моля ви, нека да бъдем с този аршин, който трябва да бъде за едни отговорни народни представители“, подчерта Цветанов и добави, че му е много интересно защо никой не говори за начина на финансирането на кампаниите и в парламентарните избори, и в президентските. Той увери, че ПГ на ГЕРБ за всичките кампании, които са правили, са били финансирани с ясен източник. \r\nПред журналисти Елена Йончева коментира, че през оградата по българо-турската граница за минути минават по 40 души - по-бързо отколкото автобус с бежанци през КПП. Тя заяви, че преди два дни, на 17 октомври, е направила снимка в района на Малко Търново, на която се вижда, че има един голям изкоп от 5 до 3 метра. По думите ѝ в продължение на две седмици той не е зарит. Йончева съобщи още, че в този район е имало паднала ограда, която е била възстановена последните две седмици. Говорителят на БСП поясни, че когато преди два дни е била в района на Малко Търново и е искала да документира съществуването на огромния ров й е било казано първоначално, че се извършват оперативно-издирвателни действия, поради което не може да бъде допусната. „След много тежък разговор с „Гранична полиция“ ми дадоха достъп до това място“, посочи Йончева. Тя поясни, че като депутат има достъп до оградата и като такава събира информация и факти. „ПГ на „БСП за България“ внесе сигнал в прокуратурата, за това че имаме съмнение за много тежки корупционни практики, свързани с изграждането на тази ограда“, коментира Йончева. По думите й в момента главна прокуратура и ДАНС разследват. Според нея с решението си от сряда Министерският съвет инкриминира разследването на корупцията и въвежда цензура. Говорителят на БСП поясни, че нейният филм не се финансира от никого, а го снима със собствена камера и го монтира на личния си компютър. \r\nСекретарят на ПГ на „Обединени патриоти“ Борис Ячев заяви пред журналисти, че е упълномощен от вицепремиера Валери Симеонов да каже следното: „Валери Симеонов няма да цепи басма на Корнелия Нинова и Елена Йончева. Ще ги даде под съд и двете за подобни лъжливи внушения“. \r\nОт парламентарната трибуна председателят на групата Волен Сидеров прочете декларация в защита на вицепремиера, като посочи, че има чувството, че и сняг да завали сега, ще бъде поискана оставката на Валери Симеонов. Той попита защо Корнелия Нинова е поискала оставките само на Валери Симеонов и Валентин Радев, след като има решение на МС, под което са се подписали и премиерът, и всички министри. „Сигурно много кусури могат да му се намерят, но да му се иска оставката само на него, означава тенденциозност, г-жо Нинова. Идете да снимате стената, която Израел построи, за да се отдели от палестинците. Идете да снимате на мексиканската граница стената, с която американците се отделят. Никой няма да ви спаси“, продължи той и добави: „Ако искате оставки, започнете от себе си“. Според Сидеров БСП и ДПС искат оставки на техни министри, защото се страхуват, че патриотите ще работят отговорно и ефективно при председателството на ЕС. По думите му патриотите са лоши и не трябва да бъдат във властта, защото наближава председателството на Съвета на Европейския съюз в България и защото това председателство ще легитимира управление, което е успешно, води до стабилност, има икономически ръст, нещата са добре в геополитически план за България. Според него това е лошо за ДПС, и съответно за БСП, защото ще покаже, че в управлението могат да бъдат патриотични формации, каквито са нашите три - АТАКА, НФСБ и ВМРО. Волен Сидеров каза още, че заснемането на подобни обекти от особено значение за националната сигурност е забранено и в редица други държави като даде пример със стената на Израел и Мексико.\r\nЛюба АЛЕКСИЕВА", "date": "2017.10.19", "title": "БСП поиска оставки в кабинета заради оградата по границата, от ГЕРБ ги призоваха да сезират компетентните органи с доказателства (ОБЗОР)"}
{"url": "http://www.focus-news.net/news/2017/10/19/2448487/donald-tusk-nyama-myasto-za-namesa-na-es-v-katalunskata-kriza.html", "text": "Председателят на Европейския съвет Доналд Туск, заяви в четвъртък, че “няма място” за намеса на Европейския съюз в каталунската криза, предава AFP. Изказването е направено след като по-рано в четвъртък от Мадрид обявиха, че смятат да предприемат стъпки за прекратяване на автономията на района. \r\nНа пресконференция непосредствено преди срещата на върха в Брюксел, Туск заяви, че „ние всички имаме своите емоции, мнения и схващания, но на официално ниво няма място за намеса на ЕС“ в Каталуния. Агенция „Фокус“ припомня, че по-рано испанският премиер Мариано Рахой заяви, че не смята да обсъжда проблема с Каталуния на насрочената за 19 и 20 октомври среща на върха на европейските лидери. Рахой също така е категоричен, че кризата е вътрешно испанска и няма нужда от международно посредничество.   Цанко Цолов", "date": "2017.10.19", "title": "Доналд Туск: „Няма място за намеса на ЕС“ в каталунската криза"}
{"url": "http://www.focus-news.net/news/2017/10/19/2448488/vladimir-putin-rusiya-se-nadyava-da-razshiri-satrudnichestvoto-si-sas-sasht.html", "text": "Руският президент Владимир Путин изрази надежда, че Москва ще разшири сътрудничеството си с Вашингтон, предаде Reuters. „Имаме диалог на работно ниво и на ниво специални служби, министерства на отбраната, външни министерства. Постигаме съвместни резултати“, заяви Путин и добави: „Надяваме се да разширим сътрудничеството в други сфери“. Калина Жекова", "date": "2017.10.19", "title": "Владимир Путин: Русия се надява да разшири сътрудничеството си със САЩ"}
{"url": "http://www.focus-news.net/news/2017/10/19/2448489/inzh-dinko-gospodinov-vik-plovdiv-ritmichno-i-v-srok-se-izpalnyavat-deynostite-po-vodniya-tsikal-na-asenovgrad-na-mesta-dori-s-po-barzi-tempove-ot-predvidenoto.html", "text": "Ритмично и в срок се изпълняват дейностите по Водния цикъл на Асеновград. Това каза за Радио „Фокус“ – Пловдив инж. Динко Господинов, експерт на ВиК – Пловдив в Асеновград. По думите му се спазват линейни графици по изпълнение на заложените във Водния проект дейности. „Няма проблеми и затруднения към този момент по отношение на проекта. Иначе дейностите създават неудобства за гражданите, тъй като периодично се спира движението по основни пътни артерии в Асеновград. Изпълнителят на проекта съгласува нуждата от преустановяване на движението и времетраенето на ограниченията. Предварително Община Асеновград предоставя информация за предстоящи забрани за преминаване“, посочи инж. Динко Господинов. Той каза още, че на места фирмите изпълнители работят дори с по-бързи темпове от предвидените по предварително изготвения график. Инж. Динко Господинов добави, че дейностите по Водния цикъл напредват и вече изпълнението им е на близо 60 %.\r\nТони МИХАЙЛОВ", "date": "2017.10.19", "title": "Инж. Динко Господинов, ВиК – Пловдив: Ритмично и в срок се изпълняват дейностите по Водния цикъл на Асеновград, на места дори с по-бързи темпове от предвиденото"}
{"url": "http://www.focus-news.net/news/2017/10/19/2448490/eksperti-ot-smolyan-i-oslo-shte-obmenyat-dobri-praktiki-v-sferata-na-borbata-sreshtu-zavisimostite-i-promotsiyata-na-zdravosloven-nachin-na-zhivot.html", "text": "Експерти от Смолян и Осло ще обменят добри практики в сферата на  борбата срещу  зависимостите и промоцията на здравословен начин на живот, съобщиха от пресцентъра на РЗИ – Смолян. Днес  се проведе първата работна среща за споделяне на опит и обмен на добри практики в областта на борбата със зависимостите и промоцията на здравословен начин на живот между институции от Смолян и Осло. Проектът се реализира от РЗИ – Смолян в партньорство с норвежката Лаборатория за обучение Бйеркакер (организация с нестопанска цел, чиято дейност е свързана с обучение и образование на възрастни,обществено здраве, психично здраве и активен живот на възрастните хора). В рамките на няколко работни срещи в България и Норвегия, експерти от двете страни ще представят свои добри практики, ще обсъдят възможностите за прилагане на част от  споделения положителен опит съобразно конкретните условия в страната си,  ще планират бъдещи съвместни инициативи и ще подпишат споразумение за сътрудничество. Проектът е  на стойност 18 000 евро. Безвъзмездната финансова помощ е от Финансовия механизъм на Европейското икономическо пространство и Норвежкия финансов механизъм 2009г.- 2014 г. Крайният срок за приключване на проекта е 31.10.2017 г.", "date": "2017.10.19", "title": "Експерти от Смолян и Осло ще обменят добри практики в сферата на  борбата срещу зависимостите и промоцията на здравословен начин на живот"}
{"url": "http://www.focus-news.net/news/2017/10/19/2448491/reuters-vladimir-putin-nastoya-che-donald-tramp-tryabva-da-bade-uvazhavan.html", "text": "Руският държавен глава Владимир Путин заяви, че американският президент Доналд Тръмп трябва да бъде уважаван, тъй като той е избран от народа си и има демократичен мандат, предаде Reuters. „Той е избран от американския народ и най-малкото за това трябва да бъде уважаван, дори и да сме несъгласни с неговата позиция“, каза Путин по време на заседание на международния дискусионен клуб „Валдай“. Руският лидер добави, че именно опонентите на Тръмп в САЩ му пречат да изпълни много от своите предизборни обещания, което го принуждава да предприема непредвидими действия. Калина Жекова", "date": "2017.10.19", "title": "Reuters: Владимир Путин настоя, че Доналд Тръмп трябва да бъде уважаван"}
{"url": "http://www.focus-news.net/news/2017/10/19/2448492/the-guardian-angela-merkel-se-nadyava-pregovorite-po-brekzit-da-stignat-vtora-faza-do-dekemvri-2017-g.html", "text": "Германският канцлер Ангела Меркел изрази своята надежда, че до декември тази година преговорите за Брекзит ще стигнат до втора фаза, която представлява започване на разговори за търговско споразумение между ЕС и Великобритания. Това пише Guardian. Брекзит ще бъде една от главните теми в дневния ред в петък – втория ден от срещата на върха в Брюксел. \r\nКанцлерът е изразила надеждата си в четвъртък, по време на първия ден от общата среща на европейските лидери.  Цанко Цолов", "date": "2017.10.19", "title": "The Guardian: Ангела Меркел се надява преговорите по Брекзит да стигнат втора фаза до декември 2017 г."}
{"url": "http://www.focus-news.net/news/2017/10/19/2448493/plenumat-na-vss-predlozhi-povtorno-na-prezidenta-da-naznachi-s-ukaz-georgi-cholakov-za-predsedatel-na-vas-konstitutsiyata-go-zadalzhava-da-go-napravi-obzor.html", "text": "С 20 гласа „за“ и 4 гласа „против“ Пленумът на Висшия съдебен съвет (ВСС) взе решение повторно да предложи на президента да издаде указ за назначаване на Георги Чолаков за председател на Върховния административен съд (ВАС). До повторната процедура по гласуване се стигна след като с указ от 4 октомври 2017 г. държавният глава върна за изготвяне на повторно предложение за назначаване на получилия 20 гласа подкрепа от предходния състав на Съвета кандидат. Сега чл. 129 ал. 2 от Конституцията задължава президента да назначи с указ новизбрания председател на ВАС. \r\nДнешното гласуване бе проведено след получаване на отговори на поставени от членовете на Съвета въпроси към Георги Чолаков. Те настояваха той да изрази своите виждания относно това как ще отстоява независимостта на съда и магистратите, правораздаващи в него. Членовете на съвета искаха информация и относно неговите виждания за командироването на магистрати, за преместването на съдии в отделенията на ВАС, неравномерната натовареност на магистратите в административните съдилища и ВАС, както и към реформата на съдебната карта. \r\nВ отговорите си Георги Чолаков изведе като свои приоритети съдийското самоуправление, регулирането на натовареността на ВАС и административните съдилища, както и разпределението на правната материя в отделенията на съда. \r\nПо време на изслушването си той отбеляза още, че ще работи и за усъвършенстване на тълкувателната дейност, защото тя е една от основните за съда, който е призван да уеднакви съдебната практика в страната. Като пасив в работата на съдебната институция Чолаков изведе недобрата организация на комуникацията с медии, неправителствени организации и академичната общност. Според него дейността на ВАС все пак е достатъчно публична, защото всички съдебни актове, които се постановяват, веднага се качват на интернет страницата на съдебната институция и всеки може да има достъп до тях. Георги Чолаков благодари на всички магистрати, които са подкрепили неговата концепция за управлението на съда. \r\nНовият председател на ВАС пое отговорност винаги да се допитва до всички членове на съда, дори и вземането на конкретното решение да е от изключителната компетентност на административния ръководител. \r\nСлед гласуването в сградата на Съвета бе проведен кратък брифинг, на който новият председател на ВАС отговори на журналистически въпрос, свързан с процедурата по гласуване, както и дали другият кандидат за поста – Соня Янкулова, е трябвало отново да бъде изслушвана. „Процедурата се проведе по начин, по който ВСС взе решение – именно не точно изслушване, а задаване на допълнителни въпроси. Аз смятам, че това е процедурата, която е разписана в закона“, подчерта Чолаков. Той не пожела да коментира преценката на държавния глава Румен Радев да върне предложението и отбеляза: „Това си е негово конституционно правомощие”.\r\nОт своя страна представляващият ВСС Боян Магдалинчев подчерта, че Пленумът е оценил по достойнство качествата и възможностите на Георги Чолаков и отново напомни, че президентът по силата на закона е задължен да подпише указа за неговото назначаване. \r\nИван ЛАЗАРОВ", "date": "2017.10.19", "title": "Пленумът на ВСС предложи повторно на президента да назначи с указ Георги Чолаков за председател на ВАС, Конституцията го задължава да го направи (ОБЗОР)"}
{"url": "http://www.focus-news.net/news/2017/10/19/2448494/veliko-tarnovo-lyatna-arheologicheska-shkola-za-uchenitsi-predvizhdat-na-krepostta-ryahovets-i-prez-2018-godina.html", "text": "Лятна археологическа школа за ученици ще се проведе на крепостта Ряховец край Горна Оряховица и през 2018 година. Това предвиждат археолозите, които работят в региона, съобщи за Радио „Фокус“- Велико Търново ръководителят на разкопките Илиян Петракиев. Освен това има идея занятия с децата да се организират и по време на учебната година, но това ще се случи най-рано след следващия сезон. „Обмисляхме този вариант, заедно с колежката Мая Иванова, от Историческия музей в Горна Оряховица. За съжаление, за тази учебна година вече е късно за това, а и ние сме доста натоварени, но се надяваме да успеем да направим учебен курс през следващата“, обясни Илиян Петракиев. Преди началото на лятото учениците от горнооряховските училища отново ще бъдат поканени да се включат в новия археологически сезон. Ще се търсят и спонсори, както в предходните две издания. На 24-ти октомври, когато ще бъде открита Изложба с намереното през сезон 2017, ще бъдат връчени и грамоти на спомоществователите и децата, които са взели участие.\r\nЛуиза ТРАНЧЕВА", "date": "2017.10.19", "title": "Велико Търново: Лятна археологическа школа за ученици предвиждат на крепостта Ряховец и през 2018 година"}
{"url": "http://www.focus-news.net/news/2017/10/19/2448495/reuters-amerikanski-senatori-iskat-nalaganeto-na-dopalnitelni-regulatsii-za-politicheskite-reklami-v-sotsialnite-mrezhi.html", "text": "Американски законотворци предложиха разширяване на правилата и регулациите за политически реклами в телевизията, радиото и социалните мрежи, предава Reuters . Причината, която доведе до предложението им е вероятната хакерска намеса на миналогодишните президентски избори в САЩ.\r\nСенаторите от Демократическата партия Ейми Клобухър и Марк Уорнър, както и Джон Маккейн от републиканците внесоха законопроект за „честни реклами“, който ще промени съществуващия изборен закон в частта му за политическите реклами, като наложи същите правила, които важат за телевизията и радиото на платформи като Facebook, Twitter и Google.\r\n„Законите ни изостанаха от развитието на технологията и възможностите на външнополитическите ни врагове“, заяви Клобухър.\r\nНовите мерки ще изискват дигиталните платформи, които имат над 50 милиона месечни посещения, да декларират клиентите си, които купуват реклами на стойност над 500 долара.\r\nЗаконът ще изисква и гаранция от страна на платформите, че чужденци и чужди организации не купуват реклами с цел да повлияят на американския електорат. Симеон Миланов", "date": "2017.10.19", "title": "Reuters: Американски сенатори искат налагането на допълнителни регулации за политическите реклами в социалните мрежи"}
{"url": "http://www.focus-news.net/news/2017/10/19/2448496/rbk-vladimir-putin-ocherta-osnovnite-zadachi-pred-badeshtiya-prezident-na-rusiya.html", "text": "Русия трябва да бъде гъвкава и конкурентоспособна. Това заяви руският държавен глава Владимир Путин, коментирайки задачите пред бъдещия президент на Русия, предаде РБК. „Гъвкава – от гледна точна на развитието на икономиката, устремена към бъдещето – от гледна точка на новите технологии, оценяването на възможностите им и използването им“, заяви Путин. Той посочи, че в бъдеще е необходимо усъвършенстване на политическата система. „Това именно е главната задача“, подчерта руският лидер. Той не изключи възможността следващият президент на страната да е жена. \r\nВчера намерение да се кандидатира за президентския пост заяви телевизионната водеща Ксения Собчак. През август фондът „Петербургска политика“ нареди председателя на Съвета на Федерацията на Русия Валентина Матвиенко сред възможните приемници на Путин, а миналата седмица в статия, посветена на съотношението на силите в руския елит, агенция Bloomberg назова сред вероятните претенденти за поста на министър-председател шефката на руската Централна банка Елвира Набиулина. \r\nПрезидентските избори в Русия ще се проведат на 18 март 2018 г. Кандидатите за поста на държавен глава ще стартират предизборните си кампании в периода от 7 до 17 декември. През февруари двама федерални източници съобщиха пред РБК, че Кремъл се готви за предстоящите избори с оглед на това Владимир Путин да се кандидатира за нов мандат.  Калина Жекова", "date": "2017.10.19", "title": "РБК: Владимир Путин очерта основните задачи пред бъдещия президент на Русия"}
{"url": "http://www.focus-news.net/news/2017/10/19/2448497/tass-ot-pentagona-shte-obarnat-po-golyamo-vnimanie-na-ruskite-deynosti-v-kiberprostranstvoto.html", "text": "От Пентагона заявиха, че ще отделят по-голямо внимание на действията на Русия в киберпространството, предава ТАСС. Това заяви съветникът на министъра на отбраната по въпросите на вътрешната и глобална сигурност Кенет Рапуано.\r\n„Заплахите и нивото на злонамерена активност, които наблюдаваме в киберпространството нарастват“, заяви той на прослушване в сенатската комисия по делата на въоръжените сили.\r\n„Тези непрекъсващи заплахи произтичат, както от страна на държави, така и на юридически и физически лица, които се опитват да намерят слабите места в киберотбраната на САЩ. Сред държавите, чиято дейност в киберпространството ще следим особено внимателно са Китай, Иран, Северна Корея и най-вече Русия“, каза той. Симеон Миланов", "date": "2017.10.19", "title": "ТАСС: От Пентагона ще обърнат по-голямо внимание на руските дейности в киберпространството"}
{"url": "http://www.focus-news.net/news/2017/10/19/2448498/vladimir-putin-rusiya-ima-gotovnost-za-razrabotvane-na-novi-sistemi-na-vaorazhenie.html", "text": "Всеобщото ядрено разоръжаване е възможно, именно това е желанието на Русия и към това ще се стреми, при което на преден план излизат нови видове въоръжение. Това заяви руският президент Владимир Путин, цитиран от руската НТВ. Президентът отбеляза, че съвременните високотехнологични държави развиват нови видове въоръжения, които по сила на въздействие почти не отстъпват на ядрените, но действат по-точно. Калина Жекова", "date": "2017.10.19", "title": "Владимир Путин: Русия има готовност за разработване на нови системи на въоръжение"}
{"url": "http://www.focus-news.net/news/2017/10/19/2448499/afp-germanski-politseyski-informator-be-obvinen-v-nasarchavane-na-terorizmai-saprichastnost-kam-napadenieto-na-koledniya-pazar-v-berlin.html", "text": "Германски полицейски информатор бе обвинен, че е насърчавал терористични действия, както и в съпричастност към нападението срещу коледния пазар в Берлин, предава AFP .\r\nЗаподозреният е насърчавал екстремисти да извършват нападения в Германия, вместо да се включват в бойните действия на сирийска територия, съобщиха от германската телевизия ARD.\r\nАко информацията бъде потвърдена това ще е още един удар срещу силите за сигурност на страната, твърдят медиите.\r\nПолицията в Северен Рейн-Вестфалия отказа да коментира случая. Адвокатите на няколко обвиняеми за тероризъм заявиха, че информаторът се е опитал да насърчи извършването на терористични атентати от клиентите им.\r\n„Нека да убием неверниците. Трябват ни добри мъже, които да извършат нападения в Германия“, е казал информаторът, според адвоката Али Айдън.  Симеон Миланов", "date": "2017.10.19", "title": "AFP: Германски полицейски информатор бе обвинен в „насърчаване на тероризма“и съпричастност към нападението на коледния пазар в Берлин"}
{"url": "http://www.focus-news.net/news/2017/10/19/2448500/the-times-of-israel-bashar-asad-i-iranskiyat-general-mohamad-bageri-sa-obsadili-voenno-satrudnichestvo-mezhdu-dvete-strani.html", "text": "Сирийският президент Башар Асад се срещна с иранския армейски генерал Мохамад Багери, за да обсъдят военното сътрудничество между двете страни, предава The Times of Israel.\r\nСрещата на Асад и генерал Багери се е фокусирала върху двустранните отношения във всички сфери, но най-вече военното сътрудничество, което е „претърпяло качествено развитие по време на войната, която Сирия и съюзниците й, а най-вече Иран водят срещу тероризма“, пишат от израелското издание, цитирайки сирийска медия.\r\nИранският генерал е заявил, че страната му ще продължи да подкрепя Сирия, както на военно ниво, така и в усилията за следвоенно възстановяване. Симеон Миланов", "date": "2017.10.19", "title": "The Times of Israel: Башар Асад и иранският генерал Мохамад Багери са обсъдили военно сътрудничество между двете страни"}
{"url": "http://www.focus-news.net/news/2017/10/19/2448501/afp-broyat-na-zaginalite-v-rezultat-na-gorskite-pozhari-v-porugaliya-dostigna-do-43-dushi.html", "text": "Броят на загиналите в резултат на горските пожари в Португалия достигна до 43 души, след като властите откриха още един труп, предава AFP.\r\nПоследното трагично откритие бе направено близо до болница в центъра на Коимбра, която бе сериозно засегната от пожари в неделя.\r\n„Ревизирахме броя на смъртните случаи, като в момента имаме 43-ма мъртви“, заяви говорителят на португалската служба за гражданска защита Хорхе Диас. Симеон Миланов", "date": "2017.10.19", "title": "AFP: Броят на загиналите в резултат на горските пожари в Поругалия достигна до 43 души"}
{"url": "http://www.focus-news.net/news/2017/10/19/2448502/the-jordan-times-irakskite-kyurdi-sa-gotovi-na-pregovori-s-bagdad-sled-kato-pravitelstvenite-sili-zavzeha-golemi-teritorii.html", "text": "Кюрдското регионално правителство (КРП) заяви, че е готово за преговори с Багдад, след като силите на централната власт завзеха големи територии, които преди това се контролираха от пешмергите, пише The Jordan Times.\r\n„Кабинетът приветства инициативата на премиера Хайдар ал-Абади за започването на преговори с регионалното правителство, с цел разрешаване на стоящите въпроси в рамките на конституцията и принципите на партньорството“, заявиха от КРП в изявление.\r\n„Кюрдистан настоява за подкрепата и приноса на международната общност в насърчаването на този диалог“, добавят властите в Ербил.\r\nАгенция „Фокус“ припомня, че в понеделник и вторник федералните сили и съюзните им милиции изтласкаха кюрдските пешмерги от провинция Киркук, където се намират голяма част от петролните кладенци, които КРП контролираше.  Симеон Миланов", "date": "2017.10.19", "title": "The Jordan Times: Иракските кюрди са готови на преговори с Багдад, след като правителствените сили завзеха големи територии"}
