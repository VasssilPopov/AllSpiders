{"url": "http://www.focus-news.net/news/2019/01/28/2617309/sport-chelsi-sreshtu-manchestar-yunayted-za-fa-kap.html", "text": "Жребият за осминафиналите на ФА Къп отреди Челси да се изправи срещу Манчестър Юнайтед. През миналия сезон двата отбора играха във финала на турнира, когато сините от Лондон спечелиха с 1:0. В миналият кръг Манчестър Юнайтед победи Арсенал с 3:1 като гост, а Челси отстрани Шефилд Уензди. Осминафиналите ще се проведат между 15 и 18 февруари.", "date": "2019.01.28", "title": "Спорт: Челси срещу Манчестър Юнайтед за ФА Къп"}
{"url": "http://www.focus-news.net/news/2019/01/28/2617282/kyustendil-obshtina-dupnitsa-e-razrabotila-kalkulator-za-izchislyavane-na-danaka-varhu-motornite-prevozni-sredstva.html", "text": "Община Дупница е разработила калкулатор за изчисляване на данъка върху моторните превозни средства. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му калкулаторът вече е поставен на интернет страницата на общината. „Това е за улеснение на собственици на автомобили, които може сами да изчислят какъв е размерът на данъка върху моторното превозно средство”, каза Христо Апостолов. Данните за колата, които трябва да се нанесат са вписани в документите за автомобила – в малкия талон, за по-новите автомобили, или в големия талон за моторните превозни средства регистрирани по-отдавна. Въвежда се годината на първа регистрация, по която се изчислява възрастта на колата, мощността на автомобила в киловати и екологичният стандарт на колата. Над 4 хиляди собственици на автомобили в община Дупница ще се възползват от новите изменения в закона и ще плащат по-нисък данък. От направената справка се оказва, че е доста сериозен броят на хората, които ще се възползват от по-ниските налози. Между 30 и 40% ще намалее данъкът за тези собственици на моторни превозни средства. \r\nВенцеслав ИЛЧЕВ", "date": "2019.01.28", "title": "Кюстендил: Община Дупница е разработила калкулатор за изчисляване на данъка върху моторните превозни средства"}
{"url": "http://www.focus-news.net/news/2019/01/28/2617279/", "text": "Футбол: Япония победи Иран с 3:0 и се класира на финала на Купата на Азия. Головете отбелязаха Осако – 2 и Харагуши . На финала Япония ще срещне победителя от мача на Катар срещу домакините от Обединените  арабски емирства, които играят във вторник от 16 часа в Абу Даби. Финалът ще се играе на 1 февруари от 18 часа в отново в Абу Даби.", "date": "2019.01.28", "title": "Спорт: Япония победи Иран с 3:0 и се класира на финала на Купата на Азия"}
{"url": "http://www.focus-news.net/news/2019/01/28/2617281/afp-arkticheska-zima-obhvana-sredniya-zapad-na-sasht.html", "text": "Американският Среден Запад е обхванат от снежна буря, която затвори училища и предприятия, като се очакват екстремно ниски температури, предава  AFP .  \r\nВ щатите Минесота и Уисконсин са отменени учебните занятия и са затворени федералните и местните служби, университети и фирми, като температурите понеделник вечерта се очаква да паднат до полярните минус  54 градуса по Целзий, придружени със силни ветрове. \r\nСтотици полети са отменени от  двете летища в Чикаго. Ледената въздушна маса, позната като „полярен вихър“ се очаква да се задържи до четвъртък \r\nЛедената въздушна маса се е отклонила от обичайната си пътека и се очаква да охлади района до вторник сутринта, като екстремното застудяване  ще продължи до четвъртък. \r\nРайонът на Големите езера и северните щати от Средния Запад не за първи път биват засягани от такива екстремни студове, поради липса на високи планински масиви по пътя на полярните въздушни маси.  Юлиян Марков", "date": "2019.01.28", "title": "AFP: Арктическа зима обхвана Средния Запад на САЩ"}
{"url": "http://www.focus-news.net/news/2019/01/28/2617278/stara-zagora-obshtinskiyat-savet-v-kazanlak-glasuva-minimalni-promeni-v-danatsite-za-stari-avtomobili.html", "text": "Общинският съвет на 47-то си редовно заседание прие изменения и допълнения в Наредба 31 за определяне размера на местните данъци на територията на община Казанлък, предаде кореспондент на  Радио „Фокус” . Общинският съветник от ГЕРБ Галин Иванов поясни, че приетото решение е продължение на изменението на Закона за корпоративното подоходно облагане. Съгласно новия закон Общинският съвет на всяка една община е длъжен да вземе решение в срок до 31 януари и да определи ставки по повод на данъка на автомобилите. Законът определя минимални и максимални граници, като всяка Община сама определя ставката, която ще заложи в съответствие с този закон. „Най – общо, изменението в Закона представлява това, че се въвежда една нова екологична компонента при формирането на данъка на автомобилите, т.е.изчислението се прави на основание на имуществена компонента, която отчита мощността на автомобила и годината му на производство. Изчислението на данъка, което всяко едно лице трябва да заплати за 2019 година е много лесно, по една съвсем елементарна формула, която е мощността на колата в киловати по годината на производство на автомобила. Новото тук е, че се умножава по една екологична компонента, която отчита екологичната категория на автомобила, т.е. до колко той замърсява”, каза Иванов. Той поясни, че всеки гражданин може да си направи това изчисления и подчерта, че това, което е важно за гражданите на Казанлък е, че Общината продължава своята политика за запазване на възможно минимални местни данъци и такси: „Съгласно новия закон ние приехме имуществената и екологичната компоненти да бъдат на минимални ставки. Единствено ставката за най – замърсяващи автомобили или тези които са без екологична категория, или с екологична категория 1 и 2 е леко завишена. Но всички останали параметри са на минималните възможни граници. Най – общо, за най – старите и замърсяващи автомобили процентно ще се увеличи данъкът, като на по – новите той ще падне. Какъв ще бъде ефектът върху бюджета на Казанлък, ще видим в края на 2019 година.” Съгласно имуществената компонента автомобилите се разделят на няколко категории, в зависимост от тяхната възраст. Най – стари са тези, които са над 20 години, следва категория – 15 до 20 години, другата е от 10 до 15 години, от 5 до 10 и до 5 години. Екологичната компонента е в зависимост от замърсяването и от еврокатегорията на автомобила. Най – замърсяващи са без такава категория или евро 1 и евро 2, където коефициентът е по – висок. При най – новите автомобили с категория над евро 4, евро 5 и евро 6 и т.н. ще има намаляване на този данък. Общинският съветник от ГЕРБ Стефан Драганов обърна внимание на това, че в световен мащаб се предприемат мерки, в това число отправени към автомобилостроителните фирми, да намалят емисиите на вредни газове и това да допринесе до опазване на околната среда. „В отговор на европейската политика за намаляване на вредните газове законодателят у нас направи много с изискванията за катализатори, с облекченията в данъците за катализатори, но се оказа, че това не обхваща всички автомобили и не благоприятства идеята да се закупуват нови автомобили. Всички автомобили, които са след евро 3 в момента до евро 6 отговарят на всички екологични норми и ние сме длъжни да ги спазваме. Законодателят направи промени в данъците, с което да насърчава гражданите на България също да допринесат за тези екологични процеси. Всеки един от нас трябва да реши какъв данък ще заплаща за своя автомобил. Дали не е по – добре да се ориентираме към по – нови и най – нови автомобили, т.е. да влизаме в екологичните изисквания на евро 3 и 4, където данъците спадат за тези автомобили”, това каза Драганов и поясни, че застаряващият автопарк в България влияе не само на екологичните процеси, но и с техническото си състояние автомобилите оказват влияние върху пътния травматизъм: „Дошло е време, когато трябва да се мисли по – мащабно за безопасността на движение. Приветствам решението на Правителството, в което се формират тези рамки на данъците в различните години и евросертификати и мисля, че трябва да свикнем с мисълта, че трябва да закупуваме по – нови автомобили, с което всеки от нас да допринесе за чистотата на въздуха и околната среда. „ \r\nСлавяна ГАЙДАРОВА", "date": "2019.01.28", "title": "Стара Загора: Общинският съвет в Казанлък гласува минимални промени в данъците за стари автомобили"}
{"url": "http://www.focus-news.net/news/2019/01/28/2617285/sport-tsska-pobedi-viktoriya-pilzen-s-21-na-podgotvitelniya-lager-v-ispaniya.html", "text": "Футбол: ЦСКА постигна втора победа по време на зимната си подготовка в Испания. \"Червените\" победиха  шампиона на Чехия Виктория Пилзен след попадения на Едвин Джеси от дузпа и Рафаел Енрике. Успехът е сериозен с оглед на факта, че през есента Виктория постигна значителни успехи в Шампионска лига като в група с Реал Мадрид, Рома и ЦСКА Москва успя да спечели 7 точки и да завърши трети, така че през пролетта ще играе в Лига Европа. \r\nВ следващата контрола ЦСКА се изправя срещу друг чешки отбор - Спарта Прага. Двубоят  ще се играе на 31 януари (четвъртък).", "date": "2019.01.28", "title": "Спорт: ЦСКА победи Виктория Пилзен с 2:1 на подготвителния лагер в Испания"}
{"url": "http://www.focus-news.net/news/2019/01/28/2617284/yordan-tashev-direktsiya-obshta-administratsiya-s-36-sa-narasnali-sobstvenite-prihodi-na-obshtina-sadovo-prez-izminalata-godina.html", "text": "С 36 % са нараснали собствените приходи на община Садово през изминалата година. Това съобщи за  Радио „Фокус”- Пловдив  Йордан Ташев, директор на Дирекция „Обща администрация“. Собствените приходи са в размер на 339 600 лв. По думите на Ташев с около 20% са нараснали всички приходи в общината като данък превозни средства, данък сгради, такси битови отпадъци и др. Трансферът от държавата през 2018 година е бил 9 653 000 лева, а за разходи в държавни дейности са отишли 7 942 000 лв, като има 27 %-тно нарастване в държавните дейности. Нарастването на разходите в общинските дейности е около 30 % и то е 4 329 000 лева, което също е свързано с нарастване на собствените приходи. Дофинасираните дейности също имат 16% нарастване. „Бюджетът на община Садово нараства, това е очевидно и тенденцията за 2019 също е такава”, каза още Йордан Ташев. \r\nЦветана ТОНЧЕВА", "date": "2019.01.28", "title": "Йордан Ташев, Дирекция „Обща администрация“: С 36 % са нараснали собствените приходи на община Садово през изминалата година"}
{"url": "http://www.focus-news.net/news/2019/01/28/2617283/evrodeputatat-momchil-nekov-umeren-optimist-sam-che-dosieto-za-dvoyniya-standart-pri-hranite-mozhe-da-priklyuchi-po-vreme-na-rumanskoto-predsedatelstvo.html", "text": "Умерен оптимист съм, че досието за двойния стандарт при храните може да се приключи по време на Румънското председателство и да го гласуваме в пленарна зала. Така ще приключим пакета. Това каза пред журналисти в Брюксел евродепутатът от ПЕС/БСП Момчил Неков, предаде репортер на  Агенция „Фокус“ . „Оттук нататък следва триалог. Много е важно каква ще бъде позицията на българското правителство“, посочи той. „За нас е успех, че ще се случи по време на Румънското председателство. Добре е за нас досието да може да свърши до края на този мандат на ЕП, до европейските избори“, коментира Момчил Неков. В отговор на въпрос какво следва, ако досието не се гласува до края на мандата на ЕК, евродепутатът уточни: „Има втори вариант - да излезем с призив да го гласуваме в пленарна зала. Това означава, че ще приключим с първо четене. ЕП ще има ясен глас след като е гласувано в пленарна зала“. Попитан това ще означава ли, че отстъпление няма да има, Неков допълни: „Да, но най-добрият вариант е триалогът и гласуването да приключат до април, до последната сесия“. „Написах становището си в Комисията по земеделие и развитие на селските региони. Радвам се, че основните ми искания са влезли в законодателните промени“, заяви Момчил Неков. „Има законодателни стъпки, които трябва да се извървят. В Комисията по вътрешен пазар в ЕП бяха гласувани законодателните промени. Това означава, че двойните стандарти при храните ще влязат в „черния списък“ и ще се наказват „солено“, припомни той. „До 10 млн. евро е финансовото изражение или 4% от оборота на компанията от предходна година“, посочи евродепутатът. „Когато някоя компания подведе потребителите на поне две държави членки, държавата спечели делото и докаже разликата, парите ще отиват в компенсационен фонд. Ще бъдат използвани в интерес на потребителите в държавата, където има нарушение“, каза още Момчил Неков. \r\nБиляна ИВАНОВА", "date": "2019.01.28", "title": "Евродепутатът Момчил Неков: Умерен оптимист съм, че досието за двойния стандарт при храните може да приключи по време на Румънското председателство"}
{"url": "http://www.focus-news.net/news/2019/01/28/2617276/prezidentat-rumen-radev-pred-diplomaticheskiya-korpus-reformiraneto-na-sistemata-na-mezhdunarodnite-organizatsii-se-ochakva-s-golyama-nadezhda.html", "text": "Изминалата година на предизвикателства направи света по-динамичен и още по-непредсказуем като отражение на вътрешните процеси на едни все по фрагментирани общества. Международните отношения бяха белязани с характер на противоречивост и се увеличава усещането, че изградената система от международни организации не отговаря в пълен обем на очакванията на народите. Затова визията и волята за тяхното реформиране към по-добро се очаква с голяма надежда. Това заяви държавният глава Румен Радев на традиционния прием за ръководителите на дипломатическите мисии, акредитирани в България, съобщиха от  прессекретариата на държавния глава . Президентът посочи, че развитието на двустранните отношения и укрепването на взаимното доверие имат съществена роля за изграждането на по-сигурен и по-стабилен модел на международни отношения. По думите на президента външната политика на страната ни е насочена към сигурност, стабилност, диалог и сътрудничество. Европейската интеграция на Западните Балкани, за която от години работи страната ни, вече е устойчива част от дебата за разширяването на ЕС, отбеляза президентът и добави, че първото българско председателство на Съвета на ЕС е потвърдило приоритетите ни за по-добро бъдеще на региона и Европа. Като най-важни теми в дебата за бъдещето на Европа Румен Радев открои икономическия растеж, конкурентоспособността и разкриването на работни места, намаляване на различията в икономическото и социалното развитие между Северна и Южна, Източна и Западна Европа, за намиране на баланс по стратегически въпроси като сигурност, миграция и кохезионната политика. Пред чуждестранните дипломати Румен Радев отбеляза активната политика на България, насочена към Източното партньорство и Южното съседство като важни инструменти за постигане на регионална сигурност и стабилност. Развитието на отношенията със САЩ, Русия, Китай, Индия, Бразилия, другите държави от Африка, Азия и Латинска Америка, беше определено като реална възможност за надграждане на двустранните отношения и партньорството в много сфери. Борбата с климатичните промени, глобалната сигурност, борбата с религиозната радикализация, с насилието и тероризма бяха определени от президента като задачи, които могат да се решат пълноценно само чрез общи усилия. Президентът благодари на дипломатическия корпус за подкрепата, оказвана на сънародниците ни в чужбина, за спазване на техните социални, трудови и образователни права, за съхранение на българската култура и подпомагане на изучаването на българския език и признаването му за матуритетен. Приветствие към дипломатите отправи и доайенът на дипломатическия корпус – извънредният и пълномощен посланик на Палестина д-р Ахмед Ал Мадбух. В Националния исторически музей присъстваха вицепрезидентът Илияна Йотова, представители на изпълнителната и законодателната власт. На приема президентът беше придружаван от съпругата си Десислава Радева.", "date": "2019.01.28", "title": "Президентът Румен Радев пред дипломатическия корпус: Реформирането на системата на международните организации се очаква с голяма надежда"}
{"url": "http://www.focus-news.net/news/2019/01/28/2617287/evrodeputatat-momchil-nekov-ako-iskame-da-preborim-krayno-desnite-populisti-tryabva-da-priemem-zakonodatelstvo-koeto-pazi-evropeytsite-na-edinen-pazar.html", "text": "Ако искаме да преборим крайно десните партии, популистите, които искат да влязат в ЕП, просто трябва да приемем законодателство, което да пази всички европейци на целия единен пазар. Това каза пред журналисти в Брюксел евродепутатът от ПЕС/БСП Момчил Неков, предаде репортер на  Агенция „Фокус“ . „Говорим за това да бъдат третирани по един и същи начин. Да няма дискриминация“, заяви той. „Ако гражданите видят, че ЕП се бори против това да бъдат третирани по различен начин, е нормално да видят и че работи в техен интерес. Тогава няма нужда от думи, вече са направени действия“, коментира Момчил Неков. „До седмица се очаква за Наредбата за „планински продукт“ да започне процес на обществено обсъждане. Основното там е, че трябва да запазим хората по регионите, да им осигурим поминък“, съобщи евродепутатът. „По време на общественото обсъждане искам да направя няколко срещи в планински региони. Важното е производителите в тези региони да получат видимост, те го очакват“, заяви Момчил Неков.  \r\nБиляна ИВАНОВА", "date": "2019.01.28", "title": "Евродепутатът Момчил Неков: Ако искаме да преборим крайно десните популисти, трябва да приемем законодателство, което пази европейците на единен пазар"}
{"url": "http://www.focus-news.net/news/2019/01/28/2617280/prof-evgeniy-daynov-politolog-ako-prezidentat-rumen-radev-prodalzhava-da-zapalva-nishata-na-naroden-branitel-mozhe-da-ima-politichesko-badeshte-i-sled-kraya-na-mandata-si.html", "text": "Ако президентът Румен Радев продължава да запълва нишата на народен бранител може да има политическо бъдеще и след края на мандата си. Това каза за обзорното предаване на  Радио „Фокус“  „Това е България“ политологът проф. Евгений Дайнов. „В тази нездрава политическа атмосфера, в която живеем от години, повечето политически фактори сами си ограничават шансовете. Например, ако Румен Радев не потъваше в това блато, спорейки за един самолет срещу друг, което освен че е безсмислено, и ограничава политическото му влияние. Ако всеки път, когато се каже Русия, той не заемаше веднага някакви позиции, на които хората, който са гласували за него, но не са от БСП, започват да го гледат с подозрение. Ако Радев се научи да бъде политик и да заема цялостна позиция, а не да се лашка между свои любими теми и сериозни политически въпроси, би могъл да се радва на нарастващо влияние“ коментира проф. Дайнов. Проф. Евгений Дайнов каза още, че съществуват рискове президентът да започне да изглежда лековато. Той трябва да се научи да бъде политик, защото прави впечатление, че за две годни още не знае с какво се занимава политиката и как, коментира политологът. Според него президентът се опитва да се дистанцира от БСП, което е добре за него. Радев  е прав в две неща, каза още Дайнов като уточни, че те се състоят във факта, че съществуващите държавни институции се ползват за прикриване на беззаконие и тормоз върху законопослушните граждани. Върху тях ГЕРБ стовари още извънредни репресивни органи, които действат срещу две категории хора: едните са тези, които не харесват ГЕРБ, а другите са онези, на които може да им бъде взет бизнеса.  \r\nЦоня СЪБЧЕВА", "date": "2019.01.28", "title": "Проф. Евгений Дайнов, политолог: Ако президентът Румен Радев продължава да запълва нишата на народен бранител, може да има политическо бъдеще и след края на мандата си"}
{"url": "http://www.focus-news.net/news/2019/01/28/2616923/predstoyashti-sabitiya-v-stranata-za-28-yanuari-agentsiya-fokus.html", "text": "От 10.30 часа президентът Румен Радев и вицепрезидентът Илияна Йотова ще дадат пресконференция по повод втората годишнина от встъпването си в длъжност.  \r\n***   \r\nВ 09.00 часа министърът на здравеопазването Кирил Ананиев ще посети Специализираната болница за активно лечение на онкологични заболявания „Д-р Марко Марков“ – Варна.  От 10.00 часа здравният министър Кирил Ананиев и образователният министър Красимир Вълчев ще присъстват на откриването на Център по интервенционална рентгенология в УМБАЛ „Св. Марина“ – Варна. В 10.45 часа в пресцентъра на УМБАЛ „Св. Марина“ ще се проведе брифинг. \r\n***   \r\nВ 12.30 часа министърът на здравеопазването Кирил Ананиев и министърът на образованието и науката Красимир Вълчев ще присъстват на откриването на реновираното ОУ „Христо Ботев“. Министър Вълчев ще направи изявление след 13.00 часа. По-късно Красимир Вълчев ще бъде в ОУ „Христо Ботев“ в село Камбурово, където е ремонтиран физкултурният салон. Той ще посети и професионалната гимназия по транспорт и лека промишленост в Омуртаг. \r\n***   \r\nОт 13.30 часа ръководството на ПП АБВ ще даде пресконференция в централата на партията на улица „Врабча“ 23. Темите на пресконференцията ще са позицията на ПП АБВ по ситуацията във Венецуела с предложение пред българските институции и провалените две фази от процедурата Open Season на „Булгартрансгаз“.  \r\n***   \r\nОт 14.30 часа в Дома на Европа еврокомисарят Валдис Домбровскис ще проведе диалог с граждани на тема „България по пътя към еврото\". В дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка. \r\n***   \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. , Любомир Д. и др. за безстопанственост в особено големи размери.  \r\n***   \r\nОт 10.00 часа 6 състав на Специализирания наказателен съд ще гледа делото срещу Методи И. за изнудване.  \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 10.00 часа 30 състав на Софийския градски съд ще гледа делото срещу бившия дeпутат Илия Илиев и Иван Тодоров за купуване на гласове.  \r\n***   \r\nВ 11.00 часа в конферентната зала на Руския културно-информационен център (3-и етаж, зала 305) ще се състои презентация на програмата, която дава възможност за получаване на безплатно образование в Русия. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г., Ани И. и др. за образуване и ръководене на организирана престъпна група.  \r\n*** \r\nОт 11.00 часа 4 състав на Специализирания наказателен съд ще гледа делото срещу Даниел Б., Илиян С., Мартин С., Михаил С. и Стелиан Л. за образуване и ръководене на организирана престъпна група.  \r\n*** \r\nОт 13.30 часа 16 състав на Специализирания наказателен съд ще гледа делото срещу Добромир М., Георги А., Петър Я. за образуване и ръководене на организирана престъпна група.  \r\n*** \r\nОт 13.30 часа 10 състав на Специализирания наказателен съд ще гледа делото срещу Никола Б., Билян К. и Любомира И. за образуване и ръководене на организирана престъпна група.  \r\n*** \r\nОт 14.30 часа ІV-А въззивен състав на Софийския градски съд ще гледа делото срещу Емил Джасим и ПИК нюз ЕООД. \r\n***   \r\nОт 18.00 часа в галерия „Академия“ в Националната художествена академия ще бъде открита изложба с творби от колекцията на Софийския университет „Св. Климент Охридски”. \r\n***   \r\nОт 18.00 часа  в Мраморно фоайе на Столична библиотека  ще бъде представена стихосбирката „Миг като вечност“.  \r\n*** \r\nОт 19.00 часа в кино „Люмиер Лидл“ ще се състои прожекция на филма „Бохемска рапсодия“. \r\n*** \r\nВ 11.00 часа в сградата на общината кметът д-р Емил Караиванов ще даде редовна пресконференция. \r\n***   \r\nОт 11.00 часа в клуба на ПП ГЕРБ на ул. „Г. Бенковски”, народният представител от Таня Петрова организира приемна за граждани. \r\n***  \r\nОт 10.00 часа в пресклуба на БТА ръководството на Българския лекарски съюз ще даде становище по темата за насилието върху лекарите и ще представи решенията на УС на организацията след провелото се заседание.  \r\n***   \r\nОт 11.00 часа в зала „Царевец“ в хотел „Премиер“ заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2\" на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Общностен център за деца и родители „ЦАРЕВГРАД“. По време на посещението зам.-министърът ще представи пред медиите философията на промените чрез Законопроекта за социалните услуги. \r\n***  \r\nОт 14.00 часа в зала 314 на Областна администрация - Велико Търново ще се проведе заседание на Постоянната комисия по заетостта към Областния съвет за развитие. По време на заседанието ще бъдат обсъдени предложенията за държавен план-прием за учебната 2019/2020 г. за училищата в областта.  \r\n*** \r\nОт 11.00 часа официално ще бъде открита обновената сграда на Дирекция „Социално подпомагане\" в Горна Оряховица. \r\n***   \r\nОт 09.00 до 13.30 часа в офиса на ПП ГЕРБ по бул. „25 септември” №3 (срещу „Стара къща”) народният представител Даниела Димитрова ще има приемен ден. От 11.00 часа  Димитрова ще проведе среща с жителите на село Стефан Караджа. \r\n***   \r\nОт 10.00 ди 12.00 часа в офиса на ПП ГЕРБ, ул. „България\" 57, Сити център, партерен етаж, народният представител вицеадмирал Пламен Манушев ще има приемен ден. В разговорите ще участват също общинският ръководител на ГЕРБ-Каварна Йордан Стоянов и общинските съветници от ПП ГЕРБ. \r\n***   \r\nОт 09.30 часа ще се проведе заседание на Общинския съвет, на което на първо четене ще бъде обсъден бюджетът и инвестиционната програма на Общината за 2019 година. \r\n***   \r\nВ 17.00 часа в зала 109 в Дом „Преслав“ ще бъде представена пътуващата изложба „140 години от Учредителното събрание и приемането на Търновската конституция“.  \r\n*** .  \r\nВ 9.30 часа в зала 1 на Апелативния съд ще се проведе заседание по делото, с което 58-годишният И. Р. обжалва присъда от 1 година и 4 месеца лишаване от свобода условно с изпитателен срок от 4 години, както и отнемане на свидетелство за правоуправление на МПС за период от 4 години. Той е признат за виновен, че при управление на лек автомобил по непредпазливост е причинил смъртта на 75-годишна жена. \r\n*** \r\nВ 12.00 часа в офиса на НФСБ на бул. „Шести септември“ пресконференция по актуални градски теми ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров.  \r\n*** \r\nВ 13.00 часа в зала 1 на Апелативния съд ще се проведе заседание по делото, с което подсъдимият Ц.А./22г./ обжалва пред Апелативен съд – Пловдив 17-годишна присъда за убийство. Пловдивският окръжен съд е признал Ц. А. за виновен в това, че на 22.06.2017 г., в апартамент на ул. „Ландос“ в Пловдив, умишлено е умъртвил баща си, като деянието е извършено по особено мъчителен начин за убития и с особена жестокост.  \r\n*** \r\nВ 17.00 часа в Градската художествена галерия, като заключителна част от изложбата „Необозримо за Кольо К.“, ще бъде представен луксозен, двуезичен каталог, посветен на творбите на Кольо Карамфилов.  \r\n***   \r\nОт 9.30 часа в храм „Св. Николай Чудотворец” ще бъде проведен Празничен водосвет и панихида за загиналите руски войни и български опълченци, по повод Деня на Разград.  \r\n***   \r\nОт 11.00 часа в залата на Общински съвет-Разград ще се състои тържествена сесия, посветена на 28 януари – Ден на Разград.  \r\n***   \r\nОт 17.00 часа в Славейковото училище ще бъде представена изложбата „Няма по – свято от Свободата”.  \r\n***   \r\nОт 13.00 часа в централното фоайе на училището ще се състои церемония \"Официално откриване\" на обновеното I ОУ \"Христо Ботев\".  \r\n***   \r\nОт 16.30 часа на площад „Възраждане” ще се състои ритуалът за поднасяне на венци и цветя „Поклон пред Освободителите“, с празнични илюминации.  \r\n***   \r\nОт 18.00 часа в залата на НЧ „Развитие 1869“ще се проведе церемония  за удостояване със званието „Почетен гражданин на Разград”.  \r\n***  \r\nОт 17.30 часа в салона на ПБНЧ „Еленка и Кирил Д. Аврамови – 1856“ ще се състои официалната церемония по награждаване на най-добрите спортисти на община Свищов за 2018 година.   \r\n***   \r\nОт 11.00 часа в РБ „Захарий Княжески“ ще бъде открита нова зона за младежи.  \r\n***   \r\nОт 18.30 часа в концертна зала  на НЧ „Св. Климент Охридски 1858“ с празничен концерт ще бъдат отбелязани 161 г. от създаването на читалището.  \r\n***   \r\nОт 19.30 часа в бирария „Колобри на бирата\" (адрес: \"Митрополит Методи Кусев №1\", Стара Загора ) ще се проведе поредната беседа от инициативата „Приказки за Стара Загора\".  \r\n***   \r\nОт 09.00 часа в зала 304 ще се състои заседание на ПК „Младежки дейности и спорт”.  \r\n***   \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”.  \r\n***   \r\nОт 14.00 часа в зала 203 ще се състои заседание на ПК „Правна и опазване на обществения ред”.  \r\n***   \r\nОт 16.00 часа в зала 203 ще се състои заседание на ПК „Бюджет и финанси”.  \r\n***   \r\nОт 13.00 часа в Регионалния пресклуб на БТА пресконференция ще дадат делегатите на конгреса на БСП от област Хасково.", "date": "2019.01.28", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2019/01/28/2617286/prof-aleksandar-marinov-v-otcheta-si-prezidentat-rumen-radev-preduprezhdava-che-se-komprometira-ideyata-za-parlamentarnata-demokratsiya.html", "text": "В отчета си президентът Румен Радев предупреждава, че се компрометира идеята за парламентарната демокрация. Това каза за обзорното предаване „Това е България“ на  Радио „Фокус“  политологът проф. Александър Маринов във връзка с отчета на президента Румен Радев за втората година от мандата му. Според професор Маринов компрометирането на парламента не е само с оглед на конкретните партии в него, а и като способност да се осигури добро управление на страната. Не се изключва хипотезата за президентска република, каза още професорът и уточни, че опасността от авторитаризъм при такава форма на управление не се предотвратява от сегашната парламентарна такава.  \r\n„Какво означава под 10% доверие в парламента? Това не е ли компрометиране на институцията? Виждаме все по-неефективно и безотчетно управление. В един момент ще дойде краят на търпимостта към този начин на управление. Нищо не е толкова страшно в идеята и формата на президентското управление. Сега имаме пар екселанс авторитарен модел на управление, независимо че се крие зад смокиновото листо на някакви колективни решения. Президентската република е вариант, който изисква сериозни обществени и политически промени. От днешните политически партии, говоря за тези, които са в парламента, нито една не би подкрепила подобна конституционна промяна“,  каза още професорът. \r\nАлександър Маринов обясни, че със словото си президентът Румен Радев предупреждава партиите да осъзнаят своята непродуктивност, неефективност и отчуждение от обществото. Партиите, които претендират да представляват гражданите, трябва да се замислят за начина, по  който го правят, защото, в противен случай, ще станат ненужни за обществото, обобщи професор Маринов. \r\nЦоня СЪБЧЕВА", "date": "2019.01.28", "title": "Проф. Александър Маринов: В отчета си президентът Румен Радев предупреждава, че се компрометира идеята за парламентарната демокрация"}
{"url": "http://www.focus-news.net/news/2019/01/28/2617277/rumen-petkov-ot-abv-nastoyavame-nezabavno-da-startira-protsedurata-za-belene.html", "text": "От АБВ настояваме незабавно да стартира процедурата за \"Белене\", защото НС взе решение Министерството на енергетиката да стартира процедурата за привличане на стратегически инвеститор. Това заяви лидерът на АБВ Румен Петков на пресконференция в Плевен, предаде репортер на  Радио \"Фокус\" . \"Ние считаме, че най-доброто решение е централата да бъде държавна собственост. Така или иначе днес държавата има 30% дял чрез направените инвестиции технологии от \"Росатом\".  Най-евтината и най-чистата с цена 54 лв на MW е атомната енергия. За нас няма никаква основание да бъде забавено във времето стартирането на  АЕЦ „Белене“. Ние сме силно притеснени от провала на „Турски поток“, който ще мине през България. През 2000 г. загубихме възможността за „Син поток“ . Турция и Русия го построиха и ни заобиколи. Загубихме и „Южен поток“. Днес ще си купуваме руски газ през Турция с 300 км по-дълго трасе и транзитна такса на Турция\", коментира Петков. \"Настояваме за възможно най-бързи промени в енергийната стратегия на България. Имаме основание да го искаме на територията на Плевен, през шест от нашите общини минава газопроводът. Обезпокоени сме, че НС се ангажира с неизпълнима стратегия. Няма как да се построи в сроковете“, добави Петков.  \r\n\"На 5 февруари е заседанието на Националния съвет, когато ще решим под каква форма ще участваме в изборите за Европарламент“, заяви още Петков. \r\nВиолета КРЪСТЕВА", "date": "2019.01.28", "title": "Румен Петков: От АБВ настояваме незабавно да стартира процедурата за \"Белене\""}
{"url": "http://www.focus-news.net/news/2019/01/28/2616924/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Генералният секретар на Организацията на Северноатлантическия договор (НАТО) призна, че президентът на САЩ Доналд Тръмп е насърчил други страни да изразходват повече за отбраната и омаловажи опасенията на критиците, че реториката и действията на президента заплашват да подкопаят съюза, пише американското електронно издание  The Hill   \r\n\"Президентът Тръмп беше много ясен. Той е ангажиран с НАТО ... но в същото време ясно заяви, че съюзниците в НАТО трябва да инвестират повече,\" каза генералният секретар Йенс Столтенберг пред телевизионния канал Fox News, цитиран от изданието. \r\n\"Така че виждаме истински пари и реални резултати и това, че ясното послание на президента Тръмп има влияние\", каза Столтенберг. \"Съюзниците от НАТО чуха президента силно и ясно.\" \r\nВеднага след интервюто президентът Тръмп е цитирал Йенс Столтенберг и подчертал, че действията му са имали положителен ефект, признат от генералния секретар, противно на твърденията на демократите и „фалшивите новини“ \r\nСтраните членки на НАТО се договориха през 2014 г. да изразходват 2% от брутния си вътрешен продукт за отбрана до 2024 г. Но само четири от 29-те държави от Алианса вече са постигнали тази цел. НАТО заяви, че 15 са на път да постигнат целта. \r\nПо-рано медиите разпространиха новината, че Доналд Тръмп може да извади страната от НАТО, тъй като многократно е критикувал организацията. \r\nКонгресът миналата седмица с голямо двупартийно мнозинство прие законодателство, изразяващо подкрепата на Конгреса за НАТО. Демократи и много републиканци изразиха опасения, че реториката на Тръмп към НАТО може да окуражи Русия и други противници. \r\n*** Кореспондентът на CNN в Белия дом Джеф Зелени e заявил пред медията, че не изключва участието на Хилъри Клинтън в президентската надпревара през 2020 година, цитира думите му електронното издание  Washington Examiner . \r\nЗелени е разказал, че трима души са му съобщили, че тази седмица Клинтън е заявила, че тя все още не се е отказала от участие в кандидат-президентската кампания  през 2020 година, особено като се има предвид скорошните обвинения на приближени до президента Тръмп, включително неговия дългогодишен съветник Роджър Стоун.  \r\nЗелени каза, че Клинтън вероятно ще се възползва от факта, че е спечелила народния вот през 2016 в надпреварата , който загуби от президента Тръмп. Редакцията припомня, че на президентските избори през 2016 година Хилъри Клинтън спечели повече гласове от Доналд Тръмп, но заради разпределението на мандатите в Електоралната колегия по щати загуби президентските избори. \r\nПрез последните месеци Клинтън намекна за възможността за нова кандидатура за президент.  \r\nНяколко бивши съветници на Клинтън също заявиха, че очакват тя да се кандидатира отново. \r\nВече има значителен брой  демократи, които са влезли в кръга от възможни кандидати 2020 г. и се очаква тази група да нарасне до няколко десетки. \r\n***  Сателитните изображения показват, че Саудитска Арабия тества програма за балистични ракети във военна база разположена във вътрешността на Кралството, съобщават американски медии, цитирани от турския вестник  Yeni Safak . \r\nСнимките показват, че Рияд може не само да тества, но и да произвежда балистични ракети, коментира изданието. \r\nСателитните снимки, публикувани миналия ноември, показват достатъчно големи структури, където може да се призвеждат  балистични ракети. \r\nМиналата година де-факто владетелят на Саудитска Арабия, престолонаследникът Мохамед бин Салман, обеща да разработи ядрени оръжия, ако Иран направи това, припомня вестника. \r\nБалистичните ракети са способни да пренасят ядрени бойни глави до цели, разположени на хиляди километри. \r\nДлъжностни лица в Рияд и саудитското посолство във Вашингтон не са отговорили на искания за коментар, коментират американските медии. \r\n*** В неделя Израел официално призна временното управление на венецуелския опозиционен лидер Хуан Гуайдо. Решението е взето, за да се угоди на американското правителство, но може да причини проблеми на местната еврейска общност в латиноамериканската държава, пише  The Times of Israel .   \r\nВ краткото изявление на премиера Бенямин Нетаняху се казва: “Израел се присъединява към САЩ, Канада, повече държави в Латинска Америка и страни от Европа и признава новото ръководство във Венецуела“. \r\nПрез отминалата седмица администрацията на президента Доналд Тръмп, както се говори, се обърна към Израел публично да подкрепи опитите на Вашингтон за ускоряване на оставката на венецуелския президент Николас Мадуро и за подкрепа на Гуайдо, който се бе обявил за временен президент на държавата, информира  The Times of Israel .   \r\nЙерусалим изчака поради безпокойство дали режимът на Мадуро няма да отговори, като предприеме мерки срещу еврейската общност в страната, която е и най-голяма в цяла Южна Америка.   \r\nВ края на седмицата израелски официални висши лица са заявили за новините на американския Channel 13, че в четвъртък от Държавния департамент е отправена молба към посолството във Вашингтон и към други американски съюзници, които все още не са обявили позицията си, да направят изявления в подкрепа на Гуайдо.  \r\nИзявлението, направено в неделя, незабавно бе посрещнато с одобрение от американския посланик в Израел Дейвид Фийдман с думите, „Еврейската държава застава до народа на Венецуела и силите на свободата и демокрацията..”", "date": "2019.01.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/28/2617288/d-r-petar-yankov-ekolog-lovat-e-mnogo-sashtestven-faktor-za-populatsiyata-na-divite-gaski-i-divite-patitsi-po-severnoto-chernomorie.html", "text": "Ловът е много съществен фактор за популацията на дивите гъски и дивите патици по Северното Черноморие. Това каза в интервю за  Радио „Фокус“ – Варна  д-р Петър Янков, еколог към природозащитния център „Пода“ на Българското дружество за защита на птиците (БДЗП). Сред дивите гъски и патици са и най-застрашените видове, вписани в Световната червена книга като изчезващи, уточни екологът. По думите му, проблемът е в това, че червеногушата гъска и малката белочела гъска летят заедно с ловни видове като голямата белочела гъска и при лов на законни видове могат да бъдат отстреляни и защитени изчезващи такива. Д-р Петър Янков допълни, че най-често ловците стрелят само по силует. „Когато имаме 100 броя от малката белочела гъска, които зимуват в България и бъдат убити 5 от тях, това са 5 % от зимуващата популация. Това не е малко“, каза екологът. Според него, много по-сериозно е въздействието на лова като безпокойство. „Начинът на зимуване на дивите гъски е следният – през деня те се разлитат по нивите със зимни култури, където се хранят. Вечер се връщат и търсят спокойно място в сладководно езеро, където да пренощуват и да пият вода. По думите му Добруджа е осеяна с ветрогенератори, наземни съоръжения, жици, в които уплашените птици могат да се сблъскат. Те могат да загинат като кацнат в нивите и да бъдат изядени от хищници. В най-добрия за тях случай, те губят енергия и нямат възможност да пият вода, допълни той. „Може да си представите каква поразителна гледка е когато един такъв гръм, дори и сутрин, когато гъските излитат, ги лишава от възможността да пият вода“, каза д-р Петър Янков. Заради един бракониер хиляди гъски остават жадни. Ловът е много сериозен проблем, отбеляза той. Българското дружество за защита на птиците работи в партньорство с ловците. За щастие по-голямата част от тях разбират проблема и са на страната на неговото решаване, каза още екологът. „Надявам се да бъдат все по-малко тези бракониери, които създават огромен проблеми с птиците в България“, допълни д-р Петър Янков.", "date": "2019.01.28", "title": "Д-р Петър Янков, еколог: Ловът е много съществен фактор за популацията на дивите гъски и дивите патици по Северното Черноморие"}
{"url": "http://www.focus-news.net/news/2019/01/28/2616925/afp-v-parizh-10-000-uchastvat-v-marsh-sreshtu-nasiileto-na-zhaltite-zhiletki.html", "text": "Над 10 000 парижани са излезли на улиците в неделя, за да участват в протест срещу насилието на „жълтите жилетки“ по време на антиправителаствените демонстрации от последните 11 седмици, предава  AFP .   \r\nОт средата на ноември президентът Макрон предлага отстъпки и дебат, за да се прекратят седмичните протести, които обикновено завършват със сблъсъци в полицията и се превърнаха в най-сериозното предизвикателство за неговото управление.  \r\nПод дъжда, изсипал се в Париж, е бил организиран марш от Плас дьо Насион до площада на Бастилията, като някои са пеели „Да на демокрацията, Не на революцията“ и са развявали френски и европейски знамена.   \r\nДвижението „червените шалове“ е центристка инициатива, замислена от един инженер от Тулуза, изплашен от прояви на крайно насилие от страна на някои „жълти жилетки“. Мнозина от участниците заявяват, че не са против техните искания за по-голяма подкрепа за бедните във Франция, но са уморени от сблъсъците и разрушенията, с които са белязани техните протести.     Ивелина Ватова", "date": "2019.01.28", "title": "AFP: В Париж 10 000 участват в марш срещу насиилето на „жълтите жилетки“"}
{"url": "http://www.focus-news.net/news/2019/01/28/2616926/sport-rezultati-ot-sreshtite-v-22-riya-krag-na-frenskata-liga-1.html", "text": "В неделя се играят четири мача от френския шампионат по футбол. \r\nЕто резултатите: \r\nМонпелие- Каен 2:0 \r\nАмиен-Лион 0:2 \r\nТулуза-Анже 0:0 \r\nПариж Сен Жермен-Рен 4:1.", "date": "2019.01.28", "title": "Спорт: Резултати от срещите в 22-рия кръг на френската Лига 1"}
{"url": "http://www.focus-news.net/news/2019/01/28/2617290/a1-on-makedoniya-kosovskiyat-premier-nazova-usloviyata-za-premahvaneto-na-stoprotsentovite-mita.html", "text": "Косовският премиер назова условията за премахването на стопроцентовите мита за стоки внесени от Сърбия и Босна и Херцеговина, пише македонският информационен портал  A1 On . \r\nКосовският премиер Рамуш Харадинай e изпратил писмо до посланиците на петте най-влиятелни държави, акредитирани в Косово, в следобедните часове, за да ги информира за условията, които трябва да бъдат изпълнени преди неговото правителство да вдигне стопроцентовите вносни мита върху вноса от Сърбия и Босна и Херцеговина. Писмото е публикувано на неговата страница в социалната мрежа \"Фейсбук\". \r\nХарадинай, в писмо до посланиците на т.нар. \"Петорка“ - Съединените щати, Германия, Великобритания, Италия и Франция, е отбелязал, че митата са отговор на продължаващото нарушение на Споразумението за свободна търговия в Централна Европа (ЦЕФТА) и упоритите действия на агресия (от сръбска страна), насочена към нанасяне на вреди на косовската държава. \r\n„Ние сме дълбоко убедени, че през 2019 г. може да бъде постигнато всеобхватно и обвързващо споразумение между Косово и Сърбия, което ще разгледа всички нерешени въпроси, включително репарациите за военни щети, правата на малцинствата в двете страни и различните икономически, социални и културни въпроси - които ще доведат до взаимно признаване и членство на Косово в ООН, пише Харадинай. \r\nКосовският премиер заяви, че таксата ще бъде премахната веднага щом бъдат изпълнени условията и за която се изискват гаранции от САЩ и Европейския съюз. \r\nКато първото условие в писмото, е посочено провеждането на международна конференция, целяща постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от Съединените щати и ЕС, тя трябва да продължи не повече от 14 дни и да доведе до решаване на всички нерешени въпроси между двете страни. \r\nОт Съединените щати и ЕС Харадинай иска публично да гарантират, че след тази конференция \"няма да има промяна в съществуващите граници на Косово, разделяне на страната или обмяната на територии от всякакъв вид\", както и че няма да има \"предоставяне на изпълнителни правомощия на Асоциацията на сръбските общини, нито споразумение, което противоречи на Конституцията на Косово\". \r\nОт ЕС се настоява за \"допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". \r\nПреди да премахне митата за вноса от Сърбия, Харадинай очаква \"Сърбия да премахне всички тарифни бариери пред търговията на стоки от Косово, както и всички незаконни ограничения върху търговията и услугите и движението на хора от Косово към Сърбия\". \r\nХарадинай подчертава, че \"митата ще бъдат възстановени незабавно, ако конференцията не доведе до всеобхватно и обвързващо споразумение между Косово и Сърбия, което предвижда, наред с другото, взаимно признаване и членство в Косово в Организацията на обединените нации.\" \r\nМитата може да бъде върнати и по-късно, ако, както казва Харадинай, договорите от конференцията не се изпълняват.  Юлиян Марков", "date": "2019.01.28", "title": "A1 On (Македония): Косовският премиер назова условията за премахването на стопроцентовите мита"}
{"url": "http://www.focus-news.net/news/2019/01/28/2617289/rumen-radev-i-iliyana-yotova-otchetoha-dve-godini-na-dondukov-2-obzor.html", "text": "Президентът Румен Радев и вицепрезидентът Илияна Йотова отчетоха работата си през втората година от мандата си. Държавният глава предложи радикална промяна на политическата среда и на стила на управление. „За да върви обществото ни напред, трябва да се възстанови доверието на гражданите в държавността, а то минава неизбежно през възмездието – безкомпромисно наказателно преследване на корумпираните и грабителите. Апелирам КПКОНПИ, прокуратурата, МВР и службите да навлязат и в старателно отбягвания периметър на властта, в потенциални зависимости между политици, собственици на фирми - печелещи крупни обществени поръчки и потенциални подставени лица. Ако това не стане, разпадът ще продължи, а търсенето на справедливост може да излезе извън рамките и механизмите на закона“, заяви Радев. Той определи безнаказаната престъпност и корупцията като основни проблеми на България. \r\nДържавният глава посочи, че през 2018 г. е бил силно ангажиран с развитието на сектор „Сигурност“, наложил е вето на 7 закона, 5 пъти е сезирал Конституционния съд и е стимулирал обществени дебати по актуални теми и диалог между институциите и гражданите. Румен Радев съобщи още, че ще формира Съвет за стратегическо развитие на България, в който ще участват интелектуалци и висококвалифицирани професионалисти. „Той ще е призван да изработи и предложи алтернативи на институционалния блокаж, на икономическия и идеен застой, в който се намира страната. Съставът на съвета ще бъде обявен с указ в идните дни“, каза още Радев и посочи, че България се нуждае от нови идеи.  \r\nВицепрезидентът Илияна Йотова открои като приоритети в работата си запазването, развитието и разпространението на българския език и създаването на предпоставки за връщането на българите от чужбина. Тя обясни, че ще предложи създаването на национален фонд, който да подпомага българските училища в чужбина. „Готови сме и с концепция за създаване на Български културен институт“, заяви вицепрезидентът. Йотова коментира, че е необходима държава, която да се грижи за своите граждани, без да ги разглежда като поданици. „Отговорността на нашето поколение е запазване на българската нация“, заяви тя. \r\nЦветилена СИМЕОНОВА", "date": "2019.01.28", "title": "Румен Радев и Илияна Йотова отчетоха две години на \"Дондуков\" 2 (ОБЗОР)"}
{"url": "http://www.focus-news.net/news/2019/01/28/2616929/kyustendil-obshtinata-provezhda-podbor-na-personal-za-tsentara-za-uslugi-za-ranno-detsko-razvitie.html", "text": "Община Кюстендил провежда подбор на персонал за Центъра за услуги за ранно детско развитие. Това съобщиха за  Радио „Фокус” – Кюстендил  от социалния център. Той е създаден по проект по Оперативна програма „Развитие на човешките ресурси”. Договорите с одобрените кандидати ще бъдат сключвани със срок до края на настоящата година. Търсят се социален работник, логопед, специален педагог, както и медиатор. Документите ще се приемат до 7 февруари в сградата на Общинска поликлиника. Кандидатите ще бъдат оценявани първоначално по документи, а след това ще се проведе и събеседване с одобрените за заемането на длъжностите лица. \r\nВенцеслав ИЛЧЕВ", "date": "2019.01.28", "title": "Кюстендил: Общината провежда подбор на персонал за Центъра за услуги за ранно детско развитие"}
{"url": "http://www.focus-news.net/news/2019/01/28/2616930/lbua-ukrayna-sadat-prizna-yanukovich-za-vinoven-za-darzhavna-izmyana-i-sauchastie-vav-voyna.html", "text": "Оболонският районен съд в Киев смята, че има достатъчно доказателства, които доказват вината на бившия президент на Украйна Виктор Янукович за държавна измяна и съучастие във водене на агресивна война. съобщава украинската интернет-базирана медия  LB.ua .  \r\nЯнукович е обвинен за това, че на 1 март 2014 година, пребивавайки в Русия, той е извършил държавна измяна, като се е обърнал писмено към президента на РФ Владимир Путин с молба да използва руските войски, намиращи се на  територията на Украйна.  \r\nВследствие на това се е стигнало до загубата на Крим от Украйна, както и на обекти, които са държавна собственост, на стойност надхвърляща хиляда трилиона гривена ($1= 27, 80 UAH).  Ивелина Ватова", "date": "2019.01.28", "title": "LB.ua (Украйна): Съдът призна Янукович за виновен за  държавна измяна и съучастие във война"}
{"url": "http://www.focus-news.net/news/2019/01/28/2616931/nezavisimaya-gazeta-v-beliya-dom-iskat-da-svalyat-maduro-a-zhaltite-zhiletki-makron.html", "text": "„В Белия дом искат да свалят Мадуро, а  „жълтите жилетки“ – Макрон“. Така започва неделният коментар на  „Независимая газета“  за отминалата седмица. Авторът му, Юрий Паниев, завеждащ отдел „Международна политика“ на вестника, дава сбита картина на отминалите седем дни: В Кремъл Владимир Путин в петък е провел съвещание с членовете на Съвета за сигурност на РФ, на което са обсъдени перспективите за политическото урегулиране на Сирия;държавният глава е информирал неговите членове за разговорите си през седмицата с президента на Турция и премиера на Япония. Макар че срещата с Шиндзо Абе не е довела до видими резултати, отношенията между Москва и Токио не са влошени, първите дипломати на двете страни през февруари ще продължат преговорите, а руският президент и японският премиер ще се срещнат отново по време на срещата на Г20 в Осака.   \r\nНа срещата в Кремъл е обсъдена и още една тема – ситуацията във Венецуела, където вече няколко дни има двама президенти – законният Николас Мадуро и самопровъзгласилият се Хуан Гуайдо, подкрепян от Вашингтон. Потвърдена е позицията на Русия: не е допустимо външна намеса във вътрешната политика на тази страна.   \r\nМеждувременно държавният секретар на САЩ Майк Помпео е назначил като специален представител за Венецуела Елиот Абрамс, „за да помогне на венецуелския народ напълно да възстанови демокрацията и просперитета“. В този смисъл изданието Politico напомнило, че Абрамс е обвиняван в подкрепа на неуспешния военен преврат пак във Венецуела през 2002 година, което доведе до влошаване на отношенията между Каракас и Вашингтон.   \r\nВ петък пак президентът Доналд Тръмп подписа закон за бюджета, който Сенатът и Камарата на представителите бяха приели. Това позволи да се солжи край на най-дългият в историята на САЩ „шътдаун“.  Все пак президентът предупреди, че ако в срок от три седмици Конгресът не отдели средства за строителството на стената, той ще обяви извънредно положение.   \r\nМилиардерът Сорос на Световния икономически форум в Давос предупреди, че студената война между Китай и САЩ може да прерасне в гореща и назова председателя  на КНР Си Дзинпин за опасен противник на демократичните общества. Според него с помощта на изкуствен интелект Китай разработва централизирана база данни, която ще използва алгоритъм, за да се определя дали даден човек представлява заплаха за еднопартийната система.   \r\nВъв Франция „жълтите жилетки“ излязоха на протести за 11 път.  По данни на вътрешното министерство на улиците е имало около 70 000 демонстранти. Прозвучаха призиви за оставката на президента Еманюел Макрон, а полицията се опита да разгони тълпата със сълзотворен газ и вода.   \r\nВ петък гръцкият парламент одобри Договора за преименуване на Македония в Република Северна Македония. Ратификацията на документа открива за Скопие път към НАТО и ЕС. Ратификацията бе предшествана от двудневни бурни дебати в парламентарната Комисия по националната отбрана и международните въпроси. После три дни обсъждаха Договора на пленарни сесии. Депутатите от управляващата СИРИЗА доказваха, че това споразумение е единственото правилно решение, а опозицията нарече сделката предателство спрямо интересите на гърците и даване на възможност за съседната страна официално да се ползва от правото да използва в името си думата „Македония“, принадлежаща преди всичко на гръцката история.   \r\nВ четвъртък стана известно, че международното разследване на убийството на саудитския журналист Джамал Хашоги ще се ръководи от Агне Каламар, специален докладчик на ООН за произволните екзекуции без съдебна присъда. В интервю за Reuters тя съобщи, че на 28 януари заминава за Турция, за да оцени мерките, предприети от Риад и Анкара, както и степента на отговорност на страните и на отделните лица в това престъпление. Изводите и препоръките си Каламар ще представи през Съвета на ООН по правата на човека през юни.    Ивелина Ватова", "date": "2019.01.28", "title": "Независимая газета“: В Белия дом искат да свалят Мадуро, а „жълтите жилетки“ – Макрон."}
{"url": "http://www.focus-news.net/news/2019/01/28/2616932/vedomosti-putin-se-otkaza-da-patuva-do-davos-tazi-godina.html", "text": "Основната причина за отказа на президента Владимир Путин да участва в Световния икономически форум в Давос през 2019-та е „свързана с глобалния контекст и с отношенията между Русия и Запад в съвременния етап“, това е мнението на Андрей Костин,  председател на направление в Банка ВТБ в  специална колонка във вестник  „Ведомости“ .  \r\nТой пише, че възможността за руско участие на „най-високо ниво“ е „твърде сериозно“ обсъждана, но пояснява, че не е говорил с Путин на тази тема и не знае защо точно е прието решение да не пътува.   \r\nВ колонката Костин пише: сега „с лост“ се трошат основни военно-политически и търговско-икономически структури, които са формирали световния порядък след Втората световна война. Договарят се нови правила за устройството на света. По негово мнение политическите лидери на света все още „не са готови и не са способни“. \r\n«Тревога предизвиква фактът, че като се руши доброто старо, никой не предлага дееспособни алтернативи. Нито отделните държави и техните лидери, нито международните организации, включително и Световния икономически форум, днес нямат ясна визия за общото бъдеще“, пише Костин.  Ивелина Ватова", "date": "2019.01.28", "title": "„Ведомости“: Путин се отказа да пътува до Давос тази година."}
{"url": "http://www.focus-news.net/news/2019/01/28/2616935/varna-predlaga-se-uvelichenie-na-tsenite-na-vhodnite-bileti-za-gradskiya-zoopark.html", "text": "Увеличение в цените на входните билети в градския Зоопарк във Варна предлага ръководството на атракциона. Предложението трябва да бъде утвърдено на заседание на Общинския съвет. Това каза за  Радио „Фокус“ – Варна  директорът на зоокъта Иванка Стоянова. Както и досега децата на възраст до 3 години ще продължат да влизат безплатно. Билети ще заплащат само техните придружители. Според предложението, цената за посещение от деца на възраст от 3 до 7 години, трябва да бъде увеличена от 0,50 лв. на 1.00 лев. Учениците на възраст от 7 до 18 години, както и пенсионерите, ще плащат по 2.00 лева, вместо както досега по 1.00 лев. Цената за лица над 18 години също ще се увеличи двойно и след утвърждаването трябва да е в размер на 3.00 лева. Ръководството на зоопарка предлага и въвеждането на нови отстъпки в цените. Така например, семействата с деца, ще могат да ползват пакетен билет на цена от 6.00 лева. Входът при групови посещения на ученици и пенсионери ще е 1.00 лев. При посещение до 10 минути в контактната зона за общуване с безопасни за посетителите животни, ще се плаща по 2.00 лева на човек. За да стане факт новата ценова листа трябва да бъдат нанесени промени в Приложение № 2 на Наредбата за определяне и администриране на местните такси и цени на услуги на територията на Общината. За последно цените на входните билети в зоопарка са променяни през 2012 година. Новите предложения са мотивирани с необходимостта звеното да функционира нормално и да изпълнява основните си функции – опазване на генофонда на дивите животни, повишаване на екологичното образование, възпитание в уважение към природата и любов към животните. Преди да бъде гласувано на сесия на градския парламент, решението трябва да бъде утвърдено и от ресорните комисии. Днес точката е заложена за разглеждане в дневния ред на правната комисия. През тази година в атракциона ще бъдат инвестирани 1.2 млн. лева в модернизации и реконструкции на отделните сектори. Те ще включват подмяна на бетонни елементи и заграждения, изграждане на по-добра за животните среда с естествени материали. \r\nДиана СТОЕВА", "date": "2019.01.28", "title": "Варна: Предлага се увеличение на цените на входните билети за градския зоопарк"}
{"url": "http://www.focus-news.net/news/2019/01/28/2616938/vzglyad-vav-velikobritaniya-analizirat-posleditsite-ako-na-vlast-v-ukrayna-doyde-proruski-kandidat.html", "text": "В Камарата на общините в британския парламент допускат, че конфликтът в Донбас може да се реши по-скоро, ако на предстоящите президентски избори в Украйна властта попадне в ръцете на кандидат, който е благоразположен към Русия, пише всекидневникът  „Взгляд“ . Неговата информация се основава на доклад, изготвен от специалисти в библиотеката на Долната камара. \r\nАвторите изразяват съмнение, че някога Украйна ще може да си върне Крим. „Но по отношение на Донбас ситуацията е друга, тя не е толкова ясна, но във всеки случай преговорите по-скоро ще се затягат. Само нов и по-дружелюбно настроен към Русия украински президент, който е готов да се откаже от прозападния курс, ще разреши спора».  \r\nТе са на мнение, че ако има втори тур, „възможен е неочакван обрат“, особено ако „проруски президент“ обещае да приключи с конфликта в Донбас и с „болезнените пазарни реформи“.  Според тях най-популярният кандидат за президент в момента е Юлия Тимошенко. Всички други, включително и Петро Порошенко, са „далече назад“.  \r\nСпоред британските анализатори политиката на Тимошенко е „националистическа и популистка“. По тяхно мнение нужен е „кандидат, който по-слабо провежда реформите, препоръчвани от ЕС и МВФ“.  \r\nПо последни данни лидер по рейтинг като президентски кандидат продължава да е Юлия Тимошенко. Втори е комикът Владимир Зеленский, а на трето  Юрий Бойко, съпредседател на „Опозиционна платформа:За живот“. Сегашният президент Петро Порошенко преминал с една позиция назад – от четвърто на пето място.  Ивелина Ватова", "date": "2019.01.28", "title": "Взгляд“: Във Великобритания анализират последиците, ако на власт в Украйна дойде проруски кандидат."}
{"url": "http://www.focus-news.net/news/2019/01/28/2616939/plovdiv-dokumentalnata-izlozhba-bezpredelniyat-kosmos-na-choveshkiya-um-shte-bade-predstavena-v-doma-na-kulturata.html", "text": "Фондация „Визия за научен и технологичен растеж“, съвместно с Държавна агенция „Архиви“ организират документална изложба „Безпределният космос на човешкия ум“. Това съобщиха за  Радио „Фокус“- Пловдив  от Община Пловдив. Изложбата е посветена на живота и делото на проф. Виден Табаков – българинът, който се включва в екипа на Вернер фон Браун и допринася за кацането на Нийл Армстронг на Луната и за развитието на космическата програма на САЩ. Тя ще бъде открита на 28 януари (понеделник) в 16.00 часа в Дома на културата „Борис Христов“ , фоайе на ет.2  и ще бъде експонирана до 3 март. Събитието се осъществява със съдействието на Община Пловдив. Фондацията „Визия за научен и технологичен растеж“ прехвърли негови документи от Университета Синсинати, САЩ в Държавна агенция „Архиви“, и работи по създаване на фонд за стипендии за студенти на негово име и организиране на курсове за STEAM. Проф. Виден Табаков е ключова фигура в реализацията на американската космическа програма, който допринася за провеждането на първия космически полет на хора до Луната, участвайки съществено в разработването на ракетите „Сатурн“. Неговите изследвания са изключително важни за авиацията и за енергийните инсталации. Проф. Табаков е организирал и оглавявал дълги години Graduate School of the University of Cincinnati, където е имал 300 успешни докторанти по аерокосмическо инженерство и инженерна механика. Между неговите изявени докторанти и сътрудници е Нийл Армстронг, който пръв стъпва на Луната. Самият Армстронг е бил професор по аерокосмическо инженерство в отдела на Табаков в Университета в Синсинати и става негов неразделен приятел. Проф. Виден Табаков работи САЩ, където развива блестяща академична кариера. Той има много важна роля в програмата „Аполо“. Когато тя стартира, се оказва, че сплавите, които се използват за ракетните двигатели, не могат да издържат на високите температури. Затова ръководителят на програмата Вернер фон Браун, който е бил член на научно жури на докторантурата на проф. Табаков, привлича към екипа на „Аполо“ българския учен. Виден Табаков разработва необходимите високотехнологични сплави и дава конструктивните решения, които позволяват ракетата да издържи на изключително високите температури, развиващи се при космически полет. Лабораторията, в която е работил в Университета в Синсинати, e наречена на името на проф. Виден Табаков през 2009 г. Въпреки че работи в една строго секретна сфера, проф. Табаков има над 400 публикации в едни от най-авторитетните световни научни издания. През 2014 г. проф. Виден Табаков бе обявен за почетен професор на НАСА. Табаков е един от малкото натурализирани в Страната на неограничените възможности европейци, на които се оказва такава чест. Той е един от хората, които наистина ни карат да се чувстваме горди, че сме българи. Виден Табаков е роден през 1919 г. във видинското село Стакевци. Човек с необикновена съдба, пълен с премеждия живот, той напуска този свят на 95 годишна възраст през 2015 година.", "date": "2019.01.28", "title": "Пловдив: Документалната изложба „Безпределният космос на човешкия ум“ ще бъде представена в Дома на културата"}
{"url": "http://www.focus-news.net/news/2019/01/28/2616928/telma-makedoniya-vmro-dpmne-iska-predsrochni-parlamentarni-izbori-i-ostavka-na-zaev.html", "text": "Опозиционната ВМРО-ДПМНЕ ще настоява за оставка на премиера Зоран Заев, формиране на служебно правителство и предсрочни парламентарни избори заедно с президентските,  информира скопският телевизионен канал  Телма .  \r\nНа заседание на Централния комитет на партията е решено в понеделник депутатите от коалиция “За по-добра Македония\" да внесат в канцеларията на парламента такова искане.  \r\nМицкоски не е разкрил обаче какво следва, ако то не бъде прието. Според него все пак едни предсрочни общи избори няма да се пречка за реформи. Той твърди, че за реформи има време.   \r\nОт управляващата СДСМ са отговорили, че тя е партията, която донесе на Македония исторически успех. Така, че когато и да се проведат изборите – и за президент, и за парламент, тя ще спечели голяма победа. От нея са пояснили, че влизането в НАТО и растежът на заплатите са фактори, които плашат антизападно настроеният Християн Мицкоски, и са го посъветвали “след поражението си на следващите избори да мисли за собствената си оставка. Правителството тръгва на икономически поход, при който най-важни са интересите на гаржданите, а не на Мицкоски”. Своя кандидат за президент СДСМ ще избере на конгреса си на 3 март.   \r\nОт ВМРО-ДПМНЕ обявиха, че имат двамата кандидати за участие в президентската надпревара. Освен депутатът Влатко Гьорче вторият кандидат не е много известен -  професор Трайко Славевски се казва и досега не е заявил ясно дали наистина ще участва в кампанията от името на ВМРО-ДПМНЕ.  Ивелина Ватова", "date": "2019.01.28", "title": "Телма (Македония): ВМРО-ДПМНЕ иска предсрочни парламентарни избори и оставка на Заев"}
{"url": "http://www.focus-news.net/news/2019/01/28/2616934/the-times-loyalistite-zaplashvat-da-izostavyat-tereza-mey-v-imeto-na-mek-brekzit.html", "text": "Консерваторите, които подкрепиха плана на премиера за Брекзит, когато той беше категорично отхвърлен по-рано през януари, сега се канят да я изоставят и да настояват за по-меко споразумение, ако в понеделник парламентът блокира излизане от ЕС без сделка, пише в днешния си брой  The Times . \r\nДепутатите, които са лоялни в момента към министър-председателя на Великобритания, ще подкрепят алтернативни проекти за напускане на Евросъюза, ако предложението на бившия лейбъристки министър Ивет Купър постигне отлагане на датата за напускане.   \r\nЕдин от тях, който преди две седмици гласува за сделка, заяви, че те не могат да си позволят повече да изчакват Мей да се опитва да постигне нови отстъпки по ирландския предпазен механизъм. Тази група мобилизира усилията си за един по-мек Брекзит. “Още колко дълго трябва да чакаме?“, питат те.  Ивелина Ватова", "date": "2019.01.28", "title": "The Times: Лоялистите заплашват да изоставят Тереза Мей в името на „мек“ Брекзит"}
{"url": "http://www.focus-news.net/news/2019/01/28/2616940/veliko-tarnovo-oblastta-se-narezhda-na-18-to-myasto-v-stranata-po-razmer-na-prekite-chuzhdestranni-investitsii.html", "text": "Област Велико Търново се нарежда на 18-то място в страната по размер на преките чуждестранни инвестиции. Това сочат данни на Териториално статистическо бюро – Север, Отдел „Статистически изследвания – Велико Търново“ за 2017 година. От институцията уточниха за Радио „Фокус“ – Велико Търново, че преките чуждестранни инвестиции в предприятията от нефинансовия сектор към 31.12.2017 година за област Велико Търново възлизат на 134 млн. евро, което е с 9.1% по-малко в сравнение с 2016 година. Техният дял в общия размер за страната е 0.5% и съответно 13.1% в рамките на Северен централен район. През 2017 година най-голяма е стойността на направените чуждестранни инвестиции в промишлеността „Добивна, преработваща и друга промишленост; доставяне на води; канализационни услуги, управление на отпадъци и възстановяване” – 72.7 млн. евро, и в сектора на „Професионални дейности и научни изследвания; административни и спомагателни дейности” – 39.6 млн. евро. Тези две дейности заедно формират 83.7% от общия обем на преките чуждестранни инвестиции, а относителният им дял нараства общо със 7.6 пункта спрямо предходната година. \r\nНадежда КРЪСТЕВА", "date": "2019.01.28", "title": "Велико Търново: Областта се нарежда на 18-то място в страната по размер на преките чуждестранни инвестиции"}
{"url": "http://www.focus-news.net/news/2019/01/28/2616941/pregled-na-nyakoi-osnovni-temi-v-ruskiya-pechat-agentsiya-fokus.html", "text": "„В Белия дом искат да смъкнат Мадуро, а  „жълтите жилетки“ – Макрон“, така започва   неделният коментар на  „Независимая газета“  за отминалата седмица. Авторът му, Юрий Паниев, завеждащ отдел „Международна политика“ на вестника, дава сбита картина на отминалите седем дни: В Кремъл Владимир Путин в петък е провел съвещание с членовете на Съвета за сигурност на РФ, на което са обсъдени перспективите за политическото урегулиране на Сирия;държавният глава е информирал неговите членове за разговорите си през седмицата с президента на Турция и премиера на Япония. Макар че срещата с Шиндзо Абе не е довела до видими резултати, отношенията между Москва и Токио не са влошени, първите дипломати на двете страни през февруари ще продължат преговорите, а руският президент и японският премиер ще се срещнат отново по време на срещата на Г20 в Осака.   \r\nНа срещата в Кремъл е обсъдена и още една тема – ситуацията във Венецуела, където вече няколко дни има двама президенти – законният Николас Мадуро и самопровъзгласилият се Хуан Гуайдо, подкрепян от Вашингтон. Потвърдена е позицията на Русия: не е допустимо външна намеса във вътрешната политика на тази страна.   \r\nМеждувременно държавният секретар на САЩ Майк Помпео е назначил като специален представител за Венецуела Елиот Абрамс, „за да помогне на венецуелския народ напълно да възстанови демокрацията и просперитета“. В този смисъл изданието Politico напомнило, че Абрамс е обвиняван в подкрепа на неуспешния военен преврат пак във Венецуела през 2002 година, което доведе до влошаване на отношенията между Каракас и Вашингтон.   \r\nВ петък пак президентът Доналд Тръмп подписа закон за бюджета, който Сенатът и Камарата на представителите бяха приели. Това позволи да се солжи край на най-дългият в историята на САЩ „шътдаун“.  Все пак президентът предупреди, че ако в срок от три седмици Конгресът не отдели средства за строителството на стената, той ще обяви извънредно положение.   \r\nМилиардерът Сорос на Световния икономически форум в Давос предупреди, че студената война между Китай и САЩ може да прерасне в гореща и назова председателя  на КНР Си Дзинпин за опасен противник на демократичните общества. Според него с помощта на изкуствен интелект Китай разработва централизирана база данни, която ще използва алгоритъм, за да се определя дали даден човек представлява заплаха за еднопартийната система.   \r\nВъв Франция „жълтите жилетки“ излязоха на протести за 11 път.  По данни на вътрешното министерство на улиците е имало около 70 000 демонстранти. Прозвучаха призиви за оставката на президента Еманюел Макрон, а полицията се опита да разгони тълпата със сълзотворен газ и вода.   \r\nВ петък гръцкият парламент одобри Договора за преименуване на Македония в Република Северна Македония. Ратификацията на документа открива за Скопие път към НАТО и ЕС. Ратификацията бе предшествана от двудневни бурни дебати в парламентарната Комисия по националната отбрана и международните въпроси. После три дни обсъждаха Договора на пленарни сесии. Депутатите от управляващата СИРИЗА доказваха, че това споразумение е единственото правилно решение, а опозицията нарече сделката предателство спрямо интересите на гърците и даване на възможност за съседната страна официално да се ползва от правото да използва в името си думата „Македония“, принадлежаща преди всичко на гръцката история.   \r\nВ четвъртък стана известно, че международното разследване на убийството на саудитския журналист Джамал Хашоги ще се ръководи от Агне Каламар, специален докладчик на ООН за произволните екзекуции без съдебна присъда. В интервю за Reuters тя съобщи, че на 28 януари заминава за Турция, за да оцени мерките, предприети от Риад и Анкара, както и степента на отговорност на страните и на отделните лица в това престъпление. Изводите и препоръките си Каламар ще представи през Съвета на ООН по правата на човека през юни.   \r\n*** В Камарата на общините в британския парламент допускат, че конфликтът в Донбас може да се реши по-скоро, ако на предстоящите президентски избори в Украйна властта попадне в ръцете на кандидат, който е благоразположен към Русия, пише всекидневникът  „Взгляд“ . Неговата информация се основава на доклад, изготвен от специалисти в библиотеката на Долната камара. \r\nАвторите изразяват съмнение, че някога Украйна ще може да си върне Крим. „Но по отношение на Донбас ситуацията е друга, тя не е толкова ясна, но във всеки случай преговорите по-скоро ще се затягат. Само нов и по-дружелюбно настроен към Русия украински президент, който е готов да се откаже от прозападния курс, ще разреши спора».  \r\nТе са на мнение, че ако има втори тур, „възможен е неочакван обрат“, особено ако „проруски президент“ обещае да приключи с конфликта в Донбас и с „болезнените пазарни реформи“.  Според тях най-популярният кандидат за президент в момента е Юлия Тимошенко. Всички други, включително и Петро Порошенко, са „далече назад“.  \r\nСпоред британските анализатори политиката на Тимошенко е „националистическа и популистка“. По тяхно мнение нужен е „кандидат, който по-слабо провежда реформите, препоръчвани от ЕС и МВФ“.  \r\nПо последни данни лидер по рейтинг като президентски кандидат продължава да е Юлия Тимошенко. Втори е комикът Владимир Зеленский, а на трето  Юрий Бойко, съпредседател на „Опозиционна платформа:За живот“. Сегашният президент Петро Порошенко преминал с една позиция назад – от четвърто на пето място. \r\n  *** Основната причина за отказа на президента Владимир Путин да участва в Световния икономически форум в Давос през 2019-та е „свързана с глобалния контекст и с отношенията между Русия и Запад в съвременния етап“, това е мнението на Андрей Костин,  председател на направление в Банка ВТБ в  специална колонка във вестник  „Ведомости“ .  \r\nТой пише, че възможността за руско участие на „най-високо ниво“ е „твърде сериозно“ обсъждана, но пояснява, че не е говорил с Путин на тази тема и не знае защо точно е прието решение да не пътува.   \r\nВ колонката Костин пише: сега „с лост“ се трошат основни военно-политически и търговско-икономически структури, които са формирали световния порядък след Втората световна война. Договарят се нови правила за устройството на света. По негово мнение политическите лидери на света все още „не са готови и не са способни“. \r\n«Тревога предизвиква фактът, че като се руши доброто старо, никой не предлага дееспособни алтернативи. Нито отделните държави и техните лидери, нито международните организации, включително и Световния икономически форум, днес нямат ясна визия за общото бъдеще“, пише Костин. \r\n*** Милиард и 600  милиона щатски долара са загубите за столицата на САЩ и нейните близки околности от най-дългото в историята на страната прекъсване на работата на федералните институции. За това е съобщил в неделния си брой The Washington Post, информира руският всекидневник  „Известия“ .  \r\nОсвен това икономистите са на мнение, че по имиджа на града и на федералното правителство са нанесени неотстраними рани, предава агенция ТАСС, цитирана също от „Известия“. \r\nМоралният дух на държавните служители е подкопан, а в очите на бизнес обществото на страната правителството изглежда ненадеждно като партньор и работодател.   \r\nНа 22 декември американското правителство частично преустанови работа заради нежеланието на депутатите демократи в Конгреса да отделят средства от бюджета за изграждане на стената по границата с Мексико. Без финансиране се оказаха девет министерства с 800 хиляди сътрудници, от които 380 хиляди бяха принудени да излязат в неплатен отпуск.   \r\nНа 24 януари стана известно, че държавните служители, които останаха на работа без заплащане, масово отказват да се явяват на работните си места. \r\nНа 26 януари беше постигната договореност за временно прекратяване на спирането на функционирането на правителствените институции, станало известно като „шътдаун“.", "date": "2019.01.28", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/28/2616936/the-telegraph-glavnata-rolya-na-filip-mey-v-grazhdanskata-voyna-na-dauning-striyt-za-brekzit.html", "text": "За главната роля на Филип Мей по време на гражданската война, която Даунинг Стрийт води за Брекзит и за митническите спирачки, пише в днешния си брой  The Telegraph .  \r\n Когато през януари сделката на Тереза Мей за Брекзит преживя най-голям парламентарен провал, известен в историята на британския парламент, нейният съпруг Филип наблюдаваше развоя на събитията от галерията.   \r\nПрез последните две седмици той пое една от главните роля по време на вътрешната за правителството битка, която може да определи бъдещия път на сегашния британски премиер и изхода от Брекзит.   \r\nСлед опустошителния неуспех, кабинетът и Даунинг Стрийт се оказаха разделени на два лагера.  Ивелина Ватова", "date": "2019.01.28", "title": "The Telegraph: Главната роля на Филип Мей в гражданската война на Даунинг Стрийт за Брекзит"}
{"url": "http://www.focus-news.net/news/2019/01/28/2616933/the-guardian-huan-guaydo-venetsuela-ima-shans-da-ostavi-haosa-zad-garba-si.html", "text": "Опозиционният лидер, който през изминалата седмица се провъзгласи за десния временен президент на Венецуела, отхвърли страховете за възможен въоръжен конфликт и  заяви, че неговата икономически съсипана нация преживява „почти магичен момент“, като отново възражда волята си да търси демокрацията. Това той заявява в едно от първите си интервюта, което е дал специално за британския  The Guardian . \r\nГуайдо  казва, че „се е заел“ с отстраняването на Николас Мадуро от властта и слагане край на хуманитарната криза, която предизвика най-голямата емиграция в историята на съвременна Латинска Америка.  Според него комбинацията от международна подкрепа, единство на опозицията и съживена народна енергия означава, че Венецуела в момента притежава уникалния шанс „да остави хаоса зад гърба си“.   \r\n“Безсилието се превърна в надежда. Хората са жадни отново да имат мечти … ние се събудихме от кошмара, който ни пречеше да имаме нови мечти, да мечтаем за бъдещето, да мечтаем за страната си, да мечтаем не за онова, което бяхме, а за онова, което можем да бъдем“, казва 35-годишният политик.   \r\nВъпреки целия си оптимизъм, пред него се издигат редица въпроси – за съмишлениците, които Гуайдо е избрал по пътя към избавлението на Венецуела. Основният му международен поддръжник е Доналд Тръмп, който в петък посочи за свой специален пратеник във Венецуела един неоконсерватор, обвиняван, че е оказвал помощ при скритото финансиране на контрите в Никарагуа. Друг ключов регионален поддръжник е десният президент на Бразилия Жаир Болсонаро, известен с враждебното си отношение към правата на човека и любовта си към диктатурата.   \r\nДо началото на 2019-та година малко известен депутат, Гуайдо влезе в полезрението на все по-засилващата се домашна и геополитическа буря като в „око на ураган“, след като обяви в сряда, че именно той е легитимният временен президент на Венецуела. Той се аргументира с „узурпацията“ на властта от Мадуро при последните избори и с член от конституцията на Венецуела, които му позволяват да претендира за временно ръководство, ако президентската институция се „оваканти“.   Ивелина Ватова", "date": "2019.01.28", "title": "The Guardian: Хуан Гуайдо: Венецуела има шанс да остави хаоса зад гърба си"}
{"url": "http://www.focus-news.net/news/2019/01/28/2616937/the-daily-express-kray-na-tazi-ludost-narechena-brekzit.html", "text": "ЕС и Обединеното кралство могат да избегнат всеки финансов хаос с едно просто споразумение, пише  в деншния брой на  The Daily Express  Роджър Бутл, председател на независимия макроикономически изследователски мозъчен тръст Capital Economics. Според него има начин да се избегне финансовата бъркотия, ако Великобритания напусне ЕС без сделка на 29 март. Той предлага двете страни да подпишат временно споразумение, според което не трябва да налагат мита на вноса и износа си, докато не  договорят нови договорености за свободна търговия. Тези правила ще бъдат разработени според принципите на Световната търговска организация. Водещият британски икономист  пита правителството защо до този момент не е предложило този вариант на Брюксел.    \r\n66-годишният евроскептик обяснява, че на всяка цена трябва да се избегне отлагане на сделката по Брекзит, тъй като това само ще засили несигурност, която вече обхваща бизнесите в цялата страна, ще изостри негативните настроения сред обществото.  Ивелина Ватова", "date": "2019.01.28", "title": "The Daily Express: Край на тази лудост, наречена Брекзит"}
{"url": "http://www.focus-news.net/news/2019/01/28/2616942/pregled-na-mezhdunarodnite-novini-do-6-chasa-agentsiya-fokus.html", "text": "С думите „ очите на страха са големи“, в телевизионната програма „Москва. Кремль. Путин“ прес-секретарят на руския президент Дмитрий Песков опроверга информацията, че Русия е изпратила във Венецуела хора, които да се грижат за охраната на президента на страната Николас Мадуро, предава  ТАСС .   \r\n\"Разбира се, че не \", е отговорът на Песков, когато журналистите са го попитали дали потвърждава изпращането на „руски бойци“ във Венецуела за охраната на Мадуро, нещо, което по-рано бяха съобщили редица медии. \r\n*** В неделя властите в Каракас  са изразили съжаление, че страни, членки на Европейския съюз, са се подали на натиска, упражнен от САЩ, които не признават легитимно избраното правителство на Боливарската република, предава  ТАСС .   \r\nВ събота премиерът на Испания Педро Санчес, президентът на Франция Еманюел Макрон, представителя на правителството на Германия Мартина Фитц, както и външните министри на Великобритания и Нидерландия, съответно Джеръми Хант и Стеф Блок, заявиха, че страните им признават лидера на опозицията Хуан Гуайдо за временен президент. В същия ден Върховният комисар на ЕС по международните въпроси и политиката за сигурност Федерика Могерини заяви, че ЕС ще признае Хуан Гуайдо за временен президент на Венецуела, ако Каракас не обяви извънредни избори съгласни член 233 от конституцията на Боливарската република.   \r\n\"Венецуела решително не приема декларацията на ЕС от 26 януари, която свидетелства за неговото решение да се присъедини към заговор, организиран от правителството на САЩ, тъй като се отчита опитът да се предявява ултиматум към Венецуела в стила на колониалните държави“, се казва в изявление, публикувано на сайта на венецуелското външно министерство. „Венецуела съжалява, че Европейският съюз не намери смелост да се противопостави на натиска от страна на правителството на САЩ \". \r\nВластите в Каракас припомнят, че „легитимността и конституционността на изборния процес, на институциите и на властта във Венецуела в никакъв случай не зависят от признанията, разсъжденията и позицията на което и да е чуждо правителство, затова и подобни високомерни искания няма да имат никакъв ефект“. \r\n*** Прессекретарят на руския президент Дмитрий Песков обяви главната цел в преговорите с Япония, предава агенция  РИА Новости .   \r\n\"Основната ни задача е не какво да дадем или какво да получим, а да подпишем мирен договор \". Това Песков е обявил в неделната програма \"Москва. Кремль. Путин\" на телевизионния канал „Русия1\". Така ще се сложи край на Втората световна война. Песков е определил Япония като много важен партньор. \r\nСпоред него едно от най-съществените препятствия в преговорите е подкрепата от японска страна на антируските санкции. В същото време обаче Кремъл отчита и големия скок в развитието на двустранните отношения между Русия и Япония.  \r\nПреди това японските медии съобщиха, че по думите на премиера Шиндзо Абе възможно е мирното съглашение с Русия да се подпише, ако Кремъл се съгласи да предаде на Токио островите Хабомаи и Шикотан. Абе е заявил, че Япония претендира за Южните Курили, но той самият възнамерява да предложи на Русия двете страни взаимно да се откажат от компенсации. \r\nСлед това изказване на Шиндзо Абе в руското външно ведомство са извикали японския посланик Тоехису Кодзуки и са му напомнили, че подобни изявления грубо изкривяват постигнатите между Москва и Токио договорености.   \r\nДиалогът между Москва и Токио е помрачен от липсата на мирен договор.   \r\nЯпония претендира за четирите острова от Южните Курили, като се позовава на двустранния Трактат за търговията и границите от 1855 година. При това Токио настоява връщането им да се превърне в условие за подписване на мирния договор, който двете държави не са сключили след края на Втораната световна война.   \r\nПрез 1956 година СССР и Япония подписват Съвместна декларация, в която Москва се съгласява да разглежда възможността за предаване на два от островите, но след сключване на мирен договор. Така СССР разчита с документа да сложи край на спора, докато Япония вижда в него само част от цялостното разрешаване на проблема. Преговорите, които се водят след това, завършват без успех.   \r\nМосква настоява да се отчита фактът, че Южните Курили влизат в състава на СССР след Втората световна война и никой не може да подлага на съмнение руския суверенитет над тях, тъй като той има и съответната международно-правна рамка.   \r\nПрез ноември 2018-та сред срещата Путин-Абе двете страни се обявиха за ускоряване на преговорите по мирния договор и по въпроса с Курилите. Като основа те пиреха Декларацията от 1956 година, което беше оценено като сериозна отстъпка от страна на Токио.  \r\n*** Групировката „Ислямска държава“ е поела отговорността за двойната бомбена атака срещу католическа църква в южнофилипински остров, предава  AFP .  \r\nСлед нападението има поне 18 убити, по данни от SITE Intelligence Group, американска компания, занимаваща се мониторинг на активностите на джихадистите.  \r\nСпоред съобщение на групировката двама камикадзета с експлозивни колани в неделя са се взривил в църквата и на паркинга й в една от крепостите на ислямистките бойци в страната.  \r\nМнозинството от населението на Филипините изповядва католическата вяра.  \r\n*** Опозиционната ВМРО-ДПМНЕ ще настоява за оставка на премиера Зоран Заев, формиране на служебно правителство и предсрочни парламентарни избори заедно с президентските,  информира скопският телевизионен канал  Телма .  \r\nНа заседание на Централния комитет на партията е решено в понеделник депутатите от коалиция “За по-добра Македония\" да внесат в канцеларията на парламента такова искане.  \r\nМицкоски не е разкрил обаче какво следва, ако то не бъде прието. Според него все пак едни предсрочни общи избори няма да се пречка за реформи. Той твърди, че за реформи има време.   \r\nОт управляващата СДСМ са отговорили, че тя е партията, която донесе на Македония исторически успех. Така, че когато и да се проведат изборите – и за президент, и за парламент, тя ще спечели голяма победа. От нея са пояснили, че влизането в НАТО и растежът на заплатите са фактори, които плашат антизападно настроеният Християн Мицкоски, и са го посъветвали “след поражението си на следващите избори да мисли за собствената си оставка. Правителството тръгва на икономически поход, при който най-важни са интересите на гаржданите, а не на Мицкоски”. Своя кандидат за президент СДСМ ще избере на конгреса си на 3 март.   \r\nОт ВМРО-ДПМНЕ обявиха, че имат двамата кандидати за участие в президентската надпревара. Освен депутатът Влатко Гьорче вторият кандидат не е много известен -  професор Трайко Славевски се казва и досега не е заявил ясно дали наистина ще участва в кампанията от името на ВМРО-ДПМНЕ. \r\n*** Над 10 000 парижани са излезли на улиците в неделя, за да участват в протест срещу насилието на „жълтите жилетки“ по време на антиправителаствените демонстрации от последните 11 седмици, предава  AFP .   \r\nОт средата на ноември президентът Макрон предлага отстъпки и дебат, за да се прекратят седмичните протести, които обикновено завършват със сблъсъци в полицията и се превърнаха в най-сериозното предизвикателство за неговото управление.  \r\nПод дъжда, изсипал се в Париж, е бил организиран марш от Плас дьо Насион до площада на Бастилията, като някои са пеели „Да на демокрацията, Не на революцията“ и са развявали френски и европейски знамена.   \r\nДвижението „червените шалове“ е центристка инициатива, замислена от един инженер от Тулуза, изплашен от прояви на крайно насилие от страна на някои „жълти жилетки“. Мнозина от участниците заявяват, че не са против техните искания за по-голяма подкрепа за бедните във Франция, но са уморени от сблъсъците и разрушенията, с които са белязани техните протести.    \r\n*** Депутатите от опозиционната ВМРО-ДПМНЕ в понеделник ще искат разпускане на сегашния парламент в Скопие и предсрочни парламентарни избори, които да се проведат заедно с президентските. Това решение е прието на заседание в неделя след обед на Централния комитет на партията, информира от интернет страницата си македонската медия  Sitel . \r\nПредседателят на парламента в Скопие Талат Джафери вече обяви, че датата за президентските избори ще се уточни най-късно до 8 февруари. Според него първият тур ще е на 22 април, а за втория, в който евентуално биха се включили и парламентарните, се предлага 5 май. За да се спази законът обаче дата преди 12 май не може да се насрочи, а премиерът Заев би трябвало да подаде оставка най-късно до 1 февруари, тъй като от понеделник, 28 февруари до 5 май има само 97 дни.  \r\n***  Взрив е избухнал в пристанище Ла Гуайра, на север от венецуелската столица Каракас. За това пише руския вестник  „Известия“ , като се позовава на информация от неделното издание на вестник El Nacional. \r\nПожарникари вече гасят избухналия след взрива огън.  \r\nДо момента причините за инцидента остават неизвестни. Няма информация и за пострадали.", "date": "2019.01.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/28/2616943/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Консерваторите, които подкрепиха плана на премиера за Брекзит, когато той беше категорично отхвърлен по-рано през януари, сега се канят да я изоставят и да настояват за по-меко споразумение, ако в понеделник парламентът блокира излизане от ЕС без сделка, пише в днешния си брой  The Times . \r\nДепутатите, които са лоялни в момента към министър-председателя на Великобритания, ще подкрепят алтернативни проекти за напускане на Евросъюза, ако предложението на бившия лейбъристки министър Ивет Купър постигне отлагане на датата за напускане.   \r\nЕдин от тях, който преди две седмици гласува за сделка, заяви, че те не могат да си позволят повече да изчакват Мей да се опитва да постигне нови отстъпки по ирландския предпазен механизъм. Тази група мобилизира усилията си за един по-мек Брекзит. “Още колко дълго трябва да чакаме?“, питат те. \r\n*** Опозиционният лидер, който през изминалата седмица се провъзгласи за десния временен президент на Венецуела, отхвърли страховете за възможен въоръжен конфликт и  заяви, че неговата икономически съсипана нация преживява „почти магичен момент“, като отново възражда волята си да търси демокрацията. Това той заявява в едно от първите си интервюта, което е дал специално за британския  The Guardian . \r\nГуайдо  казва, че „се е заел“ с отстраняването на Николас Мадуро от властта и слагане край на хуманитарната криза, която предизвика най-голямата емиграция в историята на съвременна Латинска Америка.  Според него комбинацията от международна подкрепа, единство на опозицията и съживена народна енергия означава, че Венецуела в момента притежава уникалния шанс „да остави хаоса зад гърба си“.   \r\n“Безсилието се превърна в надежда. Хората са жадни отново да имат мечти … ние се събудихме от кошмара, който ни пречеше да имаме нови мечти, да мечтаем за бъдещето, да мечтаем за страната си, да мечтаем не за онова, което бяхме, а за онова, което можем да бъдем“, казва 35-годишният политик.   \r\nВъпреки целия си оптимизъм, пред него се издигат редица въпроси – за съмишлениците, които Гуайдо е избрал по пътя към избавлението на Венецуела. Основният му международен поддръжник е Доналд Тръмп, който в петък посочи за свой специален пратеник във Венецуела един неоконсерватор, обвиняван, че е оказвал помощ при скритото финансиране на контрите в Никарагуа. Друг ключов регионален поддръжник е десният президент на Бразилия Жаир Болсонаро, известен с враждебното си отношение към правата на човека и любовта си към диктатурата.   \r\nДо началото на 2019-та година малко известен депутат, Гуайдо влезе в полезрението на все по-засилващата се домашна и геополитическа буря като в „око на ураган“, след като обяви в сряда, че именно той е легитимният временен президент на Венецуела. Той се аргументира с „узурпацията“ на властта от Мадуро при последните избори и с член от конституцията на Венецуела, които му позволяват да претендира за временно ръководство, ако президентската институция се „оваканти“. \r\n*** ЕС и Обединеното кралство могат да избегнат всеки финансов хаос с едно просто споразумение, пише  в деншния брой на  The Daily Express  Роджър Бутл, председател на независимия макроикономически изследователски мозъчен тръст Capital Economics. Според него има начин да се избегне финансовата бъркотия, ако Великобритания напусне ЕС без сделка на 29 март. Той предлага двете страни да подпишат временно споразумение, според което не трябва да налагат мита на вноса и износа си, докато не  договорят нови договорености за свободна търговия. Тези правила ще бъдат разработени според принципите на Световната търговска организация. Водещият британски икономист  пита правителството защо до този момент не е предложило този вариант на Брюксел.    \r\n66-годишният евроскептик обяснява, че на всяка цена трябва да се избегне отлагане на сделката по Брекзит, тъй като това само ще засили несигурност, която вече обхваща бизнесите в цялата страна, ще изостри негативните настроения сред обществото. \r\n*** За главната роля на Филип Мей по време на гражданската война, която Даунинг Стрийт води за Брекзит и за митническите спирачки, пише в днешния си брой  The Telegraph .  \r\n Когато през януари сделката на Тереза Мей за Брекзит преживя най-голям парламентарен провал, известен в историята на британския парламент, нейният съпруг Филип наблюдаваше развоя на събитията от галерията.   \r\nПрез последните две седмици той пое една от главните роля по време на вътрешната за правителството битка, която може да определи бъдещия път на сегашния британски премиер и изхода от Брекзит.   \r\nСлед опустошителния неуспех, кабинетът и Даунинг Стрийт се оказаха разделени на два лагера.", "date": "2019.01.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/28/2616927/sitel-makedoniya-deputatite-ot-vmro-dpmne-shte-iskat-predsrochni-parlamentarni-izbori.html", "text": "Депутатите от опозиционната ВМРО-ДПМНЕ в понеделник ще искат разпускане на сегашния парламент в Скопие и предсрочни парламентарни избори, които да се проведат заедно с президентските. Това решение е прието на заседание в неделя след обед на Централния комитет на партията, информира от интернет страницата си македонската медия  Sitel . \r\nПредседателят на парламента в Скопие Талат Джафери вече обяви, че датата за президентските избори ще се уточни най-късно до 8 февруари. Според него първият тур ще е на 22 април, а за втория, в който евентуално биха се включили и парламентарните, се предлага 5 май.  \r\nЗа да се спази законът обаче дата преди 12 май не може да се насрочи, а премиерът Заев би трябвало да подаде оставка най-късно до 1 февруари, тъй като от понеделник, 28 февруари до 5 май има само 97 дни.   Ивелина Ватова", "date": "2019.01.28", "title": "Sitel (Македония): Депутатите от ВМРО-ДПМНЕ ще искат предсрочни парламентарни избори"}
{"url": "http://www.focus-news.net/news/2019/01/28/2616944/sport-parva-frenska-pobeda-za-svetovnata-kupa-po-biatlon.html", "text": "Кентен Фийон Майе спечели масовия старт на 15 километра, свали всички мишени и финишира първи за 34 минути 39 секунди в италианския зимен курорт   Антхолц-Антерселва. Така той постигна първа победа за Световната купа по биатлон и изпревари Йоханес Тингес Бьо  от Норвегия, който е лидер в генералното класиране за сезона с 836 точки. \r\nОт българските биатлонисти най-напред е Красимир Анев - на 36-то място със 131 точки.", "date": "2019.01.28", "title": "Спорт: Първа френска победа за Световната купа по биатлон"}
{"url": "http://www.focus-news.net/news/2019/01/28/2616945/api-vremenno-dvizhenieto-se-osashtestvyava-samo-v-izprevarvashtata-lenta-pri-km-80-v-posoka-sofiya-na-am-trakiya-poradi-patnotransportno-proizshestvie.html", "text": "Временно движението се осъществява само в изпреварващата лента при км 80 в посока София на АМ \"Тракия\" поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2019.01.28", "title": "АПИ: Временно движението се осъществява само в изпреварващата лента при км 80 в посока София на АМ \"Тракия\" поради пътнотранспортно произшествие"}
{"url": "http://www.focus-news.net/news/2019/01/28/2616947/gd-granichna-politsiya-normalno-se-osashtestvyava-trafikat-na-vsichki-granichni-kontrolno-propuskatelni-punktove.html", "text": "Нормално се осъществява трафикът на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 6.00 ч.", "date": "2019.01.28", "title": "ГД „Гранична полиция“ Нормално се осъществява трафикът на всички гранични контролно-пропускателни пунктове"}
{"url": "http://www.focus-news.net/news/2019/01/28/2616948/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 5° до 5°. Времето над страната е предимно с разкъсана облачност. Слаб вятър духа в областите Търговище, Силистра, Варна, Шумен и Смолян. \r\nПътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м в районите на Оряхово и Крушовица /обл.Враца/; Севлиево; Белотинци /обл. Монтана/; Панагюрски колони; Приморско и Дюлински проход;  \r\n- до 100 м в областите  Плевен, Видин, В.Търново и в районите на пр. „Шипка“. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nДо 28.02.2019 г. е ограничено движението на товарни автомобили над 12 тона по път III – 108 АМ „Струма“ - с. Рибник от км 0+000 до км 2+500  поради ремонтни дейности. Участъкът е сигнализиран с пътни знаци.  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Превала“ - забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Пампорово“ – преминаването е задължително с вериги, забранено е движението на всички МПС над 3,5 т; \r\n- „Рожен“ - отворен за всички МПС;  \r\n- „Вратник“ – забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Петрохан“ – забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДо 29.01.2019 г. движението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асфалтовата настилка. Участъкът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение.  \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 28.01.2019 г. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 28.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 28.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът II-861: Временно движението по път ІІІ-861 Юговско ханче - Лъки се осъществява в една лента поради срутена скална маса. Участъка е сигнализиран с пътни знаци. Срок до 28.01.2019 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 28.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи дървета. Срок до 28.01.2019 г. \r\nПът ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 28.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма.\t \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.28", "title": "Актуална пътна обстановка"}
{"url": "http://www.focus-news.net/news/2019/01/28/2616951/sport-nikola-sarkozi-beshe-na-tribunite-za-dvuboya-pari-sen-zhermen-ren.html", "text": "Късно в неделя вечерта отборът на Пари Сен Жермен постигна нова победа във френската Лига 1. Той победи Рен с 4:1 като домакин в мач от 22-ия кръг на шампионата.  \r\nВ седмата минута Ди Мария откри резултата, в 28-та Нианг го изравни след гол с пета - 1:1. Чрез попадение пак на Ди Мария парижани отново поведоха с 2:1. Седем минути  по-късно Мбапе увеличи разликата на 3:1, а в 71-та Кавани оформи крайния резултат - 4:1. \r\nТака Пари Сен Жермен  води с 56 точки в класирането, а Рен е 10-ти с 30 точки. \r\nСред зрителите на трибуните е бил и Никола Саркози, френски президент от 2007-а до 2012-а година.", "date": "2019.01.28", "title": "Спорт: Никола Саркози беше на трибуните за двубоя Пари Сен Жермен-Рен"}
{"url": "http://www.focus-news.net/news/2019/01/28/2616949/predstoyashti-sabitiya-v-stranata-za-28-yanuari-agentsiya-fokus.html", "text": "***   \r\nОт 10.30 часа президентът Румен Радев и вицепрезидентът Илияна Йотова ще дадат пресконференция по повод втората годишнина от встъпването си в длъжност.  \r\n***   \r\nВ 09.00 часа министърът на здравеопазването Кирил Ананиев ще посети Специализираната болница за активно лечение на онкологични заболявания „Д-р Марко Марков“ – Варна.  От 10.00 часа здравният министър Кирил Ананиев и образователният министър Красимир Вълчев ще присъстват на откриването на Център по интервенционална рентгенология в УМБАЛ „Св. Марина“ – Варна. В 10.45 часа в пресцентъра на УМБАЛ „Св. Марина“ ще се проведе брифинг. \r\n***   \r\nВ 12.30 часа министърът на здравеопазването Кирил Ананиев и министърът на образованието и науката Красимир Вълчев ще присъстват на откриването на реновираното ОУ „Христо Ботев“. Министър Вълчев ще направи изявление след 13.00 часа. По-късно Красимир Вълчев ще бъде в ОУ „Христо Ботев“ в село Камбурово, където е ремонтиран физкултурният салон. Той ще посети и професионалната гимназия по транспорт и лека промишленост в Омуртаг. \r\n***   \r\nОт 13.30 часа ръководството на ПП АБВ ще даде пресконференция в централата на партията на улица „Врабча“ 23. Темите на пресконференцията ще са позицията на ПП АБВ по ситуацията във Венецуела с предложение пред българските институции и провалените две фази от процедурата Open Season на „Булгартрансгаз“.  \r\n***   \r\nОт 14.30 часа в Дома на Европа еврокомисарят Валдис Домбровскис ще проведе диалог с граждани на тема „България по пътя към еврото\". В дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка. \r\n***   \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. , Любомир Д. и др. за безстопанственост в особено големи размери.  \r\n***   \r\nОт 10.00 часа 6 състав на Специализирания наказателен съд ще гледа делото срещу Методи И. за изнудване.  \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 10.00 часа 30 състав на Софийския градски съд ще гледа делото срещу бившия дeпутат Илия Илиев и Иван Тодоров за купуване на гласове.  \r\n***   \r\nВ 11.00 часа в конферентната зала на Руския културно-информационен център (3-и етаж, зала 305) ще се състои презентация на програмата, която дава възможност за получаване на безплатно образование в Русия. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г., Ани И. и др. за образуване и ръководене на организирана престъпна група.  \r\n*** \r\nОт 11.00 часа 4 състав на Специализирания наказателен съд ще гледа делото срещу Даниел Б., Илиян С., Мартин С., Михаил С. и Стелиан Л. за образуване и ръководене на организирана престъпна група.  \r\n*** \r\nОт 13.30 часа 16 състав на Специализирания наказателен съд ще гледа делото срещу Добромир М., Георги А., Петър Я. за образуване и ръководене на организирана престъпна група.  \r\n*** \r\nОт 13.30 часа 10 състав на Специализирания наказателен съд ще гледа делото срещу Никола Б., Билян К. и Любомира И. за образуване и ръководене на организирана престъпна група.  \r\n*** \r\nОт 14.30 часа ІV-А въззивен състав на Софийския градски съд ще гледа делото срещу Емил Джасим и ПИК нюз ЕООД. \r\n***   \r\nОт 18.00 часа в галерия „Академия“ в Националната художествена академия ще бъде открита изложба с творби от колекцията на Софийския университет „Св. Климент Охридски”. \r\n***   \r\nОт 18.00 часа  в Мраморно фоайе на Столична библиотека  ще бъде представена стихосбирката „Миг като вечност“.  \r\n*** \r\nОт 19.00 часа в кино „Люмиер Лидл“ ще се състои прожекция на филма „Бохемска рапсодия“. \r\n*** \r\nВ 11.00 часа в сградата на общината кметът д-р Емил Караиванов ще даде редовна пресконференция. \r\n***   \r\nОт 11.00 часа в клуба на ПП ГЕРБ на ул. „Г. Бенковски”, народният представител от Таня Петрова организира приемна за граждани. \r\n***  \r\nОт 10.00 часа в пресклуба на БТА ръководството на Българския лекарски съюз ще даде становище по темата за насилието върху лекарите и ще представи решенията на УС на организацията след провелото се заседание.  \r\n***   \r\nОт 11.00 часа в зала „Царевец“ в хотел „Премиер“ заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2\" на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Общностен център за деца и родители „ЦАРЕВГРАД“. По време на посещението зам.-министърът ще представи пред медиите философията на промените чрез Законопроекта за социалните услуги. \r\n***  \r\nОт 14.00 часа в зала 314 на Областна администрация - Велико Търново ще се проведе заседание на Постоянната комисия по заетостта към Областния съвет за развитие. По време на заседанието ще бъдат обсъдени предложенията за държавен план-прием за учебната 2019/2020 г. за училищата в областта.  \r\n*** \r\nОт 11.00 часа официално ще бъде открита обновената сграда на Дирекция „Социално подпомагане\" в Горна Оряховица. \r\n***   \r\nОт 09.00 до 13.30 часа в офиса на ПП ГЕРБ по бул. „25 септември” №3 (срещу „Стара къща”) народният представител Даниела Димитрова ще има приемен ден. От 11.00 часа  Димитрова ще проведе среща с жителите на село Стефан Караджа. \r\n***   \r\nОт 10.00 ди 12.00 часа в офиса на ПП ГЕРБ, ул. „България\" 57, Сити център, партерен етаж, народният представител вицеадмирал Пламен Манушев ще има приемен ден. В разговорите ще участват също общинският ръководител на ГЕРБ-Каварна Йордан Стоянов и общинските съветници от ПП ГЕРБ. \r\n***   \r\nОт 09.30 часа ще се проведе заседание на Общинския съвет, на което на първо четене ще бъде обсъден бюджетът и инвестиционната програма на Общината за 2019 година. \r\n***   \r\nВ 17.00 часа в зала 109 в Дом „Преслав“ ще бъде представена пътуващата изложба „140 години от Учредителното събрание и приемането на Търновската конституция“.  \r\n*** .  \r\nВ 9.30 часа в зала 1 на Апелативния съд ще се проведе заседание по делото, с което 58-годишният И. Р. обжалва присъда от 1 година и 4 месеца лишаване от свобода условно с изпитателен срок от 4 години, както и отнемане на свидетелство за правоуправление на МПС за период от 4 години. Той е признат за виновен, че при управление на лек автомобил по непредпазливост е причинил смъртта на 75-годишна жена. \r\n*** \r\nВ 12.00 часа в офиса на НФСБ на бул. „Шести септември“ пресконференция по актуални градски теми ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров.  \r\n*** \r\nВ 13.00 часа в зала 1 на Апелативния съд ще се проведе заседание по делото, с което подсъдимият Ц.А./22г./ обжалва пред Апелативен съд – Пловдив 17-годишна присъда за убийство. Пловдивският окръжен съд е признал Ц. А. за виновен в това, че на 22.06.2017 г., в апартамент на ул. „Ландос“ в Пловдив, умишлено е умъртвил баща си, като деянието е извършено по особено мъчителен начин за убития и с особена жестокост.  \r\n*** \r\nВ 17.00 часа в Градската художествена галерия, като заключителна част от изложбата „Необозримо за Кольо К.“, ще бъде представен луксозен, двуезичен каталог, посветен на творбите на Кольо Карамфилов.  \r\n***   \r\nОт 9.30 часа в храм „Св. Николай Чудотворец” ще бъде проведен Празничен водосвет и панихида за загиналите руски войни и български опълченци, по повод Деня на Разград.  \r\n***   \r\nОт 11.00 часа в залата на Общински съвет-Разград ще се състои тържествена сесия, посветена на 28 януари – Ден на Разград.  \r\n***   \r\nОт 17.00 часа в Славейковото училище ще бъде представена изложбата „Няма по – свято от Свободата”.  \r\n***   \r\nОт 13.00 часа в централното фоайе на училището ще се състои церемония \"Официално откриване\" на обновеното I ОУ \"Христо Ботев\".  \r\n***   \r\nОт 16.30 часа на площад „Възраждане” ще се състои ритуалът за поднасяне на венци и цветя „Поклон пред Освободителите“, с празнични илюминации.  \r\n***   \r\nОт 18.00 часа в залата на НЧ „Развитие 1869“ще се проведе церемония  за удостояване със званието „Почетен гражданин на Разград”.  \r\n***  \r\nОт 17.30 часа в салона на ПБНЧ „Еленка и Кирил Д. Аврамови – 1856“ ще се състои официалната церемония по награждаване на най-добрите спортисти на община Свищов за 2018 година.   \r\n***   \r\nОт 11.00 часа в РБ „Захарий Княжески“ ще бъде открита нова зона за младежи.  \r\n***   \r\nОт 18.30 часа в концертна зала  на НЧ „Св. Климент Охридски 1858“ с празничен концерт ще бъдат отбелязани 161 г. от създаването на читалището.  \r\n***   \r\nОт 19.30 часа в бирария „Колобри на бирата\" (адрес: \"Митрополит Методи Кусев №1\", Стара Загора ) ще се проведе поредната беседа от инициативата „Приказки за Стара Загора\".  \r\n***   \r\nОт 09.00 часа в зала 304 ще се състои заседание на ПК „Младежки дейности и спорт”.  \r\n***   \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”.  \r\n***   \r\nОт 14.00 часа в зала 203 ще се състои заседание на ПК „Правна и опазване на обществения ред”.  \r\n***   \r\nОт 16.00 часа в зала 203 ще се състои заседание на ПК „Бюджет и финанси”.  \r\n***   \r\nОт 13.00 часа в Регионалния пресклуб на БТА пресконференция ще дадат делегатите на конгреса на БСП от област Хасково.", "date": "2019.01.28", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2019/01/28/2616950/predstoyashti-mezhdunarodni-sabitiya-za-28-yanuari-agentsiya-fokus.html", "text": "Австралийският министър на отбраната ще се обърне пред форума на международния институт за Стратегически изследвания \r\n***  Разпит на двете жени от Северна Корея, обвинени в убийството на полубрата на Ким Чен-ун в Малайзия през 2017 година с нервно-паралитично вещество  \r\n***  Посещение на Агнес Каламард – експерт по правата на човека във връзка  с убийството на саудитския журналист Джамал Хашоги \r\n***  Посещение на либийския премиер Файез ал-Сарадж \r\n***  Посещение на външния министър на Казахстан Бейбут Атамкулов \r\n***  Бразилският президент Жаир Болсонаро постъпва в болница за операция", "date": "2019.01.28", "title": "Предстоящи международни събития за  28 януари  (Агенция \"Фокус\")"}
{"url": "http://www.focus-news.net/news/2019/01/28/2616952/nimh-oblachnostta-shte-se-uvelichava-no-valezhi-sa-malko-veroyatni.html", "text": "Днес облачността ще се увеличава, ще е предимно висока и средна, но валежи са малко вероятни. Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Дневните температури ще са в широки граници: от 1°-3° в Северозападна до 10°-12° на места в Югоизточна България и Предбалкана. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . \r\nНад Черноморието облачността ще е предимно значителна, но валежи не се очакват. Вятърът ще е умерен от юг-югозапад. Максималните температури ще са от 8° по Северното Черноморие, до около 12° по Южното. Температурата на морската вода е около 6°. Вълнението на морето ще бъде 2-3 бала. \r\nНад планините, след временното разкъсване, през деня облачността отново ще се увеличи. Вятърът ще се ориентира от югозапад и ще е умерен до силен. Максималната температура на височина 1200 метра ще е около 5°, на 2000 метра - около минус 1°. \r\nАтмосферното налягане е по-ниско от средното за месеца и още малко ще се понижи.", "date": "2019.01.28", "title": "НИМХ: Облачността ще се увеличава, но валежи са малко вероятни"}
{"url": "http://www.focus-news.net/news/2019/01/28/2616954/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-lovech.html", "text": "Пътуващата изложба „140 години от Учредителното събрание и приемането на Търновската конституция“ ще бъде представена в Ловеч. Това съобщиха от пресцентъра на  Народното събрание . Официалното откриване на експозицията ще бъде в 17.00 часа в зала 109 в Дом „Преслав“. Жителите и гостите на Ловеч ще могат да разглеждат изложбата до 8 февруари 2019 г.  \r\nПрез 2019 г. Народното събрание на Република България ще отбележи 140 години от Учредителното събрание, приело Търновската конституция и възобновило България като свободна държава на картата на Европа. По повод годишнината Народното събрание със съдействието на Държавна агенция „Архиви“ е изготвило пътуваща изложба, която включва 40 цветни и богати на информационни материали пана, свързани с работата на Учредителното събрание, приело на 16 април 1879 г. Търновската конституция. Експозицията ще бъде представена във всички областни градове.", "date": "2019.01.28", "title": "Пътуващата изложба „140 години от Учредителното събрание и приемането на Търновската конституция“ ще бъде представена в Ловеч"}
{"url": "http://www.focus-news.net/news/2019/01/28/2616957/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-gostuva-v-pazardzhik.html", "text": "Пътуващата изложба „140 години от Учредителното събрание и приемането на Търновската конституция“ ще бъде открита на 28 януари 2019 г. в 17.30 часа в Изложбената зала на Регионален исторически музей Пазарджик. Това съобщиха от пресцентъра на  Народното събрание.   Документалната експозиция, посветена на 140 години от Учредителното събрание и приемането на Търновската конституция, е подготвена по инициатива на Народното събрание и Държавна агенция „Архиви“.  \r\nИзложбата гостува във всички областни центрове на страната със съдействието на областните управители. В нея на 40 пана са представени исторически и биографични данни за народните представители от състава на Учредителното събрание, портрети и документи за тяхната дейност, както и моменти от работата върху Търновската конституция и развитието на конституционния процес на фона на историческите събития, които го следват.", "date": "2019.01.28", "title": "Пътуващата изложба „140 години от Учредителното събрание и приемането на Търновската конституция“ ще гостува в Пазарджик"}
{"url": "http://www.focus-news.net/news/2019/01/28/2616959/ministar-kiril-ananiev-shte-poseti-varna-i-targovishte.html", "text": "Министърът на здравеопазването Кирил Ананиев ще посети Варна и Търговище. Това съобщиха от пресцентъра на  Министерството на здравеопазването . Днес в 09.00 часа министърът на здравеопазването Кирил Ананиев ще посети Специализираната болница за активно лечение на онкологични заболявания „Д-р Марко Марков“ – Варна, където ще участва в официалното представяне на модерно оборудване за Хирургическото отделение и Отделението по онкологична гастроентерология на стойност близо 500 хил. лв., като средствата са предоставени изцяло от Община Варна.  \r\nОт 10.00 часа здравният министър ще присъства на откриването на Център по интервенционална рентгенология в УМБАЛ „Св. Марина“ – Варна.  \r\nВ 12.30 часа министър Ананиев и министърът на образованието и науката Красимир Вълчев ще присъстват на откриването на реновираното ОУ „Христо Ботев“ в град Търговище. Основният ремонт на покрива, спортните игрища, двора и санирането на сградата са извършени в изпълнение на Проект по Оперативна програма „Региони в растеж“ 2020.", "date": "2019.01.28", "title": "Министър Кирил Ананиев ще посети Варна и Търговище"}
{"url": "http://www.focus-news.net/news/2019/01/28/2616955/ministar-krasimir-valchev-shte-poseti-uchilishtata-v-oblast-targovishte.html", "text": "Министърът на образованието и науката Красимир Вълчев ще посети днес Първо ОУ „Христо Ботев“ в Търговище, което е изцяло модернизирано със средства от ОП „Региони в растеж“. Това съобщиха от пресцентъра на  МОН . На тържеството са поканени и представители на медиите, пред които министърът ще направи изявление след 13.00 часа.  \r\nПо-късно Красимир Вълчев ще бъде в ОУ „Христо Ботев“ в село Камбурово, където е ремонтиран физкултурният салон. Той ще посети и Професионалната гимназия по транспорт и лека промишленост в Омуртаг.  \r\nМинистър Вълчев ще проведе работна среща с директори на детски градини и училища, представители на местната власт и на синдикатите от региона.  \r\nПо-рано през деня, в 10.00 часа, министър Красимир Вълчев заедно с министъра на здравеопазването Кирил Ананиев ще присъстват на откриването на Център по интервенционална рентгенология в УМБАЛ „Света Марина“ във Варна.", "date": "2019.01.28", "title": "Министър Красимир Вълчев ще посети училищата в област Търговище"}
{"url": "http://www.focus-news.net/news/2019/01/28/2616961/zampredsedatelyat-na-ek-valdis-dombrovskis-e-na-poseshtenie-v-balgariya.html", "text": "На 28 и 29 януари Валдис Домбровскис, заместник–председател на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще бъде на официално посещение в България. Това съобщиха от  представителството на ЕК в България .  \r\nВ София заместник-председателят Домбровскис ще проведе редица срещи: с министъра на финансите Владислав Горанов, с управителя на БНБ Димитър Радев, с членове на парламентарни комисии в Народното събрание.  \r\nНа 28 януари (понеделник) от 14:30 часа в Дома на Европа Валдис Домбровскис ще проведе диалог с граждани на тема \"България по пътя към еврото\". В дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка.  \r\nУчастниците ще имат възможност да задават своите въпроси относно ползите от приемането на единната европейска валута, критериите за членство в еврозоната, допълнителните изисквания към България и други. Предварителната регистрация в интернет е задължителна на следния линк. Регистрационната форма ще остане отворена до достигане капацитета на залата.  \r\nНа 29 януари (вторник) заместник-председателят Домбровскис ще бъде специален участник в 13-ата годишна среща на бизнеса с правителството, където ще говори за пътя на България към еврозоната с фокус върху бизнеса.", "date": "2019.01.28", "title": "Зам.–председателят на ЕК Валдис Домбровскис е на посещение в България"}
{"url": "http://www.focus-news.net/news/2019/01/28/2616956/prezidentat-rumen-radev-shte-bade-domakin-na-traditsionniya-priem-za-rakovoditelite-na-diplomaticheskite-misii-v-balgariya.html", "text": "От 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България. Това съобщиха от  Прессекретариата на държавния глава . \r\nПрезидентът Румен Радев и доайенът на дипломатическия корпус – извънредният и пълномощен посланик на Палестина д-р Ахмед Ал Мадбух, ще произнесат слова.", "date": "2019.01.28", "title": "Президентът Румен Радев ще бъде домакин на традиционния прием за ръководителите на дипломатическите мисии в България"}
{"url": "http://www.focus-news.net/news/2019/01/28/2616960/varna-narodniyat-predstavitel-ot-gerb-tanya-petrova-organizira-priemna-za-grazhdani.html", "text": "Народният представител от ГЕРБ Таня Петрова организира приемна за граждани. Това съобщиха от пресцентъра на  ПП ГЕРБ – Варна . Тя ще отговаря на въпроси на варненци от 11.00 часа в клуба на ПП ГЕРБ на ул. „Г. Бенковски” 1 във Варна. Записвания могат да се правят на тел: 052/ 600 015.", "date": "2019.01.28", "title": "Варна: Народният представител от ГЕРБ Таня Петрова организира приемна за граждани"}
{"url": "http://www.focus-news.net/news/2019/01/28/2616953/darzhavniyat-glava-rumen-radev-i-vitseprezidentat-iliyana-yotova-shte-dadat-preskonferentsiya-po-povod-vtorata-godishnina-ot-vstapvaneto-si-v-dlazhnost.html", "text": "Oт 10.30 часа президентът Румен Радев и вицепрезидентът Илияна Йотова ще дадат пресконференция по повод втората годишнина от встъпването си в длъжност. Това съобщиха от  прессекретариата на държавния глава .", "date": "2019.01.28", "title": "Държавният глава Румен Радев и вицепрезидентът Илияна Йотова ще дадат пресконференция по повод втората годишнина от встъпването си в длъжност"}
{"url": "http://www.focus-news.net/news/2019/01/28/2616964/rakovodstvoto-na-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе от 13.30 часа в централата на партията на улица „Врабча“ 23.  \r\nТемите на пресконференцията ще са позиция на ПП АБВ по ситуацията във Венецуела с предложение пред българските институции и провалените две фази от процедурата Open Season на „Булгартрансгаз“. Участници: Румен Петков – председател на ПП АБВ, и членове на ръководството на партията.", "date": "2019.01.28", "title": "Ръководството на АБВ ще даде пресконференция"}
{"url": "http://www.focus-news.net/news/2019/01/28/2616963/pazardzhik-vazstanoveno-e-dvizhenieto-pri-km-80-v-posoka-sofiya-na-am-trakiya.html", "text": "Възстановено е движението при км 80 в посока София на АМ „Тракия“. Това съобщиха от  Агенция „Пътна инфраструктура“ .", "date": "2019.01.28", "title": "Пазарджик: Възстановено е движението при км 80 в посока София на АМ „Тракия“"}
{"url": "http://www.focus-news.net/news/2019/01/28/2616965/denyat-28-yanuari-v-balgarskata-istoriya.html", "text": "На днешния ден през 1878 г. в хода на Руско-турската война е освободен Разград, а главната квартира на Дунавската армия се установява в Одрин. През 1913 г. по време на Балканската война (1912-1913 г.) в периода османските войски контраатакуват при Булаир, но са отблъснати от 7-ма Рилска дивизия. През 1985 г. на съвещание на ЦК на БКП с партийния актив в София се отчита, че в цялата страна преименуването на българските турци е приключило. Обяснено е, че с това се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация. На днешния ден през 1998 г. се открива първата отсечка на Софийското метро.  \r\nНа 28 януари са родени: композиторът на “Адаптация” и други български песни Митко Щерев; композиторът Хайгашод Агасян. На тази дата умира Иван Добровски- деец на Българското възраждане .  \r\n2018 г.  \r\nСтолична община за пръв път въвежда „зелен билет“, транспортът струва лев за деня. Мярката е одобрена с решение на Столичен общински съвет на 25 януари, 2018 година.  \r\n2016 г. \r\nПремиерът Бойко Борисов поиска оставката на образователния министър Тодор Танев заради скандалите около новите учебни програми и учебници, които станаха предмет на всевъзможни интерпретации и дори откровени манипулации, като някои видяха опит за “погазване на българщината“ и “разпад на националната идентичност“. \r\n2014 г. \r\nПрезидентът на Република България присъжда Орден „Стара планина” - втора степен на Румен Стоилов, „за изключително големите му заслуги към Република България в областта на спорта“ \r\n2001 г. \r\nПод името \"Коалиция за България\" е обявена нова формация от 15 организации, с които БСП се явява на изборите през юни същата година. \r\n2000 г. \r\nРегионални конференции на ВМРО във Велико Търново и Русе приемат решение двамата ѝ депутати да излязат от парламентарната група на СДС и ВМРО да се яви самостоятелно на изборите. Председателят на ВМРО Красимир Каракачанов определя това решение като преждевременно. \r\n2000 г. \r\nСлужбата по заетостта обявява, че безработните в България са 610 551 души, което прави 16 % от трудоспособното население. Съкратени са предимно работници от металургията и химическата промишленост. Най-голяма е безработицата в Търговище и Разград, а най-ниска - в София. \r\n1998 г. \r\nОткрива се първата отсечка на Софийското метро. Строителството на метрото започва от най-натоварения първи метродиаметър, където се формират най-големите пътнически потоци в града с максимални стойности във върхов час над четиридесет хиляди пътника. При строителството на Националния дворец на културата през 1982 г. са изградени конструкциите на две метростанции и тунелите между тях от втория диаметър. На 28 януари 1998 г. се въвежда в експлоатация първият участък от първия диаметър на метрото с 5 станции и дължина 6,5 км от бул. \"Сливница\" през ж. к. \"Люлин\" до бул. \"К. Величков\". На 17 септември 1999 г. се въвежда в експлоатация станция \"Опълченска\", а на 31 октомври 2000 г. станция \"Сердика\" на пл. \"Св. Неделя\", като общата дължина на трасето на първия метрорадиус е 8,1 км със 7 метростанции. През април 2003 г. действащият участък се свърза с ж. к. \"Обеля\" с нов участък от 1,8 км. През 2004 г. започва подготовката, а през 2005 г. и строителство на продължението на метродиаметъра през центъра на града от пл. \"Св. Неделя\" до Интерпред в кв. \"Изгрев\" с нов участък от 4,8 км и 3 станции. Разширението на метрото от \"Интерпред\" до ж. к. \"Младост\", ж. к. \"Дружба\" и новият летищен терминал на \"Летище София\", съобразно технологичните особености на трасето, по технологични причини свързани с отклонението след Метростанция 13 е разделено на три етапа: \r\nІ Етап: \"Интерпред\" - бул. \"А. Сахаров\" в ж. к. \"Младост 1\" с дължина на трасето 3.2 км и 3 метростанции. Техническият проект е завършен през Април 2005 г. През 2006 г. започва строителството на отделни участъци от етапа. \r\nІІ Етап: бул. \"А. Сахаров\" - Бизнеспарк в ж. к. \"Младост 4\", дължината на трасето е 3. 9 км и 4 метростанции. Техническия проект ще бъде завършен в началото на 2006 г. ІІІ Етап: бул. \"А. Сахаров\" - ж. к. \"Дружба\" - летище София, дължината на трасето е 7.2 км. и 5 метростанции. Разработен е проект на маршрут на трасето, който се намира във фаза на одобрение от съответните институции. \r\n1997 г. \r\nБСП получава от президента Петър Стоянов мандат за съставяне на правителство. В периода януари – началото на февруари, 1997 г. България изпада в дълбока политическа и финансова криза. Големите градове са обхванати от протести, блокирани са пътища и улици, страната изпада в хаос. В началото на февруари България е изправена пред хиперинфлация, след като за по-малко от два месеца цената на един щатски долар достига до 3000 лв. от 500 лв. в началото на годината. Унищожени са спестяванията на огромното мнозинство от българите, но са стопени дълговете на т. нар. кредитни милионери, взели пари от банките, без да имат намерение да ги връщат. \r\n1997 г. \r\nУчредява се Обединен блок на труда (ОБТ). Регистрира се през март същата година. До май 1997 г., когато се свиква първият му конгрес, негов председател е Григор Градев. Конгресът издига на негово място Кръстьо Петков. Партията участва заедно с БСП и други леви формирования в обща предизборна коалиция в парламентарните избори през юни 2001 г. \r\n1985 г. \r\nНа съвещание на ЦК на БКП с партийния актив в София се отчита, че в цялата страна преименуването е приключило. Обяснено е, че с него се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация. \r\n1946 г. \r\nВ Русе е открито Висше техническо училище. \r\n1940 г. \r\nЗавършват изборите за ХХV Народно събрание. Спечелени са от управляващите. Длъжността министър председател продължава да изпълнява Георги Кьосеиванов. Опозицията взема 20 места (10 комунисти, 5 земеделци-пладненци, 2 цанковисти, демократът Никола Мушанов, народнякът проф. Петко Стайнов и земеделецът-врабчевист Димитър Илиев). Откриването на ХХV Народно събрание е на 24 февруари 1940 г. За негов председател е избран Никола Логофетов, а от 16 май 1941 г. - Христо Калфов. \r\nГеорги Кьосеиванов е роден в Пещера. Завършва право в Париж през 1905 г., след което преминава на дипломатическа работа. Кьосеиванов е в българските легации в Рим през 1912 г., в Цариград през 1913-1915 г., в Берн през 1918-1920 г., в Берлин през 1920 г., в Париж през 1923-1924 г., управляващ българската легация в Букурещ през 1924-1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929-1931 г. е български пълномощен министър в Белград, след което за кратко време възглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на А. Тошев през април 1935 г. става министър на външните работи и изповеданията, а от ноември същата година поема и министър-председателския пост, на който остава до февруари 1940 г. През ноември 1940 г. е изпратен за български пълномощен министър в Берн (Швейцария), на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария. \r\n1923 г. \r\nСъстои се обединителен конгрес на македонските братства в София. Македонската федералистична емигрантска организация се влива в Съюза на македонските братства и приема ръководството на Изпълнителния комитет.  \r\nМакедонска федеративна организация е организация на българските бежанци от Македония. Основана е през есента на 1920 г. по време на Втория велик събор на Съюза на македонските братства, от който се отцепват около 60 делегати начело с арх. Н. Юруков, д-р Ф. Атанасов, д-р Хр. Татарчев, Вл. Ковачев, М. Грашев, Й. Анастасов и др. и образуват Временна комисия на македонските братства в България. В края на 1921 г. се свиква учредителен конгрес на организацията, на който се формулират нейните цели – независима федеративна Македония при пълно равенство на населяващите я народности. Скоро след това организацията се разделя на две - легална, ръководена от арх. Н. Юруков, и нелегална - от д-р Ф. Атанасов. През 1921 г. между федералистите и автономистите е постигнато примирие, фиксирано с протокол, подписан в Тирана. По силата на този акт двете организации поемат задължение да установят своите ръководни органи в албанската столица, за да не се позволява на управляващите среди в България да се месят в тяхната дейност. Примирието е нетрайно. Част от привържениците на Македонска федеративна организация правят опит да създадат своя организация в Македония, но без успех. Друга част от членовете й преминават на служба към сръбските власти и отслабват влиянието й сред македонските българи. \r\n1913 г. \r\nПо време на Балканската война (1912-1913 г.) в периода 26 - 28 януари османските войски контраатакуват при Булаир, но са отблъснати от 7-ма Рилска дивизия. Турска контраатака при Чаталджа е провалена от 1-ва и 3-та Българска армия и е подновена без успех в средата на февруари. \r\n1901 г. \r\nПровеждат се избори за ХІ Народно събрание без победител – \"шарено\" Народно събрание. Демократи, народнолиберали и прогресивнолиберали спечелват по 30-40 депутати, следвани от народняци, либерали и земеделци (22-ма депутати). Гласуват 43,5 % от избирателите. \r\n1895 г. \r\nОбнародван е Закон за насърчение на местната индустрия, който е изработен по румънски образец. За едрите частни предприятия (поне 25 000 лв. капитал и 20 работници) се въвежда за 15 г. безмитен внос на суровини и стоки, освобождаване от данъци, отпускане безплатни терени за строеж, 35 % намаление на превозните такси по БДЖ, предпочитане при търговете дори при 15 % по-скъпа оферта. С него се покровителстват 72 предприятия с вложен основен капитал от 10 500 000 лв., през 1900 г. нарастват на 103 предприятия с 19 800 000 лв., а през 1904 г. - 166 предприятия с 36 000 000 лв. \r\n1878 г. \r\nВ хода на Руско-турската война Долнодунавският отряд води бой край Хаджиоглу Пазарджик (Добрич). Противниковите сили се съсредоточават към Русе и Разград. На същия ден е освободен Разград. Главната квартира на Дунавската армия се установява в Одрин. \r\n1864 г. \r\nВ Браила излиза първия брой на редактираното от Христо Ваклидов литературно списание \"Зорница\". \r\nХристо Дочев Ваклидов е печатар, публицист и общественик. Роден е през 1841 г. в Казанлък. Завършва френски колеж в Бебек, след което изучава печатарство в Одрин и Цариград. През 1861 г. става редактор на издавания в Цариград в. \"България\" (1859-1863 г.). Премества се в Румъния и през 1862 г. в Браила създава акционерно дружество \"Гутенберг\". Дружеството издава и отпечатва вестник \"Българска пчела\" и списание \"Зорница\". През 1868 г. напуска Румъния и става преводач при австрийското консулство в Одрин. След Освобождението заема различни държавни длъжности. Умира на 17 април 1891 г. На тази дата са родени: \r\n1964 г. \r\nРоден е Георги Христов – български поппевец. Завършва Естрадния отдел към Българската държавна консерватория (1983 г.). От 1984 г. е солист на естрадата на БНА “Сребърни звезди”. Първият му запис е от 1981 г., когато дебютира и в студио “Зорница”. Голяма популярност има през II половина на 80-те години. Успешни са дуетите му с Петя Буюклиева и Росица Кирилова (през 1988 г. “Балкантон” издава албум на Росица Кирилова и Георги Христов). Концертира в България и чужбина. Първият му албум излиза през 1987 г. Изнася рецитал на “Златен Орфей +” (1994 г.). \r\n1953 г. \r\nРоден е Хайгашод Агасян - български инструменталист и вокалист, автор на естрадни песни и музика за театър и мюзикъли. Завършва БДК през 1980 г. - специалност виола - майсторски клас по камерна музика. Печели награди на младежки конкурси, участва и в движението \"Ален Мак\". Албуми: \"Избрани песни\" (1989 г.), \"Трудна възраст\" (1992 г.), \"Бог да пази България\" (1994 г.), Радой пее\" (1994 г.), \"Хей, приятелю, здравей\" (1995 г.), \"Чик-чирик\" (1996 г.), \"Светът е хубав\" (1998 г.), \"Не остарявай, любов\" (1998 г.), \"Вълшебно хапче\" (1998 г.). \r\n1945 г. \r\nРоден е Митко Щерев – български композитор, аранжор, пианист. Завършва музикалното училище в Пловдив - специалност фагот. В средата на 60-те години започва професионалната си дейност в областта на професионалната музика като ръководител на оркестъра на Емил Димитров “Синьо-белите”. В началото на 70-те години е ръководител на оркестър “Маковете”, който съпровожда Лили Иванова. През 1974 г. създава група “Диана експрес” и 10 години е свързан изпълнителски и творчески изцяло с нея. Създава редица шлагери за Лили Иванова, Емил Димитров, Васил Найденов, Маргарита Хранова и др. Автор е на музиката на филмите: “Дубльорът”, “Осъдени души”, “По хълмовете на времето”, “Човек от народа”, “Адаптация”, “Комбина”, “Ла донна е мобиле” (1994 г.) и др. Съюзът на филмовите дейци в България му присъжда награда за музиката към филмите “Вик за помощ” и “Скъпа моя, скъпи мой” през 1986 г. \r\n1884 г. \r\nРоден е Йордан Пеев - български офицер, генерал-майор (1935 г.), началник на Генералния щаб (от 9.01.1937). Завършва Военното училище (1908 г.). Участва в Балканските войни (1912-1913 г.) като командир на рота. Завършва Николаевската академия на Генералния щаб в Санкт Петербург (1914 г.). В I световна война (1915-1918 г.) участва като командир на дружина в 43-ти пехотен полк; началник на оперативната секция в щаба на действащата армия. След войната е преподавател във Военното училище в София, командир на полк и дивизия, главен редактор на военните издания, инспектор на военните учебни заведения, помощник-началник на Генерален щаб. Висококвалифициран офицер и специалист по военни въпроси, автор на публикации, студии и научни изследвания. Убит при атентат на ул. \"Славянска\" в София. Умира на 10 октомври 1938 г. в София. \r\n1858 г. \r\nРоден е Стоян Петров Данев – български държавник, юрист, професор, доктор. Лидер е на Прогресивнолибералната партия. Завършва гимназия в Прага, право в Цюрих, Лайпциг, Ерланген и Хайделберг и политическите науки в Париж. Виден адвокат е, професор е по дипломатическа история на България в Свободния университет, лектор е по международно и междудържавно частно право в Софийски университет “Св. Климент Охридски”. Министър-председател, министър на външните работи (1901-1903 г., 1913 г.); министър на финансите (1918 г.). Председател е на делегацията за сключване на мира в Лондон на 19 май 1913 г. (след Балканската война). След Деветоюнския преврат влиза в Демократическия сговор. Умира 30 юли 1949 г. \r\n1852 г. \r\nРоден е Ефрем Цветков Каранов - български книжовник, историк, фолклорист, етнограф и преводач. Учи в българско училище в Цариград (1864-1866 г.). Следва славянска филология в Новорусийския университет (до 1875 г.) в Одеса. Работи като учител в Щип, Кюстендил, Самоков и София. Участник в македонското освободително движение. Основател и уредник на Кюстендилския музей, читалищен деец. Записва над 240 народни песни, автор на етнографски и фолклорни студии. Особено ценни са неговите мемоари “Спомени”. Превежда поезия от руски език. Умира на 6 декември 1927 г. в Кюстендил. На тази дата умират: \r\n1896 г. \r\nУмира Иван Добровски (Иван х. Добри, Иван Добрович) - деец на Българското възраждане. Роден на 1 април 1812 г. в Сливен. Учи в гръцко училище в родния си град, при Т. Каирис на о. Андрос, Гърция, в Атина. Пътува с родолюбива цел много - Белград, Букурещ, Сливен, Цариград (където се среща с Г. Раковски), о-в Самос. Във Виена издава сп. \"Мирозрение\" (1850 г.). Продължава да пътува - Петербург, Ню Йорк, Виена, Крайова, Котел, Сливен, Цариград. Прехвърля се в Румъния. С помощта на Берон успява да издаде последните два броя на \"Мирозрение или български инвалид\" (1870 г.). Отново пътува до Петербург и Москва. След Освобождението работи като помощник на областния библиотекар в Пловдив. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.28", "title": "Денят 28 януари в българската история"}
{"url": "http://www.focus-news.net/news/2019/01/28/2616946/smolyan-otpada-ogranichenieto-vsichki-avtomobili-da-se-dvizhat-zadalzhitelno-s-verigi-prez-prohoda-pamporovo.html", "text": "Отпада ограничението всички автомобили да се движат задължително с вериги през прохода Пампорово. Това съобщиха от пресцентъра на  Агенция \"Пътна инфраструктура\" .", "date": "2019.01.28", "title": "Смолян: Отпада ограничението всички автомобили да се движат задължително с вериги през прохода Пампорово"}
{"url": "http://www.focus-news.net/news/2019/01/28/2616958/zam-ministar-zornitsa-rusinova-shte-poseti-veliko-tarnovo.html", "text": "Заместник-министърът на труда и социалната политика Зорница Русинова ще посети Велико Търново. Това съобщиха от пресцентъра на  Община Велико Търново . От 11.00 часа зам.-министър Русинова ще открие Информационен ден по процедура „Патронажна грижа за възрастни хора и лица с увреждания – Компонент 2\" на Оперативна програма „Развитие на човешките ресурси“. Събитието ще се проведе в зала „Царевец“ на хотел „Премиер“ на адрес: ул. „Сава Пенчев“ №1. Основната цел на операцията „Патронажна грижа за възрастни хора и лица с увреждания - Компонент 2“ е да подобри качеството на живот и възможностите за социално включване на възрастните и хората с увреждания чрез осигуряване на мрежа от услуги в домашна среда и изграждане на подходящ капацитет за предоставянето им. Проектите ще се изпълняват на територията на цялата страна. Общият бюджет на процедурата е 45.7 млн. лева. \r\nВ 11.45 часа зам.-министър Зорница Русинова ще посети Общностен център за деца и родители „ЦАРЕВГРАД“ на адрес: гр. Велико Търново, бул. „България“ 24 (бившата сграда на Пионерския дом). По време на посещението зам.-министърът ще представи пред медиите философията на промените чрез Законопроекта за социалните услуги.", "date": "2019.01.28", "title": "Зам.-министър Зорница Русинова ще посети Велико Търново"}
{"url": "http://www.focus-news.net/news/2019/01/28/2616969/kazanlak-obshtinskiyat-savet-shte-gleda-na-parvo-chetene-byudzheta-na-obshtinata-za-2019-godina.html", "text": "Общинският съвет в Казанлък ще гледа на първо четене бюджета и инвестиционната програма на Общината за 2019 година. Съветът ще проведе редовното си 47-о заседание днес от 9.30 часа. Това каза за  Радио „Фокус”  председателят на местния парламент в Казанлък Николай Златанов. Той посочи, че акцент сред 12-те точки в дневния ред на заседанието ще бъде обсъждането на бюджета и инвестиционната програма на Община Казанлък за 2019 година на първо четене. Подобрения в сферите на здравеопазването и инфраструктурата в детските заведения ще бъдат едни от приоритетите за Община Казанлък през 2019 година. \r\nПрез 2019 година се предвижда Общината да продължи своите дейности по подобряване на средата на децата в детските заведения. Сред тях са основен ремонт на отоплителната инсталация на Общински детски комплекс „Иван Рилски\" с 32 500 лв., внедряване на мерки за енергийна ефективност на Детска градина „Славейче“ по проект „Красива България” в размер на 236 хил. лв., от които 50% е съфинансирането от Община Казанлък. С допълнителни бюджетни средства в размер на 117 хил. лв. ще бъдат извършени дейностите по топлоизолация на детското заведение. Предвидени са и ремонтни дейности в Детска градина „Звънче\", основен ремонт на оградата и изграждане на видеонаблюдение на Детска градина „Снежанка\", изграждане на детски съоръжения за дворовете на детските градини „Здравец\", „Еделвайс\" и „Мечо Пух\".  \r\nЗа ремонта на сградата на най-голямото здравно заведение за извънболнична помощ - Поликлиниката в Казанлък, са предвидени 907 133 лв. по линия на Националния доверителен екофонд, с 15% съфинансиране от общинския бюджет – 136 160 лв. \r\nПрез 2019 година ще бъде запазено равномерното разпределение на бюджетни средства за асфалтиране между град Казанлък и населените места, за което общо са предвидени над 2 млн. лв. За цялостно ремонтиране на бордюри и тротоари са заделени 200 хил. лв., за ремонт на четвъртокласна пътна мрежа – 200 хил. лв., за частично изкърпване на улици – 150 хил. лв. \r\nНай-голям ще бъде разходът на Община Казанлък за дейностите по чистота. 5 096 296 лв. са заделени за събиране, превозване, транспортиране и депониране на битовия отпадък. Общината дотира изцяло дейността по чистота, тъй като Такса „Битови отпадъци“ не е променяна през последните 6 години. При еднаква събираемост всяка година отчисленията към РИОСВ - Стара Загора драстично растат – при заплащани 45 лв. на тон извозен боклук тази година догодина таксата скача на 57 лв. Едно от сериозните предизвикателства през следващата година ще бъде изработването на схема за облагане на физическите лица на база на количество генериран отпадък, която да заработи през 2020 г. \r\nСлавяна ГАЙДАРОВА", "date": "2019.01.28", "title": "Казанлък: Общинският съвет ще гледа на първо четене бюджета на Общината за 2019 година"}
{"url": "http://www.focus-news.net/news/2019/01/28/2616972/denyat-28-yanuari-v-svetovnata-istoriya.html", "text": "През 1644 г. френският драматург Жан Поклен за пръв път се подписва с псевдонима “Молиер”. Най-ярките произведения в творчеството му са “Тартюф”, “Мнимият болен” и други. През 1830 г. Руската антарктическа експедиция под ръководството на Белингсхаузен и Лазарев открива Антарктида, с което доказва правотата на всички пътешественици и учени, търсили почти два века доказателство за съществуването на “Голямата южна земя”. През 1935 г. Исландия става първата страна в света, легализирала аборта През 1939 г. Алберт Айнщайн за пръв път изказва мнението, че новооткритият химичен елемент уран може да бъде използван като нов, мощен източник на енергия; неговото схващане много скоро е доказано от създаването на атомната бомба.  \r\nНа 28 януари са родени: Хенри VІІ - крал на Англия, основател на династията Тюдори; Робърт Уилям Холи - американски биохимик. На тази дата умират: Император Карл І Велики; сър Франсис Дрейк - английски мореплавател; първият руски император Петър І \r\n2018 г.  \r\nСъстои се 60-ата церемония за наградите Грами. \r\nБруно Марс печели три от Големите Четири награди със \"Песен на годината\" за \"That's What I Like\", запис на годината за \"24K Magic\" и албум на годината за 24K Magic. \r\nС посмъртни награди Грами са удостоени актрисата Кари Фишър, певецът Ленард Коен и саунд инженерът Том Койн, работил над албума \"24K Magic\" на Бруно Марс. \r\n2018 г.  \r\nВ Пекин се състои среща между японския външен министър Таро Коно китайския му колега Ван И. Японският външен министър заявява, че се надява на всестранно подобрение на отношенията. \r\n2018 г.  \r\nВ Кипър се провеждат президентски избори. За поста държавен глава се борят девет кандидати. \r\nСред кандидатите са действащият президент на страната Никос Анастасиадис, кандидатът на основната опозиционна Прогресивна партия на трудовия народ на Кипър Ставрос Малас, председателят на Демократическата партия Николас Пападополус. \r\n2018 г.  \r\nРуската полиция задържа опозиционера Алексей Навални по време на организиран от него антиправителствен протест. \r\n2018 г.  \r\nОсем кандидати се борят на президентските избори във Финландия. Саули Нийнистьо печели втори мандат още на първия тур с 62,6%. \r\n2017 г. \r\nПапа Франциск поема контрола върху Суверенния военен орден на Малта (субектът запазва суверенитета по международното право), принуждавайки неговия лидер принц и велик майстор Матю Фестинг да подаде оставка. \r\n2015 г. \r\nКитайският юан става петата най-използвана валута в глобален мащаб. \r\n2013 г. \r\nИран изпраща в космоса маймуна, която е върната успешно на Земята. \r\n2012 г. \r\nВ Папуа Нова Гвинея е арестуван организаторът на неуспешния преврат полковник Яура Саса. \r\n2011 г. \r\nПоради продължителни протести в Египет президентът Хосни Мубарак разпуска правителството и въвежда комендантски час в страната. \r\n2004 г. \r\nОткрита е втора версия на компютърния вирус Mydoom. \r\n1993 г. \r\nПриета е Конституцията на Казахстан. \r\n1992 г. \r\nВ периода 28 януари - 4 февруари в Давос (Швейцария) се провежда Световен икономически форум, на който президентът Желев изнася лекция \"Стабилността на Югоизточна Европа - предпоставка за добруване на Европа\". \r\n1990 г. \r\nРазпусната е Полската обединена работническа партия. \r\n1988 г. \r\nВърховният съд на Канада признава за противоконституционен закона, който забранява абортите. \r\n1986 г. \r\nНа полигона на NASA в Кейп Канаверал няколко секунди след излитането си се взривява американската космическа совалка “Челинджър”, при което загиват и седемте астронавти на борда, сред които и учителката Криста Макколиф, избрана за полета измежду десетки хиляди обикновени американци, явили се на конкурса за полет в Космоса на астронавт непрофесионалист. \r\n1983 г. \r\nОткрити са “Дни на българската култура” в Люксембург. \r\n1981 г. \r\nВ Копенхаген, Дания, е открита изложбата \"Съвременно българско изкуство\", посветена на 1300-годишнината на българската държава. \r\n1981 г. \r\nДържавите членки на Съвета на Европа подписват Конвенция 108 за защита на лицата при автоматизираната обработка на лични данни. \r\n1956 г. \r\nЕлвис Пресли за първи път се появява по телевизията. Елвис Пресли е американски певец и китарист, киноактьор, наречен \"крал на рока\". Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва една от тези песни срещу 4 долара във фирмата \"Сън Рекърдс\" (продуцент Сам Филипс). На следващата година Сам Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), по радиото и по телевизията. През април 1955 г. се среща с полковник Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. През март 1958 г. Паркър изпраща Пресли в армията (служи във Федерална република Германия, бивша) – ход, с който певецът печели нови почитатели. През 1960 г. в репертоара му се появяват сладникави балади в съпровод на струнен оркестър, а самият Пресли се представя с Франк Синатра в телевизионно шоу. След появата на \"битълсманията\" почти престава да концертира, а песните му звучат само във филми. В първия си филм – \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. За международното му признание в началото на 70-те години допринася предаваният чрез спътник концерт от Хавайските острови (1973 г.), който е гледан от над 2 млрд. зрители в 40 страни. Въпреки огромната си известност Пресли няма изнесени концерти извън САЩ, като се изключат три участия в Канада през 1957 г. и една импровизирана изява в Париж през 1959 г. През 70-те години е обхванат от натрапчиви идеи и мания за преследване, конформизъм и алиенация. Умира на 16 август 1977 г. от сърдечен удар в луксозното си имение \"Грейсланд\", превърнато по-късно в музей.  \r\nИзбрани албуми: \"Elvis Presley\" (1956 г.), \"Elvis\" (1956 г.), \"Loving You\" (1957 г.), \"Elvis’s Golden Records: 50 000 000 Elvis Can’t Be Wrong, Vol. I, Vol. II\" (1958 г., 1959 г.), \"King Creole\" (1958 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"Double Trouble\" (1967 г.), \"Speedway\" (1968 г.), \"Еlvis\" (1968 г.), \"From Elvis in Memphis\" (1969 г.), \"That’s the Way it is\" (1970 г.), \"I’m 10 000 Years Old, Elvis Country\" (1971 г.), \"Еlvis Live at Madison Square Garden\" (1972 г.), \"Aloha from Hawaii Via Satellite\" (1973 г.), \"Hits of the 70 s\" (1974 г.), \"The Sun Sessions\" (1976 г.), \"Еlvis, Scotty and Bill – the First Year\" (1979 г.), \"Еlvis Aaron Presley\" (1980 г.), \"This is Elvis\" (1981 г.), \"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol.1” (1994 г.). Шлагери № 1 в класацията на САЩ: \"Heart-break Hotel\" (1956 г.), \"I Want You, I Need You, I Love You\" (1956 г.), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.). \r\n1941 г. \r\nАнглийското правителство закрива вестника на британската компартия – “Дейли Уъркър” във връзка с неговата антивоенна позиция. \r\nВестникът започва да се издава през 1924 г. в Ню Йорк от комунистическата партия в САЩ. Продажбите достигат връх от 35-хиляден тираж. \r\n1939 г. \r\nАлберт Айнщайн за пръв път изказва мнението, че новооткритият химичен елемент уран може да бъде използван като нов, мощен източник на енергия; неговото схващане много скоро е доказано от създаването на атомната бомба. \r\nАлберт Айнщайн е германски физик теоретик, член на много академии на науките, професор. Роден е в Германия, живее в Швейцария (от 1893 г.), в Германия (от 1914 г.) и в САЩ (от 1933 г.). Един от създателите е на съвременната физика. През 1905 г. създава специалната, а през 1915-1916 г. и общата теория на относителността. Въвежда представата за квантовата структура на лъчението и открива законите на фотоефекта, развива статистическата теория на брауновото движение, теорията на флуктуациите и квантовата статистика на Бозе - Айнщайн, работи върху проблемите на космологията и единната теория на полето. Обявява се против ядреното въоръжаване. През 1921 г. получава Нобелова награда за физика. \r\n1938 г. \r\nНикита Хрушчов е избран за първи секретар на ЦК на украинската болшевишка партия. Никита Сергеевич Хрушчов е роден на 17 април 1894 в с. Калиновка, Курска губерния. Той е руски общественик, държавник, висш партиен функционер. Работник и миньор в Донбас (от 1908 г.), участник в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Първи секретар на московския градски партиен комитет (1935-1938 г.). От 1938 г. до март 1947 г. е първи секретар на ЦК на украинската болшевишка партия. В периода 1944-1947 г. е ръководител на украинското правителство. По време на войната като партиен комисар воюва на много фронтове и получава званието ген.-лейтенант (1943 г.). Секретар на ЦК на ВКБ (б) от декември 1949 г. От от 1939 г. е член на Политбюро. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Й. В. Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС (февруари 1956 г.). Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната социалистическа система и да съчетае демокрацията в обществото с т. нар. демократичен централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието и СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавната сигурност. Под ръководството на Хрушчов се създават условия за творческа свобода на интелектуалците; по-късно той се намесва в дейността на художествено-творческата интелигенция. Свален от длъжност и пенсиониран по решение на Октомврийския пленум на ЦК на КПСС (1964 г.). Умира на 11 септември 1971 г. в Москва. \r\n1938 г.  \r\nРудолф Карачола поставя рекорд за най-бързата официално отчетена скорост на обществен път – 432.7 км/ч с автомобил Мерцедес-Бенц W195 Rekordwagen. \r\n1935 г. \r\nВ Германия е произведен първият изкуствен изумруд. Изумрудът е разновидност на минерала берил, оцветен е в зелено от остатъчни следи от хром и понякога желязо. Изключително ценен като скъпоценен камък, вероятно най-ценният скъпоценен камък в света. Наричан още и смарагд, от гръцката дума smaragdos – зелен камък. \r\n1935 г. \r\nИсландия става първата страна в света, легализирала аборта. Исландия е разположена на едноименния остров в северната част на Атлантическия океан. На север граничи с Гренландско море, на изток - с Норвежко море; на запад Датският пролив отделя острова от Гренландия. Площ - 102 819 кв. км. Население - 267 000 души (1996 г.), исландци; 96% протестанти. Официален език - исландски. Столица - Рейкявик. Парична единица - исландска крона. В административно отношение се дели на 23 окръга (сисли); столицата и някои други градове имат самостоятелно административно управление.  \r\n1930 г. \r\nИзвънреден църковен събор в Киев ликвидира Украинската автокефална православна църква. Украинската автокефална църква води началото си от 1921 г., когато по един спорен начин част от духовенството се откъсва от Руската църква и образува своя структура. Тази структура не просъществува дълго на територията на Украйна и се запазва само в чужбина - САЩ, Канада и Германия. Тя се връща в страната през 1989 г. и неминуемо се конфронтира с официалната църква. Така се поставя началото на разколите в Украйна. След първоначален успех тази църква преживява упадък. Причината е противоречивата личност на екс-митрополита Филарет, низвергнат от Московската патриаршия, който започва да използва Автокефалната църква за свои цели. Така през 1992 г. той предизвиква разкол в нея. През следващата 1993 г. Автокефалната църква избира свой \"патриарх\" - Владимир. Неудовлетвореният от този избор Филарет основава Украинската православна църква - Киевски патриархат. \r\n1925 г. \r\nАнглийският доктор В. Бейкър обявява, че кръстословиците предизвикват главоболие. \r\n1921 г. \r\nВ Париж на Елисейските полета са погребани останките на Незнайния воин. \r\nШанз-Елизе (на френски Champs-Élysées, което буквално означава „елисейските полета“) е широко авеню (булевард) в Париж. Шанз-Елизе е една от най-известните улици в света. Името е свързано с елисейските полета, които са царството на мъртвите в гръцката митология. \r\n1887 г. \r\nВъв Форт Кю (Монтана, САЩ) е измерена най-голямата снежинка в света – дълга е 38 см. \r\n1874 г. \r\nСъздадена е Монреалската търговска борса. Борсата е открита официално след 40 години търговия предимно в областта на железопътен транспорт и банкови ценни книжа. За неин първи управител е назначен Лорн Макдугъл. Борсата започва работа през 1832 г. в Монреал, Канада. През 1872 г. ключови фигури за развитието на борсата са: Хартленд Клеър Макдугъл, Джордж Кембъл Макдугъл, Джеймс Бърнет и Франк Бонд. \r\n1871 г. \r\nВ хода на Френско-пруската война Париж капитулира пред пруските войски. \r\nВоенният конфликт продължава в периода 1870-1871 г., като е обявен от Франция, която е подпомагана от Северно-германската конфедерация и южните германски области – Баден, Вюртенберг и Бавария. Конфликтът е кулминацията на напрежението между двете сили вследствие на доминиращата роля на Прусия в Германия, която преди 1866 г. е обединение на не напълно независими територии. \r\nСлед победата в Австро-пруската война през 1866 г. Прусия се стреми да обедини всички германски земи под свое водачество и да отслаби Франция. Формалният повод за войната са претенциите за испанския престол, които предявява Леополд Хоенцолерн. На искането на Наполеон III да се откаже от испанския престол, Леополд отговаря с отказ. На 13 юли 1870 г. е мобилизирана Франция, а на 16 – Германия. На 19 юли Наполеон III обявява война на Прусия. \r\n1855 г. \r\nВ Панама е построена железопътна линия, дълга 77 км. Тя свързва гр. Панама на Тихия океан с гр. Колон на Карибско море. Тази железопътна линия минава през блата и девствени тропични гори. Главната работна сила на строежа са негри и китайци, които работели срещу мизерно заплащане. Те масово измирали от треска, малария и недохранване. Казват, че “всяка поставена траверса струвала живота на един работник”. \r\n1820 г. \r\nРуската антарктическа експедиция под ръководството на Белингсхаузен и Лазарев открива Антарктида, с което доказва правотата на всички пътешественици и учени, търсили почти два века доказателство за съществуването на “Голямата южна земя”. \r\nАдмирал Фадей Фадеевич Белинсхаузен е руски мореплавател. Участник е в първото руско околосветско плаване (1803-1806 г.). Ръководи първата антарктична околосветска експедиция (1819-1821 г.), с корабите \"Восток\" и \"Мирни\". На Белинсхаузен са наречени море, остров, планина в Антарктида и на остров Сахалин, първата съветска полярна станция (1968 г.) в Антарктида и др. Адмирал Михаил Петрович Лазарев е руски мореплавател, изследовател на Антарктида. Извършва три околосветски плавания (1813-1815 г.), в едно от които участва в експедицията на Ф. Ф. Белинсхаузен (1819-1821 г.) при откриването на Антарктида като командир на кораба \"Мирни\". През 1833-1850 г. ръководи руския черноморски флот. На Лазарев са наречени атол в Тихия океан, бряг, депресия, залив, море, шелфов ледник в Антарктида, нос, връх, река, риф на Алеутските острови, нос в Охотско море и др. \r\n1814 г. \r\nПубликувана е първата книга на Стендал „Животът на Хайдн, Моцарт и Метастазио”. Анри-Мари Бейл (Стендал) е френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.), “Пармският манастир” (1839 г.), на повести, мемоари (“Животът на Наполеон”, 1817-1818 г.; “Мемоари за Наполеон”, 1836-1838 г.), трудове върху изкуството (“История на живописта в Италия и Рим”, 1817 г. и др.), на психологическата студия “За любовта” (1822 г.) и др. \r\n1807 г. \r\nНа лондонската улица Пел Мел за първи път в света са запалени газови фенери. \r\n1738 г. \r\nЗапочва строителството на Уестминстърския мост в Лондон. Мостът над река Темза е предназначен за пешеходен и автомобилен трафик. Свързва Уестминстър и Ламбет. Съоръжението е открито през 1862 г., като включва 7 арки от желязо с готически детайли. Това е най-старият мост в централната част на река Темза. \r\n1687 г. \r\nС императорски указ в Япония е забранено убиването на животни. \r\n1644 г. \r\nФренският драматург Жан Поклен за първи път се подписва с псевдонима “Молиер”. \r\nМолиер (псевд. на Жан Батист Поклен) - френски драматург, режисьор и актьор, един от създателите на френската комедия. Роден е на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право, към което не изпитва влечение. Напуска училище след 2 години и постъпва като актьор в пътуващ любителски парижки театър; скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Кариерата и личният му живот често са спохождани от несгоди, които той стоически понася и претворява в комически сюжети. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г. На тази дата са родени: \r\n1922 г. \r\nРоден е Робърт Уилям Холи (Holley) - американски биохимик. Професор по биохимия и молекулярна биология в университета “Корнел”. През 1961 г. започва разшифроването на генетичния код. Открива (1965 г.) химическа структура на биологически активна нуклеинова киселина; освен първична, транспортната РНК има и вторична структура, която прилича на трилистна детелина. По този начин се разбира как се използва генетичната информация. Нобелова награда за медицина (заедно с М. Ниренбърг и Х. Корана, 1968 г.) за разшифроването на генетичния код и интерпретирането на участието му в протеиновия синтез. \r\n1457 г. \r\nРоден е Хенри VІІ – крал на Англия (от 1485 г.), основател на династията Тюдори. Заема престола като кандидат на Ланкастърите, след като побеждава Ричард III в битката при Босуърт (22 август 1485 г.), с която завършва войната на Червената и Бялата роза. Чрез редица действия ограничава могъществото на едрите феодали (конфискация на земите, разтуряне на военните дружини, създаване на извънредни съдилища). В интерес на зараждащата се буржоазия насърчава развитието на корабоплаването и външната търговия. По време на неговото управление са заложени основите на абсолютизма. Умира на 21 април 1509 г. На тази дата умират: \r\n2002 г. \r\nУмира Астрид Ана Емилия Линдгрен (Lindgren) – шведска писателка. Родена е на 14 ноември 1907 г. Автор е на над 100 произведения, преведени на 80 езика, отпечатани в над 130 млн. екземпляра. По нейни сюжети са снимани над 40 филма и сериали. Носителка е на 10 шведски и международни награди, включително и на най-престижния за детските автори медал \"Ханс Кристиан Андерсен\". В родния й град и в Стокхолм е открит (1989 г.) националният музей \"Светът на Астрид Линдгрен\". Авторка е на повестите: \"Пипи Дългото чорапче\" (1945-1952 г.), \"Знаменитият детектив Кале Блумквист\" (1946 г.), \"Ние, от Бюллербю\" (1946 г.), \"Мио, мой Мио\" (1954 г.), \"Три повести за Карлсон, който живее на покрива\" (1955-1968 г.), \"Расмус бродягата\" (1956 г.), \"Емил от Льонеберя\" (1963 г.), \"Новите приключения на Емил от Льонеберя\" (1966 г.), \"Още е жив Емил от Льонеберя\" (1970 г.), \"Братя Лъвско сърце\" (1973 г.), \"Роня, дъщерята на разбойника\" (1981 г.). \r\n1996 г. \r\nУмира Йосиф Бродски (Brodsky) – руски и американски поет и есеист от еврейски произход. Роден е на 24 май 1940 г. в Ленинград, дн. Санкт Петербург. Лауреат е на Нобелова награда за литература за 1987 г. От 1972 г. живее в САЩ. Творчеството му включва стихосбирки, книга с есета и пиеса, писани на руски език. Сам превежда творбите си и твори на английски език: \"A Part of Speech\" (1977 г.), \"Less Than One\" (1987 г.), \"Homage to Urania\" (1987 г.). \r\n1880 г. \r\nУмира Жул Фавр (Favre) - френски политик, адвокат, участник в Юлската революция (1830 г.). Роден е на 21 март 1809 г. в Лион. От 1848 до 1855 г. е депутат в Учредителното, а после в Законодателното събрание. От 1858 до 1870 г. е депутат в Законодателния корпус, един от лидерите на буржоазно-републиканската опозиция срещу режима на Втората империя. Министър на външните работи (септември 1870 - февруари 1871 г.) в правителството на националната отбрана, от февруари до юли 1871 г. - във Версайското правителство на А. Тиер. На 28 януари 1871 г. сключва примирие с Германия при крайно тежки за Франция условия. Един от организаторите на потушаването на Парижката комуна (1871 г.). Подготвя и сключва Фракфуртския мир (1871 г.). Сенатор от 1876 г. \r\n1854 г. \r\nУмира Жером Адолф Бланки (Blanqui) - виден френски публицист и икономист, професор по политическа икономия, член на Академията за обществени и политически науки (1838 г.). Роден е на 21 ноември 1798 г. Брат е на Л. О. Бланки. Депутат. Автор на стопански и социалнополитически студии за Великобритания, Франция, Испания и др. След зверствата, извършени от турските башибозуци в Пиротско, Нишко и Лясковско при потушаване на въстанието през 1841 г., Бланки е изпратен от френското правителство да направи анкета. Изследванията си Бланки излага в книгата \"Пътувания по България\" (1843 г.), в която дава ценни сведения за икономическото и социалното положение на българския народ; запознава Европа с неговите проблеми. \r\n1596 г. \r\nУмира Сър Франсис Дрейк (Drake) – английски мореплавател, пират. Роден е около 1540 г. Един от първите англичани, извършили околосветско пътешествие. \r\n1547 г. \r\nУмира Хенри VІІІ – втори английски крал (от 1509 г.), от династията Тюдори; един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. Умира на 28 юни 1491 г. \r\n814 г. \r\nУмира Карл І Велики (Carolus Magnus) – крал на франките (от 768 г.), император (от 800 г.); от династията Каролинги. Роден е на 2 април 742 г. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. След смъртта му империята на франките се разпада. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 \r\nг.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.28", "title": "Денят 28 януари в световната история"}
{"url": "http://www.focus-news.net/news/2019/01/28/2616966/varna-ofitsialno-shte-bade-otkrit-tsentar-po-interventsionalna-rentgenologiya-v-umbal-sv-marina.html", "text": "Официално ще бъде открит Център по интервенционална рентгенология в УМБАЛ „Св. Марина“. Това съобщиха от пресцентъра на  Медицински университет – Варна  . Днес в 10.00 часа министърът на здравеопазването Кирил Ананиев и министърът на образованието и науката Красимир Вълчев ще присъстват на откриването с водосвет на Център по интервенционална рентгенология в УМБАЛ „Св. Марина“. В 10.45 часа в пресцентъра на УМБАЛ „Св. Марина“ ще се проведе брифинг.", "date": "2019.01.28", "title": "Варна: Официално ще бъде открит Център по интервенционална рентгенология в УМБАЛ „Св. Марина“"}
{"url": "http://www.focus-news.net/news/2019/01/28/2616962/afp-guaydo-prizova-za-novi-protesti-sreshtu-maduro.html", "text": "В неделя Хуан Гуайдо е призовал за два нови протеста, за да се накарат военните да се обърнат срещу лидера Николас Мадуро. Той подкрепи европейския ултиматум бързо да се проведат свободни избори, предава  AFP .   \r\nВъв видео в Туитър той обяви дните и часовете на протестите. В сряда митингът трябва да се обърне към военните „и да настоява армията да се присъедини към народа“.  \r\nВторият ще е в събота, той ще е „голям национален и международен митинг заради подкрепата на Европейския съюз и ултиматума“ на Великобритания, Франция, Германия, Португалия, Испания и Нидерландия, според който те ще признаят Гуайдо за временен президент, ако до 3 февруари Мадуро на обяви дата за нови избори.   \r\nАвстралия междувременно обяви, че „признава и подкрепя“ Гуайдо като временен президент  до предстоящите избори, а Италия призова за „бързо завръщане към демократичната легитимност“.  \r\nСАЩ на свой ред предупредиха, че ще „реагират по забележителен начин“, ако американски дипломати, Гуайдо или контролираният от опозицията парламент се превърнат в мишени на насилие и заплахи. \r\nМадуро не се оттеглил от поста си и е заявил пред CNN Turk: \"Никой не може да ни поставя ултиматуми.\" \r\nБлизо 30 души са убити и повече от 300 – арестувани при сблъсъците през миналата седмица с полицията.  Ивелина Ватова", "date": "2019.01.28", "title": "AFP: Гуайдо призова за нови протести срещу Мадуро"}
{"url": "http://www.focus-news.net/news/2019/01/28/2616971/zhivko-todorov-i-predi-izbori-shte-sabaryam-nezakonni-ne-uhazhvam-tsiganite-davam-zhilishta-na-koyto-raboti.html", "text": "Живко Тодоров, член на ИК на ГЕРБ и кмет на Стара Загора разговаря с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Тодоров заяви позиции по следните теми: \r\n„Червената“ и „Синята“ лампа \r\nБеновска посрещна Живко Тодоров с въпроса каква „мина“ е заложена пред него във връзка с предстоящите местни и евроизбори, цитирайки министър-председателя Борисов, който на Националното съвещание на ГЕРБ заяви, че ако не им светнат „червените“ лампи, той ще им светне „синята“.  \r\nТодоров отговори, че в политиката има много възможности да се стъпи върху „мина“ и политиците трябва да внимават какво правят, защото „мината“ всеки момент може да избухне и да нанесе непоправими поражения и посланието на конференцията на ГЕРБ е било всеки участник в политиката да е отговорен, сериозен и да върши работата си адекватно. \r\n Беновска попита госта си каква равносметка си е направил лично той. Кметът на Стара Загора отговори, че вижда своите грешки и си признава за тях.  „Къде Ви свети червената лампичка и къде трябва да дойде „синята“ лампа – обикновено това са органите, които оказват помощ или въвеждат ред – линейки или полиция – казано образно?“ попита Беновска.  \r\nТодоров сподели, че не иска да си мисли за „синята“ лампа, но подчерта, че политиците трябва да си правят равносметка, защото обикновено не остава време за анализи от ежедневни задачи и работа. За Стара Загора Тодоров обясни, че е направил равносметка на добре свършената работа и допуснатите грешки и бъдещите планове. Кметът на Стара Загора сподели, че е завел няколко дела за обиди във Фейсбук, защото „опозицията много обича да дразни чрез различни организации“, но е решил да ги оттегли, тъй като има много по-важна работа. \r\n „Хайде, аз да Ви светкам „червените“ лампички – упрекваха Ви за ремонтите“ каза Беновска. Тодоров обясни, че ремонтите един по един приключват, Аязмото вече е готово и може да се използва от старозагорци за разходки, обсерваторията също работи, а на 3-ти февруари ще бъде открит мостът, който е създавал най-много проблеми на старозагорци. Относно забавянето в центъра, кметът на града сподели, че е по вина на строителя, който ще понесе глоба от 3 000 лева за всеки ден забавяне. \r\nПровалът в обществени поръчки \r\n„Трябва ли да се продължава практиката в обществените поръчки – най-евтината оферта да се избира непременно като най-добра?“ попита Беновска след горчивия опит от ремонтите в София. Тодоров обясни, че по европейските проекти са задължени да търсят най-ниската цена като основен компонент, но не е добре от гледна точка на ниското качества и затова трябва да се избира икономически най-изгодната оферта с добра цена, качествени материали, правилна организация на труда и качествено изпълнение. „Възниква въпросът, който не само гражданите, но и БСП го размахват като „червено знаме със сърп и чук“ в обществените поръчки, говорим за строителство, успяват „големите“ , които възлагат на други подизпълнители, спечелените от тях поръчки и така практически се монополизира възможността да има други фирми“ каза Беновска. Тодоров подчерта, че това е работа на Законодателя, който трябва да каже как точно да изпълняват процедурите, а депутатите винаги могат да направят среща с Камарата на Архитектите и Камарата на Строителите и да уточнят правилата, при които ще има по-добри резултати. Кметът на Стара Загора обясни, че е правил срещи с тях и взаимно са достигали до извода, че законодателството трябва да  бъде променено и на фирми, които не изпълняват успешно и провалят европейски проекти, трябва да им бъде отнето правото да участват в бъдеще в подобни търгове. Тодоров обясни, че и в рамките на камарите могат да бъдат поставяне такива правила. \r\nДемокрацията, ромите и изборите \r\nБеновска попита госта си като член на ИК на ГЕРБ и кмет на Стара Загора, и в тон с обидите във Фейсбук – докъде трябва да стига демократичната отстъпчивост и къде трябва да се с нормите и прилагането на закона – „Борисов напоследък много често отстъпва под натиска на улицата – демократичната му отстъпчивост става прекомерно голям процент“. \r\n „Демокрацията трябва да е дотам, докъдето не засяга личната свобода на всеки един друг индивид. По никакъв начин не трябва да създава предимства за определени групи и недостатъци за останалите, защото в случая с незаконните постройки (на ромите) – те са един много ярък пример в годините как не е упражняван никакъв контрол, как са се появили незаконни гета и как никой не е обръщал внимание на това. Аз мога да се похваля, че в Стара Загора има съборени над 130 незаконни постройки, на пролет предстои да съборим още 55 незаконни, масивни постройки, не говорим само за колиби и смятам, че прилагайки закона е най-важното, което можем да направим, за да имаме гаранция, че демокрацията ще съществува. Демокрацията се опира на законите и на тяхното спазване“ обобщи Тодоров. На въпроса на Беновска защо тези постройки изобщо са се появявали незаконно. Кметът на Стара Загора отговори, че през последната седмица за се появили публикации, в които пише, че в града има незаконно гето, а кметът не прави нищо. Тодоров подчерта, че гетото се е появила доста преди него и досега са съборени много незаконни постройки, а около 120 са идентифицирани и предстоят да бъдат премахнати. Беновска попита къде ще отиде циганският поток след събарянето на къщите. Кметът на Стара Загора обясни, че тези хора няма лични карти, нито адресни регистрации, но отговор на въпроса на Беновска не може да бъде даден от общината. Беновска поясни, че го пита като политик и член на ИК на ГЕРБ. „Като политик ако ме питате – трябва да има интеграционни програми, които да не се опират на това, което беше до момента. Трябва да се опират на ясно изградени правила. До момента в едни ромски фондации се изливаха стотици милиони и мога да Ви дам пример от Стара Загора – какво направи един такъв водач – той си построи собствена къща, в която в момента живее, пишейки формално, че това е ромски център“ разказа кметът на Стара Загора. Беновска го попита дали би влязъл в темата за циганите, защото тя е неудобна за много политици, тъй като, именно, циганите са донори на лесно купуваните гласове. Тодоров отговори, че никой от този етнос не е гласувал за него и това може да се провери и въпреки това е бил набеждаван, че прави лошо като събаря незаконните им постройки. Кметът потвърди, че дори в предизборна обстановка ще продължи събарянето на незаконните сгради, за да покаже на хората, че има и политици, които не „ухажват“ циганите преди избори и спазват закона. Беновска каза, че въпреки това циганите ще обжалват нарежданията за събаряне. Тодоров обясни, че вече са обжалвали, минали са през всички процедури и в момента всички заповеди са влезли в сила.  \r\nРавносметка, обещания и нови избори \r\n„Какво трябва да направи кметът Живко Тодоров през останалото време до ноември месец – местните избори, за да бъде достойно избран пак?“ попита Беновска. „Трябва да покаже смирение, да изпълни всичко, което е обещал през 2015-та година, когато хората ме избираха, за да излезе с вдигната глава пред хората и да даде отчет за това, което е направил през тези години“ отговори Тодоров. \r\n „Какво трябва да направи на местните избори най-дълго управлявалият министър-председател – 10 години, за да продължи във възходящ тренд, а не както напоследък се вижда – колебливо падайки и приближавайки се към БСП?“ попита водещата.  \r\nКметът на Стара Загора и член на ИК на ГЕРБ Живко Тодоров отговори, че ГЕРБ трябва да покаже, че има справедливост и морал в България и ако има някакво колебания у гражданите – това е, защото в много сфери няма справедливост. „Справедливост ли е циганите да строят незаконно?“ попита Беновска.  \r\nТодоров призова кметове на ГЕРБ да не се поддават на внушения, да спазват закона и да търсят възможности за ромите – как да живеят законно и европейски, защото сегашната практика не е справедлива. Кметът на Стара Загора съобщи, че тази година ще бъдат построени около 80 социални жилища, за да се предложи алтернатива, която няма да е безплатна и незаконна – ще се плаща наем и всички режийни сметки и призова всеки, който иска да изкарва хляба си законно, да търси работа, защото винаги има свободни места, а в момента в строителството има недостиг. \r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 27-ми януари 2019 година.", "date": "2019.01.28", "title": "Живко Тодоров: И преди избори ще събарям незаконни, не „ухажвам“ циганите - давам жилища, на който работи"}
{"url": "http://www.focus-news.net/news/2019/01/28/2616975/veliko-tarnovo-ofitsialno-shte-bade-otkrita-obnovenata-sgrada-na-direktsiya-sotsialno-podpomagane-v-gorna-oryahovitsa.html", "text": "Официално ще бъде открита обновената сграда на Дирекция „Социално подпомагане“ в Горна Оряховица. Това съобщиха от  Община Горна Оряховица . Сградата се реконструира по Проект  „Енергийна ефективност на административна сграда за предоставяне на социални услуги гр. Горна Оряховица”, с финансовата помощ на ОП \"Региони в растеж\" 2014 - 2020. Церемонията ще се състои от 11.00 часа.", "date": "2019.01.28", "title": "Велико Търново: Официално ще бъде открита обновената сграда на Дирекция „Социално подпомагане“ в Горна Оряховица"}
{"url": "http://www.focus-news.net/news/2019/01/28/2616974/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 28 януари. Това съобщиха от пресцентъра на  дружеството .Във връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\nул. „Найден Геров“, бул. „Акад. Иван Евстатиев Гешов“, бул. „Цар Борис III”, ул. „Софийски герой“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найден Геров “ ъгъла с ул. „Сотир Андонов“. \r\nВъв връзка с подмяна на спирателен кран на ул. „Константин Иречек“ кв. „Крива река“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Константин Иречек“, ул. „Св. Иван Рилски“, бул. „Пенчо Славейков“, ул. „Даскал Манол“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с ул. „Крива река“. \r\nВъв връзка с подмяна на сградно водопроводно отклонение на ул. „Троянов път“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nпо ул. „Троянов път“ от ул. „Липите“ до края на улицата \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянов път“ пред №40. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   .", "date": "2019.01.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/28/2616973/pregled-na-osnovnite-temi-v-starozagorskiya-pechat.html", "text": "„Осъдиха лекар за шофиране в пияно състояние“ е водещо заглавие във вестник  „Старозагорски новини“ . 56-годишен лекар от болницата в Нова Загора е осъден на 6-месечен престой зад решетките за шофиране в пияно състояние, изпълнението на присъдата е отложено за срок от 3 години. Мeдикът е бил спрян за проверка около 13:40 часа на 5 януари по старозагорския булевард \"Никола Петков\", след като на пътните полицаи направило впечатление, че автомобилът му \"Пежо 307\" се движи с неразумно висока скорост. При проверка с дрегер станало ясно, че д-р Данчо Д. Д. е седнал зад волана с 2.03 промила алкохол в издишания въздух. Наложило се да прекара денонощие в ареста и на практика там е посрещнал и имения си ден. На 24 януари състав на Районен съд - Стара Загора, е одобрил споразумение с наблюдаващия досъдебното производство прокурор. Докторът е признал вината си и през следващата половин година свидетелството му за правоуправление на МПС ще бъде \"на трупчета\". От ръководството на МБАЛ \"Св. Петка\" в Нова Загора, където работи лекарят, който по специалност е интернист, уточниха, че в деня, когато бил хванат да шофира в нетрезво състояние, бил в отпуск. До сега не е имало случай да дойде пиян на работа, категоричен е управителят на здравното заведение д-р Станка Иванова, която от репортер научи за случилото се с подчинения й.  \r\n„На официалното откриване се очаква да присъства премиерът Бойко Борисов“ е друго заглавие в изданието. Мостът, свързващ централната част на Стара Загора с индустриалната зона, е готов, както и останалите две мостови съоръжения в съседство. Обявената дата 3 февруари остава. Тогава ще бъде официалното откриване, след което движението по моста ще бъде пуснато\", съобщи за медията ни кметът на Стара Загора Живко Тодоров. На откриването ще присъства премиерът Бойко Борисов, потвърди кметът. Трите мостови съоръжения - над бул. \"Славянски\", жп-линията и до \"Бисер олива\", не са били \"пипани\" от пускането им в експлоатация по времето на социализма. Извършването на основен ремонт, допълнителното им укрепване, както и уширението на моста над бул. \"Славянски\" - от 3 на 4 ленти за движение на МПС-та, беше планирано преди десетилетия, но поради липсата на средства беше отлагано. Миналата година необходимите пари в размер на 4 297 195 лв. бяха осигурени по Оперативна програма \"Региони в растеж 2014-2020\", без съфинансиране от страна на Община Стара Загора. Мегапроектът стартира на 4 юни м.г. със срок на изпълнение 9 месеца. След проведена обществена поръчка за изпълнител беше избран \"Грейс Групхолд\" АД в конкуренция със софийските фирми \"Щрабаг\" ЕАД и \"ИСА 2000\". От датата на старта на реконструкцията мостът, свързващ централната част на Стара Загора с индустриалната зона, беше затворен, а движението на МПС-та се осъществява по обходен маршрут, което провокира многобройни негодувания, основно в социалната мрежа, като се започне първоначално от \"неправилно поставена сигнализация\" и се стигне до \"забавяне на изпълнението\". Твърденията на знайни и незнайни \"специалисти\" от ФБ обаче се оказаха неоснователни, тъй като ремонтите вече са приключили и откриването на ключовия за Стара Загора мост ще е на 3 февруари, тоест предсрочно.  \r\n„Българските природозащитни организации - в защита на небългарски интереси“ пише вестникът. Усилията на регистрираните у нас екологични организации и мрежи, прикрити зад красиви лозунги за опазване на зелената природа, за опазване чистотата на въздуха , за здравето на човека и други подобни, в действителност са насочени против стратегически енергийни обекти, против реализирането на индустриални и туристически проекти, които биха допринесли за запазване и разкриване на нови работни места, за повишаване на жизнения стандарт на българските граждани, твърди минният експерт инж. Щерьо Щерев. Регестрираните у нас организации и мрежи, членуващи в The Green 10 са: Банкуоч Централна и Източна Европа - CEE Bankwatch, Бърдлайф - Birdlife international (European community office) , Грийнпийс - Greenpeace, Европейска федерация за транспорт и околна среда - European Federation for Transport and Environment (T&E), Европейско бюро за околна среда - European Environmental Bureau (EEB), Мрежа за действие по климата - The Climate Action Network Europe (CAN Europe), Приятели на земята - Friends of the Earth Europe (FoEE), Приятели на природата - International Friends of nature (IFN), Световен фонд за природата - World Wide Fund for Nature (European policy office) (WWF), Съюз за здравеопазване и околна среда - Health and Environment Alliance (HEAL). Тяхната сила е в мрежите и организациите, обединени в обща платформа. Европейските екологични неправителствени организации изпращат редовно информация до своите членове и поддръжници, което е от съществено значение за високата степен на информираност на тези групи и координиране на действията им в Европейския съюз. Благодарение на това членовете и поддръжниците на мрежите и организациите могат да вземат ефективно участие и да дават своя \"принос към процеса на вземане на решения, свързани с опазването на околната среда\". Обединените им усилия са насочени в: -Подкрепа на пълното прилагане на европейските екологични закони и политики във всички страни - членки на Европейския съюз и особено на тези в Източна Европа; Лобиране за нови екологични предложения за политиката и законите.; Работа с институциите на Европейския съюз с цел постигане на максимална степен на ефективност на европейските екологични закони и политики; Популяризиране на лидерството по екологични въпроси на Европейския съюз на световната политическа сцена. Във връзка с увеличаване на обществената осведоменост организациите, членове на платформата: информират своите членове и по-широката общественост относно последните развития в областта на околната среда в рамките на Европейския съюз и ги окуражават да изразят своето мнение и позиция; Предоставят възможност за изразяване интересите на хиляди местни асоциации, отговорни за вземане на решения, касаещи политиката на Европейския съюз; Допринасят за засилване на гражданското общество в Европа чрез тренинги, политически анализи и др. Те се определят като защитници на българската природа и съответно на здравето на българските граждани. Всичките са неправителствени организации /НПО/, т.е. не получават държавни субсидии. Техни спонсори са преди всичко чужди фондации, които се финансират от големи европейски и американски корпорации. А както се знае, \"който плаща сметката, той поръчва и музиката\". Усилията на НПО-та се прикриват зад красиви лозунги за опазване на зелената природа, за опазване чистотата на въздуха , за здравето на човека и други подобни. Но в действителност те са насочени против стратегически енергийни обекти, против реализирането на индустриални и туристически проекти, които биха допринесли за запазване и разкриване на нови работни места, за повишаване на жизнения стандарт на българските граждани. С влизането си в Европейския съюз на 1 януари 2007 г., България трябваше да определи териториите си, които да бъдат включени в Натура 2000. Експерти, назначени от Министерството на околната среда и водите и активисти на НПО изготвят предложение, включващо 33% от територията на страната. За сравнение средната стойност за ЕС е 18%. Натура 2000 е критикувана и заради създаваните от нея възможности за корупция. Териториите, обхванати от проекта, са определени от експертна група на МОСВ, без обществено обсъждане. Натура 2000 се превърна силно оръжие в ръцете на \"зелените\" активисти. Чрез съдебни хватки, позовавайки се на нея, те блокират изграждането на зимни спортни съоръжения в планинските региони, което обезсмисля строителството на хотелски бази в прилежащите селища. Хиляди семейства, живеещи в полите на Родопите, Стара планина и Странджа, в подножието на Пирин и Рила, все региони с висока безработица, остават без поминък в туристическия бранш. Всъщност българските \"зелени\" НПО-та защитиха алпийските курорти в Австрия, Германия, Франция и Италия от евентуална българска конкуренция. Красотата на нашите планини и гостоприемството на българското население от тези региони през последните години добиха широка популярност не само в Европа, но и в целия свят. Много чуждестранни любители на зимните спортове се пренасочиха от Алпите към Пирин, Рила и Родопите. Въодушевени от съдебната си победа срещу изграждането на нови лифтове в региона на Банско, активистите от НПО \"За Земята-достъп до правосъдие\" обжалват решението на МОСВ от 21 декември м.г. за  актуализация на разрешителното на ТЕЦ \"Марица-изток 2\", с което централата може безсрочно да работи като спазва европейските екологични изисквания от преди 2016 година. Те манипулират общественото мнение, като обвиняват институциите, че раздават дерогации, без да изискват тецовете да докажат ясна оздравителна програма и екологична рентабилност, и настояват централата да докаже, че има план за по-чисто производство в бъдеще. Но за да получат тази дерогация ТЕЦ-ли от минно-енергийния комплекс \"Марица-изток\" внесоха обосновка за несъответствието между огромните финансови разходи и незначителния екологичен ефект след внедряването на допълнителни съоръжения за постигане на новите европейски норми за парниковите емисии. Разработването на обосновката бе възложена на западни експерти. За да бъдат по-убедителни \"зелените защитници\" са наели Доминик Дойл, адвокат в партньорската организация на \"За Земята\" - Client Earth. Той твърди, че: \" в България тецовете на въглища получават пари, за да замърсяват, докато твърдят, че електроенергията им е евтина. Правителството изсипва впечатляващи суми в \"Марица-изток 2\", пренасочени от публичните средства, но топлоцентралата отказва да инвестира в технологии, които ще намалят замърсяването, както изисква европейското законодателство, и няма план за промяна на тази ситуация\". Твърденията са абсолютно неверни. Българските ползватели на електрическа енергия помнят, каква беше цената й преди година и половина - преди влизането на задължението за закупуване на \"квоти за емисии на СО2\". Сега след въвеждането на квотния режим цената на тока стана непосилна за индустриалния капитал, а след зимните месеци такава тя ще стане и за всички български граждани, които в момента усещат по джоба си увеличените цени на редица хранителни и индустриални стоки. Лицемерната грижа за здравето на хората от региона на комплекса \"Марица-изток\" не се покрива с действителните констатации на здравните органи. Заболеваемостта сред местното население не е по-висока от тази в другите области на страната. Въздухът в прилежащите селища е многократно по-чист от този в София, Пловдив, Търново, Горна Оряховица, Разград и други, където няма ТЕЦ-ли на въглища. За качеството на въздуха на територията на \"Марица-изток\" свидетелства развитото пчеларство. А както е известно пчелите обичат чист въздух и чиста природа. Местните ловни дружинки ловуват на територията на вътрешните и външните насипища на мините, които се обитават от много зайци, яребици, пъдпъдъци, гълъби, патици, лисици и други животни. Ежегодно десетки хиляди лястовици - бързолети гнездят и отглеждат малките си в дупки по сухите откоси на сгуроотвалите на ТЕЦ \"Марица-изток 2\" ЕАД и ТЕЦ \"АЕС-Гълъбово\" АД. По конструкциите на работещите багери и насипообрзуватели гнездят много врабци, лястовици и гугутки - градски птици, които не се виждат вече дори и в парковете на големите градове. Между насипите има зарибени от птиците водни басейни, в които ловуват щъркели, чапли, гъски и други водни птици. Картината в мините съвсем не е лунна, както го описват противниците на въгледобива. В работната си част това е промишлен пейзаж, който след приключване на минните дейности ще бъде рекултивиран и върнат на природата, както предадените до сега над 45 000 дка земи за горско и селскостопанско ползване. Със своята негативна дейност в стопанския живот на страната \"зелените\" НПО допринасят за намаляване броя на работните места, за насърчаване на миграционните процеси и обезлюдяването на много региони в страната ни. Ако те наистина милеят за България, да се включат активно в опазването и възстановяването на горските масиви, естествения източник на чист въздух и питейна вода, съответно на здраве.", "date": "2019.01.28", "title": "Преглед на основните теми в старозагорския печат"}
{"url": "http://www.focus-news.net/news/2019/01/28/2616977/sport-basketbolistkite-na-beroe-vodyat-v-adriaticheskata-liga.html", "text": "Берое победи със 70:53 като домакин на сръбския Цървена звезда.   \r\nНай-много точки за старозагорки донесоха Ана Почек – 21 и Бреана Люис - 16.  \r\nЗа сръбкините най-резултатна бе Мина Джорджевич - 17 точки. \r\nВодач в Адриатическата баскетболна лига при жените е Берое - със 17 точки.  \r\nЦървена звезда е на трето място с 15.", "date": "2019.01.28", "title": "Спорт: Баскетболистките на Берое водят в Адриатическата лига"}
{"url": "http://www.focus-news.net/news/2019/01/28/2616978/pregled-na-osnovnite-temi-v-dobrudzhanskiya-pechat.html", "text": "„Поклон пред паметта на освободителите на Добрич“, съобщава на първа страница вестник  „Нова добруджанска трибуна“ . На общоградско поклонение са отбелязани 141 години от освобождението на града от османско владичество. Присъствал е Генералният консул на Руската федерация във Варна Владимир Климанов. С едноминутно мълчание, почетен залп и полагане на цветя и венци признателните потомци са почели паметта на загиналите за свободата на добруджанския град. От региона – „Ученически конкурс за есе и рисунка по повод 3 март организира Община Каварна“. В конкурса могат да се включат ученици от морската община, разпределени в три възрастови групи. До 22 февруари се приемат на творби на ученици от 1-ви до 12-ти клас. Децата на Шабла се учат на православие, съобщава изданието. За първа година в Общинския детски комплекс в морския град е разкрит клуб „Православни християнки ценности и традиции“. Варненската митрополия осигурява всички учебни помагала. Отец Павел използва адаптирана програма, която има за цел да привлече децата и да ги научи да общуват в колектив, да бъдат толерантни, да си помагат взаимно и други добродетели. Община град Добрич е обявила конкурс за изработване нa мартеница, съобщава всекидневникът. Насловът на конкурса е: „Мартеница ти дарявам“. Участниците са в две групи. 25 февруари е срокът за заявяване на участие. На първи март в Общината ще се състои награждаване на най-добре представилите се участници. От спортните новини – „Добруджа“ победи юношите на „Черно море“ в първата си контрола“. Футболистите са записали първа победа в първа контрола от зимната подготовка. Предстоят три контроли с отборите на Радомир, Банско и Сандански, както и 10-дневен тренировъчен лагер в Сандански.", "date": "2019.01.28", "title": "Преглед на основните теми в добруджанския печат"}
{"url": "http://www.focus-news.net/news/2019/01/28/2616967/neno-dimov-s-obzhalvaniyata-ekoorganizatsiite-sabotirat-modernizatsiyata-na-darzhava.html", "text": "Нено Димов, министър на околната среда и водите, в разговор с Илиана Беновска в предаването “Беновска пита” по Радио К2 и Канал 3 коментира актуалните политически теми, съобщиха от  екипа на предаването . \r\nЗагубите, които търпи страната от спрени проекти след жалби на различни екоорганизации. \r\n„Залагат ли Ви „зелените“ мина?“, попита водещата Илиана Беновска. Нено Димов отговори, че на практика се получават доста сериозно саботиране на модернизацията на българската държава от действията, които се предприемат. Той припомни, че през миналата година е излязло доста сериозно проучване на Красен Станчев, което разглежда десетина големи проекта през последните 11 години. Изводът на това проучване е, че всеки ден държавата ни губи по един милион лева от саботирането на тези проекти. А това далеч не са най-големите проекти в страната.  \r\n„Между другото чух Ви, че отговаряте и Вие, и други политици и ще изразя дълбоко несъгласие – „решенията на съда не се коментират“! Защо да не се коментират? Знаете, че имаме един знаков „герой“ Лозан Панов, председателят на ВКС, който е чисто политическа фигура, прави политическа пропаганда и провежда и с тълкувателните си решения, например за конфискацията, ако сте обърнал внимание, след наказателно производство, провежда чиста антидържавническа политика. Не искам да кажа, че Чолаков, председателят на ВАС, го прави също, но коментирайте на кратко решението на ВАС за парка „Пирин“, между другото Чолаков ще бъде следващата седмица тук гост!“, помоли водещата Илиана Беновска. Нено Димов отговори, че не коментира решенията на съда, защото дълбоко вярва в разделението на властите и смята, че съдът е този, който има право да съди върху законите, така както парламентът има право да прави законите, а изпълнителната власт има правото да ги прилага. „Вие сте блажен човек, нали знаете, „блажени са верующите“!“, отвърна му водещата Илиана Беновска. Министърът отговори: „Ами значи съм блажен! Аз вярвам в разделението на властите, вярвам в демократичния подход и се надявам, искрено вярвам, че съдът е отсъдил според закона, тълкувайки закона, а не както се пусна в дълбоко познаващите демократичните традиции политически извънпарламентарни сили, които обявиха, че вероятно това е под уличен натиск. Много се надявам, това да не е под уличен натиск!“. Водещата изрази мнение, че изглежда като такова. Събеседникът й отвърна, че се надява това да не е така и добави, че това решение спира развитието, което може да има в най-знаковите места, където България има ресурс да развива един огромен сектор от икономиката като зимния  туризъм. \r\n„Не само икономиката, това спира и екологията според експерти. Четох мнения, че по този начин Пирин се парализира!“, коментира водещата Илиана Беновска. Министърът на околната среда отговори, че това не се отнася само до Пирин, а по този начин можем да говорим за всички национални паркове. Той подчерта, че в планинските и полупланинските райони живеят най-бедните общности и те имат право да използват ресурса, с който разполагат. Такъв пример е „Миджур“, който в края на миналата година е получил разрешение. Този проект е направен от местната общност в един от най-бедните региони на България във Видинска област, става дума за малък зимен курорт, където местните хора да могат да работят.  \r\n„Една скромна идея, ако мога да Ви дам, защо не направите и Вие едно кратко проучване, като на Красен Станчев, но за този период, в който Вие сте министър, колко пари на ден се губят от улични протести, от искането на Вашата оставка, от спиране на проекти по един или друг начин, било то и със съдебни решения?“, попита водещата Илиана Беновска. Нено Димов отговори, че ако трябва да се върнем към въпросното проучване на Красен Станчев, което е доста сложно и изисква много време, то показва, че например спирането на проекти като АМ „Струма“ в района на Кресненското дефиле и скоростния път „Русе – Велико Търново“ засяга и много човешки животи, защото там има много жертви от катастрофи. Изследванията показват, че по магистралите загиват между 3,5 и 5 пъти по-малко хора. Тоест могло е да бъдат спасени и хиляди човешки животи, извън милиардите лева загуби. Нено Димов изрази мнение, че наистина трябва да се направи много комплексен анализ, като тук се включи и енергетиката.  \r\n„Предложете го на Бойко Борисов на МС, това засяга цялото управление, цялото изпълнение на програмата на ГЕРБ, ако щете дори!“, предложи водещата Илиана Беновска. Събеседникът й отговори, че наистина засяга цялото управление, защото основна цел на сегашното правителство е повишаване на доходите на хората, а това би могло да става доста по-бързо. „Ако се замислите тези хора са против ядрената енергетика, против въглищната енергетика, против водната енергетика, против ветрената енергетика, против газовата енергетика! То няма енергетика, която да подкрепят, вероятно трябва да се затвори държавата, може би това им е и мечтата, да се превърнем в един резерват!“, категоричен бе екоминистърът. \r\n„Говорите конкретно за дерогацията?“, попита водещата Илиана Беновска. Гостът й отговори, че става дума и за нея. Той обясни, че централата „Марица Изток“ 2 има възможност по европейското и българското законодателство да получи разрешение да работи до изчерпването на ресурса в региона. От Агенцията по околната среда са положили огромни усилия, защото за първи път в България се прави подобна процедура в промяна на комплексното разрешително. За съжаление отново „зелените“ жалят в съда тази дерогация. Тук говорим и за национална сигурност, защото това е единственият чисто български източник на енергия, да не говорим, че осигурява прехраната на около 160 000 души. „След Вас гост е Живко Тодоров, кмет на Стара Загора, в чийто патримониум се намира „Марица Изток“, който ще съобщи за пореден път колко са работните места, колко семейства се издържат!“, съобщи водещата. Събеседникът й продължи, че ако „Марица Изток“ 2 спре работа, това би означавало и повишаване на цената на тока, а това би довело до покачване на почти всички цени. „Тоест това е директно против благоденствието, а ако говорим за околната среда, много голяма част от хората, които сега се топлят на ток, ако токът поскъпне, ще се топлят на дърва, което е много по-замърсяващо! Всъщност проблемът с мръсния въздух е основно проблем на бедността!“, категоричен бе Нено Димов. „БСП веднага ще Ви упрекнат, че замърсяването на околната среда и въздухът е поради това, че коалицията ГЕРБ – ОП не повишавате ръста на доходите!“, отбеляза водещата Илиана Беновска. Гостът й отговори, че статистиката за последните 6-7 години показва, че доходите се повишават, а качеството на въздуха се подобрява, но това би могло да става и по-бързо. Пример за това е случаят с проекта „Миджур“, ако той се беше реализирал преди 2-3 години, сега хората в района щяха да имат по-високи доходи и да не се отопляват на въглища и дърва. „Обвързани са нещата и за да имаме устойчиво опазване на околната среда трябва да имаме по-високи доходи!“, още веднъж подчерта Нено Димов. \r\n„Понеже сте много добре промотиран и като политик и политически анализатор, няма как да избегнете истинския отговор на моя въпрос, не се ли получава така, че дори и да има закони, те не се прилагат? Дали пък има и закони, които да се прилагат? Ето случаите по морето – някой решил да си изравни едно хълмче, което някои специалисти са го нарекли, иронично го казвам, дюна! За да не му пречи на изгледа или да си построи нещо!”, попита водещата Илиана Беновска. Нено Димов отговори: „Начинът, по който се саботира в момента държавата, използвайки именно законовите възможности, правото на обжалване не може да се махне, то трябва да съществува, но използвайки това право и злоупотребявайки с него, ние сме свидетели как магистрала „Струма” вече 11 години не може да се реализира!”. Той добави, че с огромни трудности пречките вече са преодолени и се надява, че проектът все пак ще бъде реализиран.  \r\nРомската интеграция. \r\n„Ще Ви подкрепя и с политически пример, Вие сте излъчен в кабинет „Борисов 3” от ВМРО, знаете Красимир Каракачанов какви атаки получи, даже изкуствени бунтове, заради това, че каза, че циганизацията е взела почти връх и трябва да се спре това лежане на тази раса ли, как да го нарека, малцинство, циганите на гърба на държавата. Правото на обжалване във Войводиново, където се опитват да разрушат незаконните строежи, е използвано, употребено, сигурна съм, че не от неграмотните цигани, които са си написали жалби до върховния съд! Разбирам правото им да обжалват, но защо е допуснала държавата тази къща да е незаконна 20 години”, постави водещата Илиана Беновска въпроса за случая във Войводиново. Нено Димов отговори, че всеки е невинен до доказване на противното. Той се съгласи обаче, че когато къщата е незаконна трябва да се предприемат действия, а във Войводиново държавата е предприела адекватни действия. „Циганите са най-големите замърсители на въздуха, горят гуми, горят стари дрехи, изхвърлят помия на улиците! Минавал ли сте през „Суходол”? Това е малък Бруклин!”, отбеляза водещата. Събеседникът й отговори, че проблемът наистина е сериозен, а независимо дали става дума за Войводиново и „Суходол” неспазването на закона и криенето зад обжалване са същите хватки, за които е станало дума в началото на разговора. „Но ние не трябва да обвиняваме тези процедури, в края на краищата те помагат!”, заяви министърът на околната среда и водите.  \r\n„Г-н Димов, хайде да не бъдем „по-католици от папата” или да не кажа „по-демократи от демократите”, напоследък, откакто сме членове на ЕС, сме много демократично настроени. На циганите или трябва да им се каже силно и ясно – влизате в закона, изпълнявате закона, както го изпълняват и българите, и турското малцинство, и арменското малцинство и каквито искате още! Както виждате не се получава интеграция! Не учат, не работят, крадат, убиват, замърсяват, биват използвани по време на изборни кампании!”, коментира водещата Илиана Беновска. Нено Димов отговори, че наистина либералният модел на интеграция е сбъркан в Западна Европа, а ние в момента сме го копирали оттам. Той беше категоричен, че интеграцията не минава през създаването на гета и даването на помощи. Интеграцията минава през труда, а за това трябва да минем през образованието. „Този тип, който ни беше грубо казано наложен от либералната демокрация на запад, който виждаме докъде докара Западна Европа с провала на този тип, тотално неслучила се интеграция, по същия начин работи и тук и очевидно това е сбъркан модел! Но когато говорим за закона аз не бих искал да разделям хората на цигани, българи и турци, защото това с дюната също е безобразие, което трябва да бъде наказано!”, заяви министърът.  \r\n„Да, съгласна съм, че ме критикувате, че излезе, че деля хората пред закона на различни малцинства. Не, просто ще Ви дам баналния пример, ако не си платите тока, Вие българчето, ще Ви го спрат! А те във Войводиново имат един електромер, с много мрънкане представителят на електроразпределителното дружество се опита да обясни, че бил законен. Я Вие се опитайте да си прокарате тук в някой квартал на София, без да имате право в тази къща, ток!”, продължи водещата Илиана Беновска. Гостът й отговори, че наистина това е двойният стандарт, това е несправедливото и предизвиква възмущение. \r\nСлучаят с разрушената дюна на къмпинг „Смокиня”. \r\nНено Димов заяви, че в момента МОСВ очаква да приключи наказателното разследване на прокуратурата, след което ще се направи необходимото, за да бъде възстановена. Има такава опция в закона. „Естествено не може да бъде възстановено нещо, което природата създава стотици години, но все пак да бъде максимално близо до това, което е разрушил!”, обясни той. „Нещо като имплантация ли ще се направи, аз си го представям така, една пришита дюна!”, попита водещата Илиана Беновска. Събеседникът й отговори, че му е трудно да си го представи, но има възможност за такава процедура и ще накара Районната инспекция да предприеме действия. „Както казваше Валери Петров в едно стихотворение – „има някои невъзвратими неща”!”, добави водещата.  \r\nКой ще води евролистата на ОП? \r\n„Хайде да ми кажете кой ще бъде водач на евролистата на ОП, като говорите за качествени лица, които да ни представляват в Европа?”, попита водещата Илиана Беновска. Нено Димов отговори, че Ангел Джамбазки е доказал през изминалите 5 години, че защитава българския национален интерес. „Доколкото знам и група неправителствени организации е издигнала кандидатурата му през миналата седмица, така че това е въпрос на разговор между тримата лидери на партиите в коалицията!”, добави той. „Нещо не се случват напоследък разговорите между Волен Сидеров, Валери Симеонов и Красимир Каракачанов!”, отбеляза водещата. Гостът й отговори, че все пак това е въпрос на разговори между тримата, а Ангел Джамбазки има възможност да продължи изключително успешния мандат, който е имал през последните 5 години. Министърът припомнил, че Джамбазки е сигнализирал преди доста време за пакета „Макрон” и е започнал постъпателни действия, които са се увенчали с успех на този етап. \r\nСпрените през миналата седмица три големи проекта по Черноморието. \r\n„Какво се случва по морето с къмпинзите, спират се непрекъснато различни проекти по екологични и други причини и почти винаги виждаме дългия „зелен” пръст на „зелените”? Или може би на „зелените” е дългата финансова пътечка, която им се осигурява от различни източници, в това число и от Европа?”, попита водещата Илиана Беновска. Нено Димов отговори, че няма възможност да проследи тези източници. Той продължи, че що се отнася до случая в „Арапя”, той нито попада в защитена зона, нито в „Натура”, така че МОСВ там няма особен поглед. Другите два големи проекта, спрени през миналата седмица, през 2007 г. са минали проектооценка за въздействие върху околната среда, минали са и оценка за съвместимост с „Натура”. Така че процедурите при МОСВ са спазени, но това са една малка част от процедурите. Разрешителните за строеж се дават от кметовете и те трябва да носят основната отговорност. „За мен голям проблем е, че все още голяма част от общините по морето нямат устройствени планове. Тези устройствени пранове също са бойкотирани, например Царево е без устройствен план вече 10 години, старият е отменен, новият не е влязъл в сила. А във време на безвремие се правят най-големите нарушения!”, подчерта Ненов Димов. \r\nНай-важните задачи през 2019 г. \r\n„Един въпрос за финал, ще перифразирам един мой друг въпрос – кой и на какво основание иска, но и може ли да управлява България? Това питам политиците и да Ви кажа не съм получила дотук свестен отговор! Вие какво искате да извършите тази година във Вашия мандат, но и какво можете според Вас, отговорете ми конкретно и стегнато?”, попита водещата Илиана Беновска. Събеседникът й отговори, че едно от най-важните неща е да стартират всичките 14 ВиК оператори с програмите си по оперативната програма, защото тук говорим за няколко милиарда лева и за качеството на питейните и отпадните води. „Това е особено важно и може би второто, към което ще бъдат насочени усилията, е подготовката на следващия програмен период с кръговата икономика, с повторното и потретното използване на водите. Това са неща, които бележат следващите десетилетия развитие, те са стратегически! За „Марица Изток” 2 ние свършихме, съдът е на ход, но ние продължаваме с другите три топлоцентрали в региона и аз съм сигурен, че колегите ще направят всичко възможно да защитят максимално българската енергетика!”, завърши Нено Димов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 27-ти януари 2019 г.", "date": "2019.01.28", "title": "Нено Димов: С обжалванията екоорганизациите саботират модернизацията на държава"}
{"url": "http://www.focus-news.net/news/2019/01/28/2616968/afp-guaydo-prizova-voennite.html", "text": "Насърчен от международната подкрепа на каузата си, Гуайдо е на път да отслаби военната подкрепа за Мадуро, предава  AFP . \r\nВ призивите му има обещания за амнистия, говори за масови протести, за да драматизира степента на народното недоволство срещу Мадуро, който на практика управляваше една унищожена икономика и жестока хуманитарна криза, с недостиг на храни и лекарства.   \r\nПоддръжниците му разпространяват екземпляри от мерките за амнистия, одобрени от Националното събрание на Венецуела, но някои военни ги горят или късат.   \r\nВоенното аташе във Вашингтон армейският полковник Хосе Луис Силва подкрепи Гуайдо във видео, като призова колегите си да последват примера му.   \r\nМадуро се появи на военно учение в щата Карабодо, където призова за „съюз, дисциплина и сплотеност“, за да се овладее „опита за държавен преврат“.    Ивелина Ватова", "date": "2019.01.28", "title": "AFP: Гуайдо призова военните"}
{"url": "http://www.focus-news.net/news/2019/01/28/2616980/dobrich-chastichni-remonti-se-izvarshvat-po-patya-za-varna-dvizhenieto-se-osashtestvyava-s-povisheno-vnimanie.html", "text": "Частични ремонти се извършват по пътя за Варна, движението се осъществява с повишено внимание, предаде кореспондентът на  Радио „Фокус” – Варна . Движението на автомобили се извършва с повишено внимание и по околовръстния път на Добрич заради ремонти. Полагането на асфалтовата настилка се очаква да приключи до 31 януари. Навсякъде в зоните на ремонт движението на превозни средства се регулира с пътни знаци. Няма въведени промени в движението на автомобили в областта. В Добрич времето е облачно, тихо, без превалявания, температурата на въздуха е около 2 градуса.  \r\nЖулиета НИКОЛОВА", "date": "2019.01.28", "title": "Добрич: Частични ремонти се извършват по пътя за Варна, движението се осъществява с повишено внимание"}
{"url": "http://www.focus-news.net/news/2019/01/28/2616981/blagoevgrad-ogranicheno-e-dvizhenieto-za-tovarni-avtomobili-nad-12-tona-s-remarketa-i-poluremarketa-na-prohoda-papaz-chair.html", "text": "Ограничено е движението за товарни автомобили над 12 т. с ремаркета и полуремаркета на прохода Папаз чаир. Това съобщиха за  Радио „Фокус“ – Пирин  от Областно пътно управление – Благоевград. Причината е снегонавяване и почистване на пътя. Нормално проходими при зимни условия са останалите пътни връзки в Благоевградска област. Пътните настилки са почистени, но мокри и на места хлъзгави. Заледявания се наблюдават на по-високите и усойни места както и на мостовете. В областта в момента не се наблюдават превалявания от дъжд или сняг. До този момент няма регистрирани тежки пътни инциденти. В по-високите части от се наблюдава намалена видимост поради мъгла. Не е имало сигнали и за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли - Гоце Делчев и автомагистрала „Струма“ в участъка от Благоевградска област. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.28", "title": "Благоевград: Ограничено е движението за товарни автомобили над 12 тона с ремаркета и полуремаркета на прохода Папаз чаир"}
{"url": "http://www.focus-news.net/news/2019/01/28/2616982/stara-zagora-v-grada-shte-se-provede-blagotvoritelnata-tselogodishna-kampaniya-dari-za-da-zaradvash-2.html", "text": "Членовете на Младежкия общински съвет в Стара Загора започват на 28 януари т. г. втората благотворителна целогодишна кампания „Дари, за да зарадваш - 2“. Това съобщиха от пресцентъра на  Община Стара Загора . Първата благотворителна кампания през 2018 година бе за събиране на ученически пособия, дрехи и играчки за едно старозагорско училище. Тази година кампания има за цел да помогне на човек в нужда.  \r\n„Ние, а и всички граждани, към които се обръщаме  можем да бъдем добри, съпричастни и състрадателни не само по време на големите християнски празници, но и през цялата година. Ако искаш да зарадваш хората до теб, направи скромно дарение на човек в нужда. за който един топъл обяд  значи много“, казват младежите. \r\nВ кампанията може да се включи всеки, който има желание и възможност да дари поне един пакет хранителни продукти или консерви с дълготраен срок на годност. Събраните продукти ще бъдат предоставени на социалните кухни към църквите „Св. Димитър“ и „Св. Паисий Хилендарски“ в град Стара Загора. \r\nВсеки, който желае да се включи в кампанията, трябва да има в предвид следните условия: Хранителните пакети (боб, ориз, леща, грах, макаронени изделия, нишесте, брашно, сол, захар, олио или консерви) трябва да са с дълъг срок на годност и без нарушение на опаковката. \r\nВсичко, което хората искат да дарят, могат да донесат в Младежкия дом на бул. „Патриарх Евтимий” 176 през цялата година, всеки работен ден от 08.30 до 21.00 часа. При предаването им трябва да заявят, че са за кампанията. Повече информация гражданите могат да получат на тел.042 639 974, а за учениците и от представителя на Младежки общински съвет в съответното училище.", "date": "2019.01.28", "title": "Стара Загора: В града ще се проведе благотворителната целогодишна кампания „Дари, за да зарадваш - 2“"}
{"url": "http://www.focus-news.net/news/2019/01/28/2616984/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-grazhdanski-dialog-v-doma-na-evropa.html", "text": "Въвежда се временна организация на движението във връзка с провеждането на граждански диалог в Дома на Европа. Това съобщиха от Центъра за градска мобилност. \r\nОт 10.00 до 16.30 часа се забранява престоят и паркирането на пътни превозни средства, с изключение на автомобилите на гостите на събитието на ул. „Рачо Димчев” - 20 /двадесет/ паркоместа. \r\nОт 13.30 до 16.30 часа  се забранява влизането на пътни превозни средства по ул. „Рачо Димчев”, само при необходимост и по преценка на отдел „Пътна полиция\" при СДВР.  \r\n„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл. 171, т. 5 от Закона за движението по пътищата.", "date": "2019.01.28", "title": "София: Въвежда се временна организация на движението във връзка с провеждането на граждански диалог в Дома на Европа"}
{"url": "http://www.focus-news.net/news/2019/01/28/2616970/ot-dnes-v-oblastite-sofiya-grad-blagoevgrad-i-kyustendil-e-obyavena-gripna-epidemiya.html", "text": "От днес в областите София-град, Благоевград и Кюстендил е обявена грипна епидемия. До второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. Така областите, обхванати от грипа стават общо 21 - Благоевград, Бургас, Варна, Велико Търново, Видин, Добрич, Кърджали, Кюстендил, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Хасково, Шумен, Ямбол, както и на територията на община Луковит.  \r\nУчениците в столицата няма да учат до 4 февруари включително. Грипната ваканция за учениците в Благоевград и Кюстендил ще продължи до 1 февруари включително.  \r\nОт днес започва и грипната ваканция за учениците в областите Разград, Плевен и Русе, където вече е в сила грипна епидемия. Най-рано в класната стая ще се върнат учениците от Разград - 31 януари. Ваканцията за учениците в Плевен и Русе продължава до 4 февруари включително.   \r\nВ Добрич и Пазарджик грипната ваканция за учениците бе удължена до 29 януари включително, а в Пловдив неучебни са дните до 1 февруари включително. Грипната ваканция във Велико Търново бе удължена до 4 февруари включително.  \r\nОтменена бе грипната епидемия на територията на областите Перник и Силистра.", "date": "2019.01.28", "title": "От днес в областите София-град, Благоевград и Кюстендил е обявена грипна епидемия"}
{"url": "http://www.focus-news.net/news/2019/01/28/2616985/sport-real-madrid-se-varna-na-tretoto-myasto-v-primera-division.html", "text": "Реал Мадрид победи Еспаньол с 4:2 като гост в среща от 21-вия кръг на испанската Примера дивисион. Това бе трети пореден успех в Ла Лига за Реал Мадрид и с 39 точки отборът се върна на третото място във временното класиране, на 10 точки зад лидера и шампион Барселона, и  на пет точки след градския си съперник Атлетико. Еспаньол е 15-ти с актив от 24 точки. Резултати от другите срещи от кръга: \r\nАтлетик-Бетис 1:0 \r\nРеал Сосиедад-Уеска 0:0", "date": "2019.01.28", "title": "Спорт: Реал Мадрид се върна на третото място в Примера дивисион"}
{"url": "http://www.focus-news.net/news/2019/01/28/2616987/shumen-suhi-sa-patishtata-v-oblastta.html", "text": "Сухи са пътищата в област Шумен, предаде репортер на  Радио „Фокус“ - Шумен . Обработени са настилките по усойните места. Времето е облачно, температурата на въздуха е от 0 до 3 градуса. Движението се извършва при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.28", "title": "Шумен: Сухи са пътищата в областта"}
{"url": "http://www.focus-news.net/news/2019/01/28/2616976/mihail-konstantinov-za-radev-benovska-koyto-se-e-zayal-s-zhurnalist-hair-ne-e-vidyal.html", "text": "Проф. Михаил Константинов и проф. Михаил Мирчев, политолог и социолог, разговаряха за „Политиците, президента, България и Европа“ с Илиана Беновска в предаването „Беновска пита“ по „Радио К2“ и „Канал 3“, съобщиха от  екипа на предаването . \r\n„На този етап коя е заложената мина пред Бойко Борисов и Обединени патриоти“, попита Беновска. \r\nПроф. Михаил Константинов е загрижен за световните мини, които ще се отразят на България. Положението у нас е спокойно, макар и тревожно, докато светът потъва в хаос и разруха. Проф. Константинов се надява българите да се обединят, за да оцелеем.  \r\n„Кое е най-важното, което трябва да направят политиците, за да предпазят България от световните опасности и да запазят деликатното равновесие между отделните етноси и политически партии, бизнес интереси, фалшиви новини, убийства, катастрофи и др.“, попита Беновска. \r\nПроф. Михаил Константинов каза, че трябва да се запази здравият разум и на фона на световния хаос България стои удивително добре.  \r\n„Носител ли е на здрав разум Бойко Борисов“, попита Беновска. \r\n„Това е повече от ясно. Борисов улучи поради своите качества една позиция, която му докара положението на най-дълго управляваният министър-председател в демократичната история. По-дълго от него са управлявали Станко Тодоров и Тодор Живков, но те не са избрани демократично. Борисов надмина Стамболов“, отговори проф. Михаил Константинов. \r\n„Носител ли е на здрав разум лидерът на опозицията Корнелия Нинова“, попита Беновска. \r\n„Нинова изглежда малко по-емоционална, може би защото е жена. Тя е ограничено ефективна. По нейно време е единствената победа за БСП за последните 10 години“, продължи проф. Михаил Константинов. Конгресът на БСП пропусна главния въпрос кой и как ще реди листата и каква ще бъде тя. Това е болезненият въпрос. Станишев няма да е водач на листата на БСП и това ще бъде компромисът със сегашното ръководство. Проф. Михаил Константинов направи прогноза, че Станишев ще влезе на трето място в листата на БСП, което е избираемо.  \r\n„Кой избира президентите в България, ДПС помогна за пореден път“, отвърна Беновска. \r\nВ половината президентски избори ДПС е имало решаваща роля, но в другата половина не е имало никакво значение. При втората победа на Георги Първанов за президент ДПС нямаше никаква роля, заяви проф. Михаил Константинов. И при избора на Петър Стоянов гласовете на ДПС не бяха решаващи. ДПС предопределиха победата на Желю Желев и първия мандат на Георги Първанов. \r\n„Има ли здрав разум президентът Радев?“ В своя коментар казвам, че ми е отнета акредитацията за президенството поради „несъобразяване с журналистическата етика“, попита Беновска и помоли за коментар след като Радев се изявява борец за свободата и цитира класации в тази посока.  \r\n„Този, който се е заял с журналист, хаир не е видял“, отговори проф. Михаил Константинов. Така завърши участието на проф. Михаил Константинов в предаването „Беновска пита“ по „Радио К2“ и „Канал 3“ на 27 януари 2019 година.", "date": "2019.01.28", "title": "Михаил Константинов за Радев - Беновска: Който се е заял с журналист, хаир не е видял"}
{"url": "http://www.focus-news.net/news/2019/01/28/2616986/plovdiv-patishtata-po-visokite-i-usoyni-mesta-v-oblastta-sa-zasnezheni-no-opesacheni-i-prohodimi-pri-zimni-usloviya.html", "text": "Пътищата по високите и усойни места в Пловдивска област са заснежени, но опесъчени и проходими при зимни услови. Това съобщи за  Радио „Фокус“-Пловдив  дежурният в Областно пътно управление. В града пътните настилки са сухи. Автомобилният трафик е интензивен предимно по централните улици и булеварди. \r\nПовишена е опасността от свличане на земна и скална маса по пътищата в планинските райони, особено по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани. Не се извършват ремонтни дейности на територията на област Пловдив. \r\nМария РУСЕВА", "date": "2019.01.28", "title": "Пловдив: Пътищата по високите и усойни места в областта са заснежени, но опесъчени и проходими при зимни условия"}
{"url": "http://www.focus-news.net/news/2019/01/28/2616988/stara-zagora-v-regionalna-biblioteka-zahariy-knyazheski-shte-bade-otkrita-nova-zona-za-mladezhi.html", "text": "В Регионална библиотека „Захарий Княжески“ ще бъде открита нова зона за младежи. Това съобщиха от пресцентъра на  Община Стара Загора . Откриването ще се състои в 11.00 часа. Пространството е оборудвано с компютри, мултимедия, електронни четци, настолни игри, книги и комикси, подходящи за младите посетители и разполага с отлична интернет свързаност. \r\nСпециализираната зона с площ 80 кв. м е дарение от ТЕЦ „КонтурГлобал Марица Изток 3“. Компанията изцяло осигури ремонта и оборудването на залата на стойност от близо 40 000 лева по своя социален проект „Енергия за библиотеката“, разработен с много вдъхновение от екипите на Регионалната библиотека и енергийната компания, със съдействието на Община Стара Загора.  \r\nПрограмата на новото „тийн“ пространство ще бъде изпълнена с много и разнообразни дейности. Освен представяния на книги, филмови прожекции, читателски и писателски клуб, клубове по разговорен английски и настолни игри, в новата зона ще се провеждат и различни дискусии по теми, които интересуват младите хора. Мястото ще бъде домакин и на младежки отбори по робопрограмиране, легороботика и математика. \r\n„КонтурГлобал Марица Изток 3“ от 5 години подкрепя най-голямата библиотека в регион Стара Загора. Компанията подпомага обогатяването на библиотечния фонд и подобряването на материалната база. Централата регулярно дарява нови заглавия на известни чуждестранни и български автори, компютърна техника и абонаменти за специализирани издания.", "date": "2019.01.28", "title": "Стара Загора: В Регионална библиотека „Захарий Княжески“ ще бъде открита нова зона за младежи"}
{"url": "http://www.focus-news.net/news/2019/01/28/2616979/mihail-mirchev-ninova-potushava-saprotivata-v-bsp-s-vodach-za-ep-yoncheva-vmesto-stanishev.html", "text": "Проф. Михаил Мирчев, политолог и социолог, и проф. Михаил Константинов, разговаря за „Политиците, президента, България и Европа“ с Илиана Беновска в предаването „Беновска пита“ по „Радио К2“ и „Канал 3“, съобщиха от  екипа на предаването . \r\n„Преди три години бяхте кандидат за кмет на София“, припомни Беновска на Михаил Мирчев и пусна запис от предаването „Господари на ефира“ с откъс от интервю на Мирчев пред Беновска. Тя го попита защо се е съгласил да бъде кандидат за кмет на София и че от 1990 година БСП не е имала кмет на София.  \r\nПроф. Михаил Мирчев заяви, че не е традиционния политик, експериментирал е тогава в битката за кметското място.  \r\n„Носител ли е на здрав разум Бойко Борисов“, попита Беновска.  \r\nПроф. Михаил Мирчев изрази съмнения в здравия разум на Бойко Борисов, заради последните скандали с избора на Ф-16. Той се пошегува, че след като Пловдив беше европейска столица на културата, защо да не стане и столица на самолетостроенето. По всички класации България е в края на скалата. Това се трупа на гърба на управленеца Бойко Борисов. Той се държи панически на събранието на ГЕРБ и им каза да замитат следите, защото идва годината на равносметката.  \r\n„Има ли здрав разум президентът Радев“ и в своя коментар казвам, че ми е отнета акредитацията за президенството поради „несъобразяване с журналистическата етика“, попита Беновска и помоли за коментар след като Радев се изявява борец за свободата и цитира класации в тази посока.  \r\nПрезидентът Тръмп също беше отнел журналистическата акредитация на репортер от CNN, отговори проф. Михаил Мирчев. Никъде президентът Радев не се изказал категорично в подкрепа на „Грипен“, защото той говори с намеци.  \r\n„Вие имате ли декодер на намеците, за да го разбираме какво говори“, попита Беновска.  \r\n„Политическият език е език на намек и подсказване. Румен Радев в момента се учи на дипломация“, отговори проф. Михаил Мирчев. За отнетата акредитация на Беновска, Мирчев каза, че това е плод на емоция и ще направи президента уязвим.  \r\n„Носител ли е на здрав разум Корнелия Нинова“, попита Беновска. \r\n „Корнелия Нинова е изключително спонтанен човек и създава впечатление на липса на здрав разум. В своето управление от 2-3 години тя е много последователна и постига целите си по странен начин. Тя сякаш цепи БСП, но на конгреса за първи път от много време БСП се прояви като обединена и единна. За първи път нямаше заядлива опозиция“, отговори Михаил Мирчев.  \r\n„Няма ли Сергей Станишев или по-скоро Елена Йончева да се превърнат в мината на Корнелия Нинова“, попита Беновска.  \r\n„Има време за редене на листата. Има хипотеза, че Елена Йончева може да бъде сглобена за водач на евролистата на БСП. При това положение, Сергей Станишев изобщо няма да бъде в листата. Това е странен ход, с който Корнелия Нинова може да реши много от радикалните проблеми със съпротивителните сили срещу нея. Във „Визия за България“ се въведе критерий, който е „за“ Истанбулската конвенция няма да бъде в евролистата. Ако Елена Йончева е водач на листата, за Сергей Станишев става изключително неудобно да бъде какъв да е“, отговори проф. Михаил Мирчев. За финал на разговора Беновска подари на госта си книгата „Беновска пита Ахмед Доган“, така завърши участието на проф. Михаил Мирчев в „Беновска пита“ по „Радио К2“ и „Канал 3“ на 27 януари 2019 година.", "date": "2019.01.28", "title": "Михаил Мирчев: Нинова потушава съпротивата в БСП с водач за ЕП Йончева, вместо Станишев"}
{"url": "http://www.focus-news.net/news/2019/01/28/2616990/burgas-do-50-metra-e-namalena-vidimostta-na-dyulinski-i-primorski-prohod-zaradi-magla.html", "text": "До 50 - 100 метра е намалена видимостта на Дюлински и Приморски проход заради мъгла. Това съобщиха за  Радио „Фокус“ – Бургас  от Областното пътно управление. Движението е спокойно. Пътната настилка е суха, видимостта е нормална в останалата част от областта. Движението по път III-5391 от км 3 до км 6+500 в участъка Трояново – Аспарухово се осъществява в една лента в определени участъци поради частични ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Движението по път III-7306 от км 0 до км 19+000 в участъка Лозарево – Чубра се осъществява в една лента поради частични ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок за двете ограничения е до 28 юни 2019 г.  \r\nИнтензивно е движението по централните улици в Бургас. Натоварен е трафикът в участъци от бул. „Тодор Александров“, по бул. „Захари Стоянов“ в посока жк. „Меден рудник“, както и на кръговото кръстовище „Трапезица“. \r\nДеница ДИМИТРОВА", "date": "2019.01.28", "title": "Бургас: До 50 метра е намалена видимостта на Дюлински и Приморски проход заради мъгла"}
{"url": "http://www.focus-news.net/news/2019/01/28/2616993/pregled-na-osnovnite-temi-v-shumenskiya-pechat.html", "text": "„Контейнери за стари дрехи и обувки поставиха в Шумен“ е водещото заглавие във вестник  „Шуменска заря“ . Първият контейнер за събиране на ненужни стари дрехи и обувки от домакинствата в Шумен бе представен пред журналисти в петък от Сирма Желева – ръководител „Устойчиво развитие“ във фирма “Евротекс” ЕООД. „Добре е обувките и дрехите, които искате да предадете, да бъдат изпрани и поставени в торба, преди да ги поставите в контейнера. Оттам нататък ние имаме ангажимент да ги съберем, дезинфекцираме и те да бъдат употребени по възможно най-добрите начини. Гражданите трябва първо да издърпат дръжката на контейнера максимално надолу и след това да пъхнат торбата на обозначеното място. След това е нужно да вдигнат дръжката нагоре и да я освободят. „В Шумен активът на Младежкото ДПС обсъди предстоящите предизвикателства“, пише изданието. „Автобусните карти за пенсионери не са безплатни, а с намаление“, информира ежедневникът. „Абонаментните карти за вътрешноградския транспорт за пенсионери и многодетни майки през 2019 г. в община Шумен не са безплатни, а се издават с намаление. Община Шумен и тази година е предвидила 100 000 лв. за поевтиняването на тези карти. Сумата не се превежда наведнъж на фирмата, която извършва тази транспортна дейност, а след получаването на отчетност за издадените карти за пътуване”, каза заместник-кметът по социална политика и здравеопазване на Община Шумен д-р Светлана Маркова по време на петъчното заседание на Постоянната комисия по здравеопазване и социална политика, към шуменския общински съвет. В зависимост от числеността на населението в селата от община Шумен, на кметовете им да бъде предоставена определена сума, с която те да разполагат за да извършват неотложни ремонти. Харченето на тези пари да се съгласува с кмета на Община Шумен, след като ремонтите приключват, отчитането им също да става пред градоначалника. Това предложи общинският съветник от партия “АБВ” Пламен Петков на петъчното заседание на Постоянната комисия по бюджет и финанси, към шуменския общински съвет.", "date": "2019.01.28", "title": "Преглед на основните теми в шуменския печат"}
{"url": "http://www.focus-news.net/news/2019/01/28/2616983/nikolina-chakardakova-bih-pyala-i-za-borisov-i-za-radev.html", "text": "Николина Чакърдъкова, народна певица, разговаря с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Чакърдъкова заяви позиции по следните теми:  \r\nМоже ли България да е райска градина? \r\nИлиана Беновска посрещна народната певица Николина Чакърдъкова в студиото и я помоли да продължи песента, която се чуваше на фон. След това водещата с огромна искреност и вяра връчи традиционната червена ябълка на своя гост. Тя обясни символиката на ябълката, която подарява обикновено с пожелание събеседниците й да могат да докажат със своите способности и талант, че са здрави български червени ябълки в нашето общество, а не гнили. Николина Чакърдъкова хвана ябълката и каза: „С много здрави ябълки може наистина да направим най-красивата райска градина“ и добави, че ние трябва да си ги отгледаме тези здрави ябълки. \r\nБеновска зададе първия си въпрос: „Може ли България да е райска градина? Това мечта ли е“. Народната певица сподели, че напоследък чете коментари, че който вярва и е оптимист, е глупак, но заяви: „Аз предпочитам да съм глупак и да си остана оптимист и да вярвам, че България може да стане райската градина. От първия ден го вярвам, откакто съм започнала да се занимавам професионално с музика.“ Водещата я попита дали й носи своята книга „Да си богат със щастие“ за подарък и как е избрала това заглавие. Певицата призна, че заглавието е избрала авторката на книгата Албена Ненкова и добави: „Дори бях много изненадана, че иска да напише книга за мен. Все си мисля, че още не съм достигнала това ниво.“ Стана ясно, че книгата е написана, след като самата тя е разказала своята история на автора, а Беновска прочете посланието вътре, което гласи: „За света и живота на хората. Да стане по-добър.“ Николина Чакърдъкова каза, че опитва да прави живота по-добър и по-щастлив със своята работа, макар и за два часа по време на концертите й. Водещата сподели, че едно от любимите й пожелания, които тя отправя към някого на неговия празник, е да прави живота на хората по-красив и по-смислен, което е почти същото като написаното от певицата и затова й го пожела.  \r\nПредстоящ концерт на Николина Чакърдъкова \r\nНиколина Чакърдъкова сподели, че е имало много моменти, в които й е било трудно и се е питала защо не си стои вкъщи да си гледа децата, вместо да обикаля заради работата си, но чувства, че с концертите й всички са щастливи - и публиката, и участниците. На въпрос на Беновска кога е предстоящия й концерт, стана ясно, че той ще се проведе на 7ми февруари в зала 1 на НДК. Тъй като той ще бъде само един, а не както обикновено три поредни вечери, певицата обмисля септември месец да направи още един за всички, които не са успели да си вземат билети. Чакърдъкова призна, че тази година е била доста ангажирана и е дала на „заден“. \r\nУчастие в предизборни кампании \r\nИлиана Беновска припомни на певицата, че тя е пяла на различни мероприятия на президента Първанов, а Николина Чакърдъкова поясни, че не само на него, а е участвала в много предизборни кампании. Тя каза „Може би доживях времето аз да избирам на кого да пея.“ и сподели, че е пяла за кампаниите на Ивайло Калфин, проф. Огнян Герджиков и др. Водещата отбеляза, че силно впечатление е правила близостта й с Първанов и във връзка с казаното от певицата, че вече може да  избира на кого да посвети таланта си, тя попита дали подсказва, че ще се появи на някоя предизборна кампания. Николина Чакърдъкова отговори, че вече дава заден ход на предизборните кампании, защото са станали различни и каза, че винаги когато получи такава покана тя благодари на човека, който я е поканил. Тя добави: „Ще се върна да пея за г-н президента Първанов. Той ни избра тогава да пеем на неговата кампания.“ и сподели, че тогава може да се каже, че с екипа й не са били толкова известни и за нея е било чест някой да я покани. \r\nВъв връзка с отчета за втората си годишнина като президент, който утре ще даде Румен Радев, Беновска попита: „Бихте ли пяла за него?“ и поясни, че ако той я покани за своя кампания, тя да го промотира, това е един вид застъпничество. Николина Чакърдъкова отговори, че не е мислила по този въпрос, но каза че ще пее, зависи кои са конкурентите. Илиана Беновска веднага попита ако се конкурират Радев и Борисов на чия кампания би избрала за пее, защото те двамата в момента са в публични пререкания. Певицата каза: „Не съм мислила, но мисля, че ще пея и за двамата.“ и в тази връзка водещата припомни за Гаврош от „Клетниците“ на Виктор Юго, който е бил обстрелян от двете страни при прекрачване на барикадата, с което е разбрал, че не можеш да обкрачиш барикадата, а трябва да избереш една от двете страни. Николина Чакърдъкова заяви: „Разбирам и със сигурност ще ме обстрелват, дори могат да ме обвинят в безхарактерност“ и изрази своето мнение за предизборните кампании, а именно, че всичко е в ръцете на човека, който се кандидатира. Тя каза, че понякога хора на площадите идват заради изпълнителите, защото е много трудно на предизборна кампания да дойдат хората, за да слушат политиците. Певицата е на мнение, че ако кандидат-политикът има какво да каже на избирателите, но те не му вярват, не е тя виновна, ако той не бъде избран. \r\nКои са Борисов, Радев и Доган?  \r\nБеновска поиска Николина Чакърдъкова да определи Бойко Борисов с една дума и отговорът, който получи след кратко замисляне бе „Той е моят министър-председател“. На въпрос „Кой е Румен Радев?“ певицата отговори сходно: „Той е моят президент.“ Николина Чакърдъкова отбеляза, че това са представители на институции, тя винаги е уважавала тези институции, а тяхното съдържание е отговорност на самите хора и политици, а изборите ще докажат дали някой си е свършил добре работата.  \r\nЗа финал водещата подари на събеседника си книгата с интервюто й с Ахмед Доган и попита: „Кой е Ахмед Доган за Вас и бихте ли пяла за него?“ Николина Чакърдъкова каза, че тя се е срещала с него по време на свои участия и той я е поздравявал. Тя добави: „За мен е човекът, който запази мира под една или друга форма в България, защото преди да са политици, всички са преди всичко човеци.“. Докато Илиана Беновска подаряваше клубната тениска на „Беновска пита“ на Николина Чакърдъкова, я помоли да се разделят с още една песен. Певицата запя песента „Македонско девойче“, а Беновска припяваше с нея. Чакърдъкова подари още една книга на водещата – „Умните, красивите, работливите и женствените жени на България“, а Беновска каза, че това е комплимент за нея и ще прочете книгата. Така завърши разговорът между Николина Чакърдъкова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 27 януари 2019 година.", "date": "2019.01.28", "title": "Николина Чакърдъкова: Бих пяла и за Борисов, и за Радев"}
{"url": "http://www.focus-news.net/news/2019/01/28/2616991/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.01.28", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/01/28/2616994/telma-makedoniya-izhvarliha-makedonskoto-zname-v-kofa-za-bokluk.html", "text": "Скопската телевизия  „Телма“  засне снимки на македонското знаме, изхвърлено в кофа за боклук. Уточнява се, че кадрите са заснети на улица в столицата Скопие. Не е известно кой е изхвърлил националния флаг. \r\nОт редакцията припомнят, че знамето е държавен символ и като такъв е защитено от закона. Наказателният кодекс предвижда забрана за подигравка с държавния флаг, наказанието за което е глоба.  До 2013 г.  в страната бе в сила по-строга присъда за посегателство към флага – три години лишаване от свобода.  Тереза Герова", "date": "2019.01.28", "title": "„Телма“ (Македония): Изхвърлиха македонското знаме в кофа за боклук"}
{"url": "http://www.focus-news.net/news/2019/01/28/2616992/elena-yoncheva-bsp-v-momenta-obzhalvame-nalozhenata-mi-parichna-garantsiya.html", "text": "В момента обжалваме наложената ми парична гаранция. Това каза народният представител от ПГ на „БСП за България“ Елена Йончева в предаването  „Здравей, България”  по  Нова телевизия . Тя е обвинена в пране на пари. Според обвинението сумата от  645 хил. лв.  е получена във фирма, достъп до средствата, на която е имала Йончева. Фирмата е създадена от фирма на обвиняемата и друга офшорна компания. \r\n„Това са средства, отпуснати за закупуване на техника и за снимане на поредица от документални филми. Техниката е закупена по банков път, със съответните фактури, плащани са ДДС. Става дума за камери, за звукова техника, за техника за директни включвания, за сателитни телефони, за монтажна апаратна и са направени поредица от документални филми”, обясни тя. \r\nПо думите ѝ досега тя винаги е взимала техника под наем. \r\nЙончева заяви, че парите не са ѝ дадени като възнаграждение и това се наложило да бъде създадена трета фирма. Дружеството, което дава тези средства за купуване на техниката и за производството на тези документални филми, трябва да има юридически и финансов контрол, обясни тя. \r\n„Лично за мен е по-удобно да ги преведат на моята фирма. Тогава те няма да имат контрол над средствата. Почти всички големи телевизии и техните собственици имат много фирми и те участват в офшорни фирми и това е практика не само в България и е законно. Това, което ви казвам  е практика”, каза Йончева. Тя уточни, че досега е заснела 7 документални филми. \r\nОбвинението за пране на пари е абсурдно, заяви категорично Йончева.  \r\n„Сметката е открита в българска банка, плащани са данъци в България. Цялата техника е закупена по банков път със съответната фактура. Филмите са налични и са излъчени. Това дори не е политическа репресия. Аз смятам, че това е бандитска разправа. В началото смятах, че е политическа репресия, когато поискаха да ми бъде снет имунитетът. Сега съм убедена, че е бандитска разправа. Това е така, защото свалянето на имунитета беше поискано буквално преди да поискаме официално проверка на българските магистрали. Обявяването на обвинението от прокуратурата дойде във времето, когато Борисов каза, че опозицията избива зъбите на ГЕРБ и трябва да бъдат взети необходимите мерки. След това ГЕРБ казва, че няма нищо общо с това обвинение, а как да няма нищо общо, след като то е повдигнато след внесен сигнал на Тома Биков, Антон Тодоров и Делян Добрев”, обясни Елена Йончева.", "date": "2019.01.28", "title": "Елена Йончева, БСП: В момента обжалваме наложената ми парична гаранция"}
{"url": "http://www.focus-news.net/news/2019/01/28/2616999/veliko-tarnovo-do-100-metra-e-namalena-vidimostta-na-mesta-v-oblastta-poradi-magla.html", "text": "В едната лента се осъществява движението в участък от ул. „Климент Охридски“ във Велико Търново заради свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са предимно сухи, времето – ясно. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в областта е интензивно. Времето е предимно облачно, а на места мъгла намалява видимостта до 100 метра. До обяд се очаква облачността да се разкъса. Настилките са предимно сухи, в по-усойните места има мокри и заледени участъци. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена. \r\nЛуиза ТРАНЧЕВА", "date": "2019.01.28", "title": "Велико Търново: До 100 метра е намалена видимостта на места в областта поради мъгла"}
{"url": "http://www.focus-news.net/news/2019/01/28/2616995/razgrad-s-vodosvet-i-panihida-za-zaginalite-ruski-voini-i-balgarski-opalchentsi-shte-badat-otbelyazani-141-godini-ot-osvobozhdenieto-na-grada.html", "text": "С водосвет и панихида за загиналите руски воини и български опълченци ще бъдат отбелязани 141 години от освобождението на града. Това съобщиха от  Общината . От  9.30 часа в храма „Св. Николай Чудотворец” ще бъде отслужен водосвет и панихида за загиналите руски воини и български опълченци. От 11.00 часа ще започне тържествената сесия на Общинския съвет, където ще бъде определен новия почетен гражданин на Разград. От 12.30 часа в Общинския културен център за децата, родени на 28 януари, ще има парти с подаръци. Ритуалът за поднасяне на венци и цветя „Поклон пред Освободителите“ ще бъде от 16.30 часа на площад „Възраждане”. След ритуала от 18.00 часа в залата на НЧ „Развитие 1869“ ще се проведе церемонията  за удостояване със званието „Почетен гражданин на Разград”.", "date": "2019.01.28", "title": "Разград: С водосвет и панихида за загиналите руски воини и български опълченци ще бъдат отбелязани 141 години от освобождението на града"}
{"url": "http://www.focus-news.net/news/2019/01/28/2616996/fertilizers-europe-can-vs-urea-do-63-po-niski-emisii-na-amonyak.html", "text": "Всеизвестен факт е, че селското стопанство е отговорно за 92% от емисии на амоняк, които влияят на качеството на въздуха в Европа. 17% от тях са в следствие на употреба на азотни торове. Данните са част от  доклада за емисиите на ЕС за периода 1990 – 2016 г. на икономическата комисия за Европа на Организацията на обединените нации (ИКЕ на ООН), разпространен от Европейската агенция за околна среда, съобщиха от  \"Евро Ферт\" АД .  \r\nПолитиката на ЕС е насочена към това да ограничи вредните емисии с цел опазване на околната среда. В търсене на работещ баланс между жизнеспособността на земеделието и приноса за подобряване на качеството на въздуха, се предлагат все повече механизми за екологично земеделие. В тематичен доклад „Селското стопанство и качеството на въздуха“, изготвен от  Fertilizers Europe (Европейска торова асоциация), са описани редица примери и добри практики за намаляване на емисиите от амоняк от селското стопанство. Сред най-ефективните методи е изборът на подходящ тор . Целта е, както стана ясно, да се постигне оптимизиране на добивите чрез ограничаване на емисиите от амоняк. Желанието на всички фермери е да получат по-добри резултати от суровините, които купуват и това със сигурност се отнася за азотните торове. Много често те биват въвеждани в заблуждение, че определени торове имат по-добри ефекти от другите. От значение е да не се разглежда само цената на минералните торове, но и техните агрономически и екологични характеристики. Уреята може да бъде по-евтина като продукт, но води до по-високи загуби на хранителни вещества под формата на емисии на амоняк във въздуха. Изпареният азот вече не е достъпен за хранене на растенията и следователно може да доведе до намаляване на добивите, вместо постигането на желания резултат. Така редица земеделските производители претърпяват икономически загуби, смятайки че инвестират в правилния тор.   \r\nЕмисиите на амоняк от калциев амониев нитрат (CAN) са с 63% по-ниски от тези на карбамида. Това би могло да допринесе за постигането на целта на ЕС за намаляване на общите емисии на амоняк с 19% до 2030 г. До значително по-ниски емисии води и торенето с азот, сочи доклада на Европейската торова асоциация. Оптимално използване на минерални торове е важна част от процесите за намаляване на вредните емисии от селското стопанство .  \r\nИма няколко добре познати добри земеделски практики, които европейските земеделски производители могат да приложат, за да избегнат загубите на амоняк. Използването на амониево-нитратни торове осигурява най-ниските емисии. Карбамидът, обработен допълнително с инхибитори, също може да остане като вариант, тъй като при него загубите на амоняк средно със 70 до 80% по-ниски. По този начин уреята с инхибитори може да подобри ефективността при използването на азот и да намали въздействието му върху околната среда. .  \r\nВажно е да се знае, че влажните почви подобряват дифузията, докато хладните метеорологични условия ( 7.5) водят до по-големи загуби от изпаряване. А използването на минерални торове 2 или 3 пъти вместо един път само през сезона намалява концентрациите на амоняк и рисковете от изпаряване, се казва в доклада на Fertilizers Europe.  Прецизно торене за по-чист въздух \r\nРедица са възможните инструменти за улесняване процеса на наторяване, като планиране, анализ на почвата, приложение с променлива скорост чрез GPS или сензори – всичко това ще бъде от полза не само за околната среда, но и за намаляване на разходите на стопанството. Благодарение на нарастващото развитие и внедряване на нови технологии се очаква емисиите на амоняк, свързани с селското стопанство в Европа, да спаднат с 10% до 2030 година.", "date": "2019.01.28", "title": "Fertilizers Europe: CAN vs UREA – до 63% по-ниски емисии на амоняк"}
{"url": "http://www.focus-news.net/news/2019/01/28/2616998/zam-ministar-zheni-nacheva-shte-predstavim-konkretni-merki-sreshtu-zloupotrebite-v-telk.html", "text": "Министерството на здравеопазването ще оповести на 4 февруари конкретните мерки, с които да бъдат прекратени злоупотребите при издаването на ТЕЛК решенията. Това каза заместник-министърът на здравеопазването Жени Начева в студиото на сутрешния блок на  БНТ . Тя обеща затягане на контрола в системата и по-стриктно събиране на информация за здравословното състояние на хората, кандидатстващи за инвалидна пенсия. \r\n„В момента в системата на ТЕЛК информация съществува единствено и само за медицинските документи, с които лицето се е явило пред комисията, които могат да бъдат издадени от последното лечебно заведение, в което лицето е било. Сега искаме цялата налична документация за лицето - от явяването при общопрактикуващ лекар, да бъде въведена в системата, както и етапите на проследяване на състоянието му след явяването пред ТЕЛК. По този начин ще знаем цялото здравно досие на пациента и ще е наистина ясно и безспорен факт от какво той се лекува и наблюдава“, заяви тя.", "date": "2019.01.28", "title": "Зам.-министър: Жени Начева: Ще представим конкретни мерки срещу злоупотребите в ТЕЛК"}
{"url": "http://www.focus-news.net/news/2019/01/28/2617000/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.28", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/28/2616989/rse-makedoniya-v-solun-organiziraha-poreden-protest-sreshtu-prespanskoto-sporazumenie.html", "text": "Около 250 души излязоха на протест в Солун срещу ратификацията на Преспанското споразумение, с което бе решен десетилетният спор между Атина и Скопие за новото име на югозападната ни съседка, предава  Радио „Свободна Европа“   в македонската си редакция. \r\nПротестът бе организиран пред концертна зала, в която държавният глава на Гърция Прокопис Павлопулос присъстваше на концерт по повод Международния ден на жертвите на Холокоста. Демонстрантите изразиха недоволство поради това, че гръцкият президент не е взел участие в дебата за Преспанския договор. Съобщава се, че те са предприели опит да пробият полицейския кордон пред залата, в резултат на което правооохранителните органи са употребили сълзотворен газ. Тереза Герова", "date": "2019.01.28", "title": "РСЕ (Македония): В Солун организираха пореден протест срещу Преспанското споразумение"}
{"url": "http://www.focus-news.net/news/2019/01/28/2617005/faz-evropeyskite-ministri-obsazhdat-badeshteto-na-agrarnata-politika.html", "text": "Министрите на земеделието на страните от Европейския съюз се събират в Брюксел, за да обсъдят бъдещето на аграрната политика на Общността, съобщава германският национален ежедневник  Die Frankfurter Allgemeine Zeitung . Срещата вероятно ще бъде съсредоточена върху ролята на опазването на околната среда. \r\nМиналата година Европейската комисия предложи намаляване на плащанията от ЕС за земеделските производители. Всяка година около 58 милиарда евро от европейски фондове се използват за развитие на селското стопанство на страните-членки. Сега обаче настояванията са за повече свобода по въпроса как отделните държави да изпълнят целите си за опазване на природата и климата. Те трябва да създадат собствени национални планове, за привеждане на изпълнение на които обаче ще бъде необходимо одобрението на ЕК.  \r\nПонастоящем голяма част от отпусканите средства отиват за земеделските производители под формата на директни плащания. По-малка част също е на разположение за развитие на селските райони. Преките плащания зависят главно от размера на обработваемата площ, като 30% от тях са свързани с развитието на по-екологосъобразен бизнес. \r\nРеформата на селскостопанската политика на ЕС е свързана преди всичко с въпроса за субсидиите за преговорите по финансовата рамка на ЕС. Държавите-членки на ЕС и Европейският парламент преговарят за всички разходи от 2021 до 2027 г. Преговорите може да продължат до следващата година. Тереза Герова", "date": "2019.01.28", "title": "FAZ: Европейските министри обсъждат бъдещето на аграрната политика"}
{"url": "http://www.focus-news.net/news/2019/01/28/2617004/kyustendil-patishtata-v-oblastta-sa-prohodimi-pri-zimni-usloviya-vidimostta-na-mesta-e-namalena-zaradi-magla.html", "text": "Пътищата в областта са проходими при зимни условия, видимостта на места е намалена заради мъгла. Това съобщи за  Радио „Фокус” – Кюстендил  дежурният в Областно пътно управление – Кюстендил. По-гъста е мъглата по поречието на реките Банщица и Струма. Пътните настилки на места са мокри и хлъзгави. Няма допълнително въведена организация на движението по републиканската пътна мрежа. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.28", "title": "Кюстендил: Пътищата в областта са проходими при зимни условия, видимостта на места е намалена заради мъгла"}
{"url": "http://www.focus-news.net/news/2019/01/28/2617006/gabrovo-do-100-metra-e-namalena-vidimostta-v-prohoda-shipka-poradi-magla.html", "text": "До 100 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от Областно пътно управление - Габрово. В останалата част от областта видимостта е нормална. Времето е предимно облачно, пътищата са мокри, на места хлъзгави. От ОПУ съветват водачите да карат с повишено внимание и съобразена скорост. В прохода остава в сила забраната за товарни автомобили над 12 тона. Трафикът в началото на работната седмица е интензивен. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти.  \r\nОт Агенция „Пътна инфраструктура“ сигнализират за стеснен участък при мост над река Крапец по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут  за МПС над 3.30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец. Пропаднал участък затруднява движението по пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. \r\nЛуиза ТРАНЧЕВА", "date": "2019.01.28", "title": "Габрово: До 100 метра е намалена видимостта в прохода Шипка поради мъгла"}
{"url": "http://www.focus-news.net/news/2019/01/28/2616997/smolyan-prohodat-prevala-ostava-zatvoren-za-vsichki-prevozni-sredstva-ostanalite-patishta-sa-prohodimi-pri-zimni-usloviya.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурата на въздуха е в интервала от минус 3 до 1 градус. Проходът Превала остава затворен за всички МПС, като се работи по разчистването на снега и разширяване на пътя. Ограниченията за движение с вериги през прохода Пампорово отпаднаха, като там остава забранено движението на автомобили над 3.5 тона, което е целогодишно. Настилките по това направление са мокри, заледени и заснежени, но се обработват с пясък и сол. Няма ограничения за движение през проходите Рожен и Печинско. По пътя III – 864 Стойките Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета, а всички останали превозни средства да са задължително с вериги. Ограничението за товарни автомобили над 12 тона важи и за пътят Батак – Доспат. Остава затворен и пътят от границата на Областно пътно управление до Рожен. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост. През изминалото денонощие не са постъпвали сигнали за инциденти. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са почистени до асфалт. Заснежени и заледени са второстепенните улици и по тях трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.28", "title": "Смолян: Проходът Превала остава затворен за всички превозни средства, останалите пътища са проходими при зимни условия"}
{"url": "http://www.focus-news.net/news/2019/01/28/2617007/pregled-na-osnovnite-temi-v-burgaskiya-pechat.html", "text": "„Родители на ученици е Английската гимназия в Бургас: Децата ни са ощетени – учат в тесни и неремонтирани стаи“ е водещата новина във вестника  „Черноморски фар“ . „Липсата на база довежда до по-ниско качество на образованието“, казват те. Група родители на децата от Английската гимназия са входирали писмо до кмета Димитър Николов и до Общинският съвет, в което питат: „Чия е вината през последните няколко години стотици от най-изявените и талантливи бургаски деца да бъдат подложени на такива условия – тесни и неремонтирани с години стаи, които дори не отговарят на образователните стандарти“. Грипната епидемия за област Бургас остава в сила“ е друго водещо заглавие. От Регионалната здравна инспекция отчитат лек спад  на случаите на заболели от грип и ОРЗ, но цифрите се запазват над епидемичните стойности. „Фейсбук-група помага на семейство от село кости, останало без дом“ е друга тема от страниците на ежедневника. „Възрастна жена дарил 20 лева от пенсията си в помощ на пострадалите“ е подзаглавието на статията. „Рибари скачат срещу забрана за влизане с лодки в язовир „Порой“ е още едно заглавие от днешния брой. 60-на души излязоха на протест в поморийското село “Порой“, пояснява материалът. Причината е, че се пазачи не допускали рибарите да влизат в язовира край селото с лодки. Темата на деня е: „Държавата спря строежите по морето“. „От днес влиза в сила временната забрана за Алепу и Арапя“ и „Шефът на ДНСК бе командирован от премиера Борисов за извършването на проверките“ са подзаглавията на статията.", "date": "2019.01.28", "title": "Преглед на основните теми в бургаския печат"}
{"url": "http://www.focus-news.net/news/2019/01/28/2617008/pazardzhik-katastrofa-e-stanala-na-avtomagistrala-trakiya-v-rayona-na-km-80-v-posoka-sofiya-nyama-postradali.html", "text": "Катастрофа е станала на автомагистрала „Тракия“ в района на км 80 в посока София, съобщи за  Радио „Фокус“ – Пазарджик  Мирослав Стоянов, говорител на ОД МВР - Пазарджик. Няма пострадали хора. Лекият автомобил, който се е ударил на мястото, е изведен встрани от пътното платно и не пречи на движението. На място има екип на „Пътна полиция“, който изяснява причините за инцидента. \r\nАлбена ЖИЛЕКОВА", "date": "2019.01.28", "title": "Пазарджик: Катастрофа е станала на автомагистрала „Тракия“ в района на км 80 в посока София, няма пострадали"}
{"url": "http://www.focus-news.net/news/2019/01/28/2617001/parvan-simeonov-politolog-obedinenieto-na-malkite-partii-nyama-zadalzhitelno-da-im-dade-sila-za-evroizborite-no-mozhe-da-im-pomogne-da-preskochat-barierata.html", "text": "Обединението на малките партии няма задължително да им даде сила за евроизборите, но може да им помогне да прескочат бариерата. Това прогнозира за сутрешния блок „Добро утро, България“ на  Радио „Фокус“  политологът Първан Симеонов, като уточни, че ако са механични, безпринципни или отчаяни, подобни обединения не биха им донесли позитиви. „Един от въпросите е, от една страна по-тясното понятие за десница – ДСБ, „Да, България“ и „Зелените“, и от друга – по-широкото схващане за десница – СДС, „Движение България на гражданите“ (ДБГ), БЗНС и т.н. –  ще се обединят ли или пак няма? Защото ако се обединят, имат шанс да прескочат бариерата. Пред бившия Реформаторски блок (СДС, земеделското движение и ДБГ) седят няколко важни проблем, които бих обобщил така – накъде ще се опитат да поемат: към либералното или към консервативното. В България има две течения – консервативното е по-успешно и по-популярно в западния свят, а пък либералното е по-ярко. Разбира се, стои въпросът и дали съответните лагери ги очакват. Това пространство има да решава преди всичко проблем със собствената си идентичност и чак след това може да се мисли дали конкретните им предложения за идентичността на България ще бъдат успешни или не“, обясни Първан Симеонов. Той каза още, че предстоящите евроизбори ще са първият голям тест за ДПС – дали ще възстановят позициите си след появилите се индикации, че са преодолели кризата и са повалили конкурентите в собствената си ниша. Евровотът ще е тест и за това колко обединени ще са патриотите, уточни политологът и добави, че не много популярните европейски избори ще са някаква форма на вот на доверие към правителството. Първан Симеонов прогнозира, че консерваторите ще са по-успешни на това гласуване, тъй като според него вятърът в Западна Европа духа в консервативна посока.  \r\nЕлеонора ЧОЛАКОВА", "date": "2019.01.28", "title": "Първан Симеонов, политолог: Обединението на малките партии няма задължително да им даде сила за евроизборите, но може да им помогне да прескочат бариерата"}
{"url": "http://www.focus-news.net/news/2019/01/28/2617003/slavka-chakarova-kmet-na-chepelare-vsichki-naseleni-mesta-sa-dostapni-nyama-bedstvashti-hora-pistite-na-mechi-chal-i-pamporovo-ochakvat-svoite-gosti.html", "text": "Ситуацията в Чепеларе и Пампорово се нормализира – всички населени места са достъпни и имат ток, няма бедстващи хора. Това каза за сутрешния блок „Добро утро, България“ на  Радио „Фокус“  кметът на община Чепеларе Славка Чакърова. Тя уточни, че е имало леко активиране на свлачището преди село Лиляково, но пътят е проходим, почистен и опесъчен и преминаването е безпрепятствено. „Остава затруднението при разширяването на вътреуличната мрежа в курорта Пампорово поради големия брой автомобили и автобуси. Вече второ денонощие работи много техника. Курортът е достъпен, днес се прочистват паркингите и със съдействието на полицията продължава разширяването на вътреуличната мрежа. Достъпът до курорта Пампорово обаче задължително трябва да е с вериги. Няма информация за нови паднали дървета, но екипите на пожарната и гражданска защита веднага реагират на сигналите на тел. 112. В съботния ден имаше много големи опашки и автобуси с туристи, но бяха осигурени пакети със суха храна и така успяхме да помогнем поне малко на тези, които чакаха да бъде отворен пътят към Пампорово“, обясни Славка Чакърова. Тя призова преди да тръгнат на път към курортите Пампорово и Чепеларе шофьорите задължително да се оборудват с вериги, а щом пристигнат – да паркират на уречените за това места. Днес отварят всички писти на Пампорово и ски зона Мечи чал, добави кметът на Чепеларе и прикани всички любители на зимния туризъм да ги посетят.  \r\nЕлеонора ЧОЛАКОВА", "date": "2019.01.28", "title": "Славка Чакърова, кмет на Чепеларе: Всички населени места са достъпни, няма бедстващи хора – пистите на Мечи чал и Пампорово очакват своите гости"}
{"url": "http://www.focus-news.net/news/2019/01/28/2617012/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху предстоящото отбелязване на 141 години от освобождението на Кюстендил от турско робство. Историята на Кюстендил и на Кюстендилския край е изпълнена с героични устреми към свобода и правда, с драматични превратности. Изключително драматично, плод на редица благоприятно стекли се обстоятелства, е осъществено и освобождението на Кюстендилския край. За тези събития ще ни разкаже директорът на Регионален исторически музей – Кюстендил Валентин Дебочички. Ще чуете и какво знаят за тази дата част от жителите на града, а от началника на „Държавен архив” – Кюстендил Петър Шейков ще научим какви документи са запазени от този период. Освобождението на Кюстендил е пряко свързано и с личността на Ильо Войвода, за създадената къща музей в негова чест и за експозициите в нея ще говорим с екскурзовода Веселака Кискимова.   \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.01.28", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/01/28/2617011/nezavisen-makedoniya-v-cherna-gora-globyavat-s-dve-hilyadi-evro-za-izolzvaneto-na-natsionalniya-flag-kato-zavesa.html", "text": "Глоба от две хиляди евро ще бъде налагана на черногорците, които използват националния флаг на страната си като завеса или килим. Това става ясно от законопроекта за изменение и допълнение на Закона за държавните символи и Деня на държавността на Черна гора, който бе внесен в парламента в Подгорица, отбелязва електронното издание на македонския вестник  „Независен“ . \r\nИзменията предвиждат на юридическо лице да се налага глоба от 1000 до 20 000 евро, ако използва герба и флага по начин, който вреди на обществения морал, репутацията и достойнството на Черна гора. Както е посочено, флагът не трябва да се поставя по такъв начин, че да докосва земята.  \r\nСъщо така се въвежда забрана да се правят промени в текста или мелодията на националния химн. Законът задължава държавните институции да поставят черногорския флаг пред сградите на властта. \r\nНаказанието за физическите лица, отказали да изпълнят държавния химн на Черна гора, е от 300 до 2000 евро. Тереза Герова", "date": "2019.01.28", "title": "„Независен“ (Македония): В Черна гора глобяват с две хиляди евро за изолзването на националния флаг като завеса"}
{"url": "http://www.focus-news.net/news/2019/01/28/2617002/blagoevgrad-za-detskite-yasli-i-grupite-do-5-godishna-vazrast-v-bansko-shte-badat-organizirani-sborni-grupi-v-usloviyata-na-epidemichna-obstanovka.html", "text": "От днес Регионална здравна инспекция Благоевград обявява грипна епидемия на територията на областта. Това съобщиха от пресцентъра на  Община Банско . В тази връзка е издадена заповед на кмета на Община Банско за обявяване на грипна ваканция за периода 28 януари – 1 февруари. 2 февруари, отново по заповед на кмета, е обявен за почивен ден във връзка с еднодневната междусрочна ваканция, определена от МОН. Така на практика учениците на територията на планинската община ще се завърнат в клас на 6 февруари, сряда. \r\nЗа детските ясли и групите до 5 годишна възраст ще бъдат организирани сборни групи, при строго спазване на хигиено-санитарните изисквания в условия на епидемична обстановка. \r\nНа населението се препоръчва да се избягва посещението на места, където се концентрират много хора, както и да се обръщат към медицинските специалисти при здравословни оплаквания и да не предприемат самолечение.", "date": "2019.01.28", "title": "Благоевград: За детските ясли и групите до 5-годишна възраст в Банско ще бъдат организирани сборни групи в условията на епидемична обстановка"}
{"url": "http://www.focus-news.net/news/2019/01/28/2617016/vratsa-zadarzhan-e-27-godishen-mazh-obyaven-za-obshtodarzhavno-izdirvane.html", "text": "Задържан е 27-годишен мъж от град Козлодуй, обявен за общодържавно издирване. Това съобщиха от  ОДМВР - Враца . Мъжът е арестуван на 27 януари 2019 г. в 21.50 часа в град Оряхово при проверка на лек автомобил „Aуди“. При проверката е установено, че шофьорът е обявен за общодържавно издирване и той е задържан от полицейските служители.", "date": "2019.01.28", "title": "Враца: Задържан е 27-годишен мъж, обявен за общодържавно издирване"}
{"url": "http://www.focus-news.net/news/2019/01/28/2617015/dobrich-rayonat-okolo-ul-ruen-e-sas-spryano-vodopodavane-zaradi-rabota-po-proekt-za-obnovyavane-na-vodniya-sektor.html", "text": "Поради прехвърляне на абонати към нов водопровод днес - 28 януари, ще бъде спряно водоподаването в района на ул. „Руен“ в Добрич от 8.00 до 17.00 часа, предаде кореспондентът на  Радио „Фокус” – Варна . Аварии се отстраняват на много места в областта, по информация на ВиК – Добрич – в Район Добрич - зоната над жп гара юг, Рилци напор и по ул. „Стоил войвода“, бул. „Русия“ срещу СБА, в Район Добричка – с. Карапелит, с. Камен, с. Смолница, в Район Балчик - ул. „Славянска“ в морския град, с. Църква, хидрофор – Църква и Помпена станция (ПС) – Кранево, в  Район Каварна – прекъсвания в морския град и в с. Топола, в Район Генерал Тошево – ПС – Пастир и в с. Сноп, и в Район Шабла - ул. „Стара планина“ в морския град и в с. Крапец. \r\nЖулиета НИКОЛОВА", "date": "2019.01.28", "title": "Добрич: Районът около ул. „Руен“ е със спряно водоподаване заради работа по проект за обновяване на водния сектор"}
{"url": "http://www.focus-news.net/news/2019/01/28/2617017/pregled-na-osnovnite-temi-vav-velikotarnovskiya-pechat.html", "text": "„Стотици търновци останаха на студено заради спряно парно“ е заглавие на първа страница на областния всекидневник  „Янтра ДНЕС” . Стотици великотърновци останаха на студено за седмица заради авария на „Топлофикация – ВТ“. В редакцията на „Янтра ДНЕС“ са получени многобройни сигнали за спряно топлоподаване на редица улици. „18 служители на Спешния филиал в Горна Оряховица подадоха оставки“, пише още вестникът. 18 са депозираните оставки във Филиала за спешна помощ в Горна Оряховица. Днес се очаква и още служители да подадат молби за напускане, коментира за „Янтра ДНЕС“ д-р Виолета Пашова, завеждаща филиала. Исканията на всички медицински служители са едни и същи. „Съседи се скараха, има задържан“ е новина от криминалната хроника. В днешния брой има и материал, който разказва за търновката Мария Велчева, която „си осинови амурски леопард“. На страница 8-ма има статия за Станислава Стоянова, която посети Световното изложение „Зелена седмица“ в Берлин. „Торнадо, силни бури и град удариха Анталия и провалиха мача на „Етър“ е новина от спортните страници.  \r\n„Заваляха лекарски оставки в Горна Оряховица, около 80 000 души остават без спешна помощ“ е заглавие от другия областен ежедневник  „Борба“ . Работещи в Спешна помощ в Горна Оряховица започнаха да подават молби за напускане. За предстоящите оставки медиците алармираха веднага след нападението над тяхната колежка Наталия Армянова, която бе ударена в лицето от 35-годишната ромка Звезда Илиева. „Министърът на образованието Красимир Вълчев разгледа иновативните кабинети в СУ „Георги Измирлиев“ е друга новина от първа страница. Министърът на образованието Красимир Вълчев беше гост в СУ „Георги Измирлиев“ в Горна Оряховица, за да види  иновативните кабинети по природни науки. Посещението му в училището съвпадна с неговото гостуване в региона, където той проведе няколко работни срещи. „Малко над 12.6 млн. лв. е бюджетът на община Елена за 2019 г.“, пише още „Борба“. Общинските съветници в Елена приеха тазгодишния бюджет и така общината стана първата в област Велико Търново с вече ясни финансови параметри за следващите 12 месеца. Дебатите по бюджета бяха най-вече в постоянните комисии. „Прокуратурата и частни обвинители жалят скандална условна присъда за двама убити на тротоар“ е новина от криминалната хроника. В областния ежедневник ще намерите и материал за увеличения интерес от страна на испански туроператори към Велико Търново.", "date": "2019.01.28", "title": "Преглед на основните теми във великотърновския печат"}
{"url": "http://www.focus-news.net/news/2019/01/28/2617010/plovdiv-pochiven-den-za-uchenitsite-ot-oblastta-shte-bade-i-5-fevruari-koyto-e-obyaven-za-mezhdusrochna-vakantsiya.html", "text": "Учениците от Пловдив и областта продължават да са в грипна ваканция, съобщиха за  Радио „Фокус“ - Пловдив  от Регионалната здравна инспекция. Заради високата заболеваемост ваканцията ще е до 4 февруари (включително). Почивен ще е и 5 февруари, който е обявен за междусрочна ваканция. Грипната епидемия в Пловдив и областта беше обявена на 22 януари. \r\n130 на 10 000 души е заболеваемостта от грип и остри респираторни заболявания в Пловдивска област, според последните данни на Регионалната здравна инспекция. Регистрираните случаи на грип и остри респираторни заболявания в периода от 14 до 20 януари включително са общо 449. Предходната седмица заболеваемостта е била 97 на 10 000 души. Най-засегнати са възрастовите групи 0 - 4 г., 5 - 14 г. и 15 - 19 г. \r\nМария РУСЕВА", "date": "2019.01.28", "title": "Пловдив: Почивен ден за учениците от областта ще бъде и 5 февруари, който е обявен за междусрочна ваканция"}
{"url": "http://www.focus-news.net/news/2019/01/28/2617020/pss-visoka-lavinna-opasnost-ima-v-rila-pirin-i-rodopite.html", "text": "Висока лавинна опасност има в Рила, Пирин и Родопите. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . През почивните дни е паднал много сняг и в момента има повишаване на температурите, което увеличава лавинната опасност. Туристите трябва да бъдат изключително внимателни при движение във високите части на планината. Времето е облачно. Температурите варират между 0 и -5 градуса. Във високите части на планините има слаби до умерени ветрове. Навсякъде снежната покривка е достатъчна за каране на ски, но не трябва да се излиза извън обработените терени.  \r\nЛифтовите съоръжения работят навсякъде.  \r\nНяма инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.28", "title": "ПСС: Висока лавинна опасност има в Рила, Пирин и Родопите"}
{"url": "http://www.focus-news.net/news/2019/01/28/2617021/pazardzhik-okrazhniyat-sad-shte-gleda-delo-sreshtu-dvama-dushi-obvineni-za-telefonni-izmami.html", "text": "Окръжният съд ще гледа дело срещу двама души, обвинени за телефонни измами, съобщиха от пресцентъра на  Съда . Делото е образувано по въззивни жалби на две лица против присъда на Районен съд – Велинград, с която подсъдимите са признати за виновни в това, че в периода от 07 октомври 2014 г. до 11 октомври 2014 г. във Велинград, в съучастие и с неизвестен извършител, са извършили престъпление. На 07 октомври 2014 г. са възбудили и поддържали у жена от Велинград заблуждение, че дъщеря ѝ при катастрофа е причинила смъртта на жена и трябва да даде 20 000 лева, за да я освободят. С това деяние са ѝ причинили имотна вреда в размер на близо 4 500 лева и имотна вреда в размер на 1 200 лева. На 11 октомври 2014 г. са възбудили и поддържали у друга жена от Велинград заблуждение, че дъщеря ѝ се блъснала с автомобил и убила клошар и за да не бъде арестувана, следва да заплати сумата от 10 000 лева. С това деяние са опитали да ѝ причинят имотна вреда в размер над 2 100 лева, като опитът е останал недовършен. Двамата подсъдими са осъдени на по 1 година и 6 месеца лишаване от свобода с изпитателен срок от 4 години и 6 месеца. Началото на съдебното заседание е в 11.00 часа, съдия-докладчик е Коста Стоянов.", "date": "2019.01.28", "title": "Пазарджик: Окръжният съд ще гледа дело срещу двама души, обвинени за телефонни измами"}
{"url": "http://www.focus-news.net/news/2019/01/28/2617019/sport-grigor-dimitrov-zagubi-tri-pozitsii-v-svetovnata-ranglista.html", "text": "Григор Димитров загуби три позиции в световната ранглиста и след обновяването на класацията заема 24-то място. Българинът отпадна на осминафиналите на Откритто първенство на Австралия от Франсис Тиафо и не успя да защити точките си от миналата година, когато стигна до четвъртфиналите. Следващият турнир, за който е заявил участие, е в Ротердам. Той ще се проведе в периода 9-17 февруари. \r\nНачело в класацията остава Новак Джокович, следван от Рафаел Надал. В „Топ 10“ обаче има няколко промени. На трето място се изкачва Александър Зверев, следван от Хуан Мартин дел Потро, който бележи прогрес с една позиция. С едно място нагоре до номер пет се придвижва и Кевин Андерсън. Роджър Федерер пада с три позиции и вече е шести в света.  \r\nДесетката допълват Кей Нишикори, Доминик Тийм и Джон Иснър.", "date": "2019.01.28", "title": "Спорт: Григор Димитров загуби три позиции в световната ранглиста"}
{"url": "http://www.focus-news.net/news/2019/01/28/2617009/nikolay-melemov-kmet-na-smolyan-do-obyad-prohodat-prevala-shte-bade-otvoren-s-koeto-shte-se-otmeni-bedstvenoto-polozhenie-v-oblastta.html", "text": "До обяд проходът Превала ще бъде отворен, с което ще се отмени бедственото положение в Смолянско. Това каза за сутрешния блок „Добро утро, България“ на  Радио „Фокус“  кметът на община Смолян Николай Мелемов. „Пътната обстановка и въобще животът в областта се нормализира при зимни условия. Всички пътища са обработени. Електричеството в селата, които бедстваха, беше възстановено късно снощи. Животът отново тече с нормалния си ритъм. Пътят е почистен така че не се налагат вериги през Рожен. Проходът Пампорово също е отворен“, уточни кметът на община Смолян. Николай Мелемов призова при зимни метеорологични условия шофьорите винаги да са подготвени с вериги в автомобилите си. По този начин ако има необходимост от обявяване на кризисна ситуация по маршрута на тяхното пътуване, няма да има проблеми с тяхното или придвижването на останалите водачи, обясни той.  \r\nЕлеонора ЧОЛАКОВА", "date": "2019.01.28", "title": "Николай Мелемов, кмет на Смолян: До обяд проходът Превала ще бъде отворен, с което ще се отмени бедственото положение в областта"}
{"url": "http://www.focus-news.net/news/2019/01/28/2617022/sofiya-136-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "136 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя обясни, че през изминалото денонощие не е имало спешни случаи в центъра, нито инциденти.  \r\nТеодора ПАТРОНОВА", "date": "2019.01.28", "title": "София: 136 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/01/28/2617013/elena-yoncheva-bsp-shte-pokazhem-fakti-za-koruptsiya-stava-duma-za-ministar-i-zamestnik-ministar.html", "text": "Корупцията, целият този грабеж се превърна в норма. Ще покажем факти, които ще разкрият как тази корупция се е превърнала в норма. Това каза народният представител от ПГ на „БСП за България“ Елена Йончева в предаването  „Здравей, България”  по  Нова телевизия  във връзка с разследване, което ще покаже факти за корупция. „Ще разкрием конкретно механизмите. Става дума за министър и заместник-министър. Това разследване изцяло покрива информацията дадена от Държавния департамент на САЩ за България, т.е. в последния доклад се говори за корупция в България в големите инфраструктурни проекти и в енергетиката. В предишния доклад се казва следното и точно за това е разследването: „Служители от всички клонове на правителството са замесени в корупционни практики безнаказано. Те включват подкупи, конфликт на интереси, сложни схеми за присвояване, нарушени поръчки и търговия с влияние”, обясни Елена Йончева и обясни, че ще предаде материалите на прокуратурата.", "date": "2019.01.28", "title": "Елена Йончева, БСП: Ще покажем факти за корупция, става дума за министър и заместник-министър"}
{"url": "http://www.focus-news.net/news/2019/01/28/2617026/montana-ostava-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава забраната за преминаване на автомобили над 12 тона през прохода  Петрохан, съобщиха за  Радио „Фокус“ – Видин  от Областно пътно управление Монтана. Пътят през прохода Петрохан е почистен и опесъчен, трафикът е спокоен. В Монтанска област пътищата са проходими при зимни условия, пътните настилки са предимно мокри. Временно е ограничение за движение на автомобили над 10 тона по път II-11 Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили над 12 т поради строително-монтажни работи. Движението по път II-81 Расово – Лом в посока Монтана е ограничено за автомобили над 10 т поради извършване на строително монтажни работи. Движението по път ІІІ-8104 Замфирово – Пърличево е ограничено за всички автомобили поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.28", "title": "Монтана: Остава забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2019/01/28/2617025/mvr-14-dushi-sa-raneni-pri-katastrofi-v-stranata-prez-izminaloto-denonoshtie.html", "text": "14 души са ранени при 8 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 27 леки и 1 тежък пътен инцидент, при който има един пострадал. От началото на годината са станали 399 пътнотранспортни произшествия, при които са загинали 29 души, а 491 са ранени. \r\nДанните за 2019 г. са динамични и не се считат за окончателни. За изминалото денонощие е постъпила информация за допълнително починал участник  в ПТП, настъпило на 25 януари на територията на град София. При сравнение с реалните данни за загиналите (41) през същия период на 2018 г. се отчитат 12 по-малко загинали участници в движението по пътищата през 2019 г.", "date": "2019.01.28", "title": "МВР: 14 души са ранени при катастрофи в страната през изминалото денонощие"}
{"url": "http://www.focus-news.net/news/2019/01/28/2617018/parvan-simeonov-politolog-ako-levitsata-prevarne-kazusa-elena-yoncheva-v-zname-na-borbata-za-demokratsiya-shte-obere-vota-na-protestnite-glasove-u-nas.html", "text": "Ако левицата превърне казуса Елена Йончева в знаме на борбата за демокрация, ще обере вота на протестните гласове у нас. Това прогнозира за сутрешния блок „Добро утро, България“ на  Радио „Фокус“  политологът Първан Симеонов. Той обясни, че за БСП най-трудно е да обедини гласовете против настоящото статукво, а едно такова развитие на казуса Йончева би помогнало на партията да придобие образа на единствения универсален борец срещу модела на ГЕРБ у нас. „Тук се преплитат няколко въпроса. Трябва да сложим „пред скоби“ юридическата страна на въпроса: години наред се очакваха точно такива действия – да започнем да преследваме политиците. Ресорните органи доказват, че могат да се справят с тази задача, а обществото усеща това. От гледна точка на политолог виждам, че премиерът Бойко Борисов както обикновено разсъждава различно и отделно от партията си. От една страна смятам, че Елена Йончева ще получи известна подкрепа. Но нека погледнем през погледа на обикновения избирател – какво чува той? До него стига информацията, че едно от най-разпознаваемите лица в журналистиката и политиката е получило обвинение. Това няма как да е хубаво, за който и да е политически образ. Колкото и Елена Йончева да събужда подкрепа или съчувствие, основание имат и двете страни – и тези, според които ГЕРБ ще се възползва от това, и другите, според които ГЕРБ ще загуби“, коментира политологът. Казусът Елена Йончева ще е опита на БСП да обедини опозиционните настроения у нас – останалите леви партии, дясната извънпарламентарна опозиция и третия тип опозиционери, които се обявяват срещу всичко и всички, коментира Първан Симеонов. Според него интересен феномен е енергичната подкрепа в този случай именно от страна на дясната извънпарламентарна опозиция. Политологът прогнозира, че след като БСП е показала завидната си политическа енергия, предстои да докаже пред избирателите може ли да бъде и единствената алтернатива на сегашните управляващи.   \r\nЕлеонора ЧОЛАКОВА", "date": "2019.01.28", "title": "Първан Симеонов, политолог: Ако левицата превърне казуса Елена Йончева в знаме на борбата за демокрация, ще обере вота на протестните гласове у нас"}
{"url": "http://www.focus-news.net/news/2019/01/28/2617024/denitsa-zlateva-bsp-gotovi-sme-da-spechelim-evropeyskite-izbori.html", "text": "\"Националният съвет ще реши как ще нареди листата за евроизборите. Това е органът, който в средата на март ще обяви и водача ни. Ние сме партия, която спазва процедурите\", това заяви зам.-председателят на БСП Деница Златева  в сутрешния блок на БТВ, съобщиха от пресцентъра на  НС на БСП . Тя допълни, че очаква листата на БСП да бъде силна. \"Имаме подготвени хора - можещи и умеещи, а в събота приехме и прездизборната ни платформа за участие в изборите. Лицата са важни, но много по-важни са политиките, които ще отстояваме в следващия европарламент\", коментира Златева. По думите ѝ БСП е много по-силна и с по-голямо доверие от преди. \"Ние говорихме за политики, а ГЕРБ говориха за сини и червени лампи на техния партиен форум\", заяви зам.-председателят на БСП. \"Готови сме да спечелим Европейските избори. БСП е демократична партия и винаги сме имали различни мнения, но в такива ситуации сме единни\", коментира Златева. \r\n\"Обвиненията към Елена Йончева нито ще я сплашат, нито ще поставят БСП в ъгъла. Над 2000 човека приехме декларация в нейна подкрепа, парламентарната група застана зад нея, обществото също стои зад нея. Ясно заявихме, че този процес е по-скоро политически, отколкото юридически\", това заяви Златева по повод обвиненията срещу Елена Йончева. Тя каза още, че утре Йончева ще изнесе факти по повод корупционни практики. \r\nПо повод поведението на управляващите напоследък, Златева поясни: \"През последните 10 години действителността е такава - депутатите се явяват като продължение на волята на премиера. Голяма част от законите се внасят по волята на премиера, или се отхвърлят по негова воля. В рамките на 10-годишния си мандат, можем да преброим на пръсти колко пъти г-н Борисов е присъствал на парламентарен контрол\".", "date": "2019.01.28", "title": "Деница Златева, БСП: Готови сме да спечелим европейските избори"}
{"url": "http://www.focus-news.net/news/2019/01/28/2617029/plovdiv-dvizhenieto-na-izhoda-na-grada-kam-avtomagistrala-trakiya-predi-selo-trud-e-zatrudneno-zaradi-katastrofa.html", "text": "Движението на изхода на града към автомагистрала „Тракия“ преди село Труд е затруднено заради катастрофа, съобщи за  Радио „Фокус“ - Пловдив  говорителят на ОДМВР - Пловдив. Сигналът за пътния инцидент е получен на тел. 112 към 08.10 часа. По първоначални данни лек автомобил „Рено“, управляван от 79-годишен водач се е сблъскал челно с лек автомобил „Опел“, управляван от 63-годишен мъж. В болница е откаран пътник от първата кола, а медицинска помощ е оказана на място на пътничка във втория автомобил. Движението е затруднено, водачите да преминават с повишено внимание. На място са служители на РУ – Труд. \r\nМария РУСЕВА", "date": "2019.01.28", "title": "Пловдив: Движението на изхода на града към автомагистрала „Тракия“ преди село Труд е затруднено заради катастрофа"}
{"url": "http://www.focus-news.net/news/2019/01/28/2617014/biser-mihaylov-oblasten-upravitel-na-blagoevgrad-vse-oshte-ne-e-vazstanoveno-napalno-elektrozahranvaneto-v-rayona-na-papaz-chair-i-mestnostta-predel.html", "text": "Все още не е възстановено напълно електрозахранването в района на Папаз чаир и местността Предел. Това каза за  Радио „Фокус“ - Пирин  Бисер Михайлов, областен управител на Благоевград. По думите му в тези райони продължава да се работи, за да може да се възстанови електричеството. Той посочи, че дори в тези участъци голяма част от повредите са възстановени. „В останалите точки нещата са възстановени, а при прекъсване на тока екипите продължават да работят, за да възстановят бързо електрозахранването“, допълни Бисер Михайлов. Той заяви, че денонощно се наблюдават нивата на реките и язовирите. „Отчетохме намаление на нивото на река Струма и река Места“, коментира областният управител. Той добави, че нивото е далеч от критичните стойности. \r\nДенис НИКИФОРОВ", "date": "2019.01.28", "title": "Бисер Михайлов, областен управител на Благоевград: Все още не е възстановено напълно електрозахранването в района на Папаз чаир и местността Предел"}
{"url": "http://www.focus-news.net/news/2019/01/28/2617031/vidin-55-godishen-mazh-e-blasnat-ot-vlak-na-zhp-liniyata-kam-gkpp-dunav-most-2.html", "text": "55-годишен мъж е блъснат от влак на жп линията към ГКПП „Дунав мост 2“. Това съобщиха от  ОДМВР – Видин . Сигналът е получен на 27 януари в 11.30 часа на тел.112. Произшествието се е случило в района на километър 2+070 на жп линията към ГКПП „Дунав мост 2“. Пътническа дизелова мотриса, движеща се в посока жп гара Видин, е ударила неправилно пресичащ железопътната линия пешеходец – 55-годишен видинчанин. Пострадалият е с причинена средна телесна повреда. По случая в РУ-Видин е образувано досъдебно производство.", "date": "2019.01.28", "title": "Видин: 55-годишен мъж е блъснат от влак на жп линията към ГКПП „Дунав мост 2“"}
{"url": "http://www.focus-news.net/news/2019/01/28/2617033/ekipi-na-vma-i-pirogov-operiraha-10-godishno-dete-s-ryadak-tumor-okolo-aortata.html", "text": "10-годишно момче претърпя изключително сложна оперативна интервенция, извършена от професор Никола Владов, ръководител на Клиника по чернодробно-панкреатична хирургия и трансплантология на ВМА. Това съобщиха от пресцентъра на  лечебното заведение .  \r\nСлучаят касае тумор (невробластом), разположен около аортата и основни нейни разклонения, а малкият пациент е опериран, благодарение добрата колаборация между ВМА и УМБАЛСМ „Н. И. Пирогов”. В съвместния екип, ангажиран с лечението на детето, участваха и детските хирурзи доцент Христо Шивачев и д-р Стефан Стоилов. \r\nБлизо 3-часовата интервенция премина при минимална кръвозагуба, а сложността ѝ идва именно от разположението на образуванието, характерно основно за детска възраст, и риска от животозастрашаващо кървене.  \r\n„Туморът е отстранен радикално, като надеждата за дефинитивно излекуване е много голяма\", коментира професор Никола Владов. \r\nМалкият пациент се възстановява нормално и предстои да бъде изписан.", "date": "2019.01.28", "title": "Екипи на ВМА и „Пирогов” оперираха 10-годишно дете с рядък тумор около аортата"}
{"url": "http://www.focus-news.net/news/2019/01/28/2617034/sliven-mokri-sa-patnite-nastilki-po-visokite-mesta-v-oblastta.html", "text": "Интензивен е трафикът по пътищата в областта. Няма въведени допълнителни ограничения, съобщиха за  Радио „Фокус” – Сливен  от Областно пътно управление. Температурите в областта са положителни – от 10 в Сливен до 3 в Котел., В равнинната част пътищата са сухи, по високите места – мокри. Видимостта е добра. В Котел по пътя Котел – Кипилово има заледявания, пътят е обработен. Затворени за автомобили над 10 т са проходите Твърдица – Елена и Вратник. Котленският проход е отворен за всички моторни превозни средства. \r\nЛюдмила ЙОРГОВА.", "date": "2019.01.28", "title": "Сливен: Мокри са пътните настилки по високите места в областта"}
{"url": "http://www.focus-news.net/news/2019/01/28/2617035/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предстоящата среща в Брюксел за бъдещето на аграрната политика на Общността, сложната ситуация около Брекзит, кризата във Венецуела и провалът на последното заседание на Съвета НАТО-Русия са част от основните теми, върху които акцентират водещите европейски печатни издания. . \r\n***  Министрите на земеделието на страните от Европейския съюз се събират в Брюксел, за да обсъдят бъдещето на аграрната политика на Общността, съобщава германският национален ежедневник  Die Frankfurter Allgemeine Zeitung . Срещата вероятно ще бъде съсредоточена върху ролята на опазването на околната среда. \r\nМиналата година Европейската комисия предложи намаляване на плащанията от ЕС за земеделските производители. Всяка година около 58 милиарда евро от европейски фондове се използват за развитие на селското стопанство на страните-членки. Сега обаче настояванията са за повече свобода по въпроса как отделните държави да изпълнят целите си за опазване на природата и климата. Те трябва да създадат собствени национални планове, за привеждане на изпълнение на които обаче ще бъде необходимо одобрението на ЕК.  \r\nПонастоящем голяма част от отпусканите средства отиват за земеделските производители под формата на директни плащания. По-малка част също е на разположение за развитие на селските райони. Преките плащания зависят главно от размера на обработваемата площ, като 30% от тях са свързани с развитието на по-екологосъобразен бизнес. \r\nРеформата на селскостопанската политика на ЕС е свързана преди всичко с въпроса за субсидиите за преговорите по финансовата рамка на ЕС. Държавите-членки на ЕС и Европейският парламент преговарят за всички разходи от 2021 до 2027 г. Преговорите може да продължат до следващата година. \r\n***  НАТО и Русия се опитват да се откажат от Договора за ракети със среден и малък обсег, уверени са в редакцията на френския национален ежедневник  Le Monde . \r\nИзданието публикува статия, посветена на последното заседание на Съвета НАТО-Русия, проведен миналия петък, 25 януари. „Провалът му не е изненада за никого“, подчертават от редакцията.  \r\nПодчертава се, че срещата не е довела до постигане на компромис, който да спаси договора от 1987 г. Преговорите, проведени по-рано в Женева между руски и американски официални лица, също завършиха без успех.  \r\nСАЩ ще излязат от ДРСМО на 2 февруари, а американският президент Доналд Тръмп най-вероятно ще получи подкрепа на съюзниците си от НАТО за решението за изтеглянето на страната му от договора. Припомня се, че именно на тази дата изтича ултиматумът, който страните от Алианса дадоха на Москва за „връщане към съблюдаването“ на споразумението.  \r\n„Договорът е в опасност, ситуацията е сериозна. Русия не възнамерява да променя позицията си“, заяви генералният секретар на Алианса Йенс Столтенберг. Москва на свой ред призова в американците да се откажат от своя „безотговорен\" план за разполагане на система за противоракетна отбрана в космоса. Руските власти осъждат също западните ракети, използвани за тестване на пробива на отбранителни системи, „но те не нарушават договора\", твърди Столтенберг. \r\n***  Австрийският национален ежедневник  Der Standard  публикува поредна статия за кризата във Венецуела, в която откроява борбата между държавния глава Николас Мадуро и обявилия се за временно изпълняващ президентската длъжност Хуан Гуайдо за подкрепата на военните.  \r\nНаред със САЩ, Канада и някои други страни Австралия и Израел признаха Гуайдо за временен президент. Това доведе до нови демонстрации в Каракас и с оглед на ескалиращата ситуация както Мадуро, така и Гуайдо са принудени да се борят за подкрепата на армията на латиноамериканската страна.  \r\nОт редакцията подчертават, че в неделя Мадури посети едно от подразделенията на военните във Венецуела, които го приветстваха със скандирания „Винаги лоялен, никога предател“. Посещението на държавния глава в казармата мина по план, но междувременно Гуайдо се опита също да привлече най-обикновените войници на своя страна. В социалната мрежа „Туитър“ той публикува съобщение за закон за амнистия, което предвижда освобождаването от отговорност на всички военни, които се включват във възстановяването на „демократичния ред“ в страната. \r\n*** Консерваторите, които подкрепиха плана на премиера за Брекзит, когато той беше категорично отхвърлен по-рано през януари, сега се канят да я изоставят и да настояват за по-меко споразумение, ако в понеделник парламентът блокира излизане от ЕС без сделка, пише в днешния си брой  The Times . \r\nДепутатите, които са лоялни в момента към министър-председателя на Великобритания, ще подкрепят алтернативни проекти за напускане на Евросъюза, ако предложението на бившия лейбъристки министър Ивет Купър постигне отлагане на датата за напускане.   \r\nЕдин от тях, който преди две седмици гласува за сделка, заяви, че те не могат да си позволят повече да изчакват Мей да се опитва да постигне нови отстъпки по ирландския предпазен механизъм. Тази група мобилизира усилията си за един по-мек Брекзит. “Още колко дълго трябва да чакаме?“, питат те. \r\n***", "date": "2019.01.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/28/2617028/der-standard-avstriya-maduro-i-guaydo-se-boryat-za-podkrepata-na-voennite.html", "text": "Австрийският национален ежедневник  Der Standard  публикува поредна статия за кризата във Венецуела, в която откроява борбата между държавния глава Николас Мадуро и обявилия се за временно изпълняващ президентската длъжност Хуан Гуайдо за подкрепата на военните.  \r\nНаред със САЩ, Канада и някои други страни Австралия и Израел признаха Гуайдо за временен президент. Това доведе до нови демонстрации в Каракас и с оглед на ескалиращата ситуация както Мадуро, така и Гуайдо са принудени да се борят за подкрепата на армията на латиноамериканската страна.  \r\nОт редакцията подчертават, че в неделя Мадури посети едно от подразделенията на военните във Венецуела, които го приветстваха със скандирания „Винаги лоялен, никога предател“. Посещението на държавния глава в казармата мина по план, но междувременно Гуайдо се опита също да привлече най-обикновените войници на своя страна. В социалната мрежа „Туитър“ той публикува съобщение за закон за амнистия, което предвижда освобождаването от отговорност на всички военни, които се включват във възстановяването на „демократичния ред“ в страната.  Тереза Герова", "date": "2019.01.28", "title": "Der Standard (Австрия): Мадуро и Гуайдо се борят за подкрепата на военните"}
{"url": "http://www.focus-news.net/news/2019/01/28/2617036/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-yanuari.html", "text": "„Софийска вода” временно ще прекъсне водоснабдяването в някои части на столицата на 29 януари. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Нишава“ в жк. „Стрелбище“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Кестенова гора“ от ул. „Хайдушка гора“ до ул. „Нишава“; ул. „Нишава“ от ул. „Твърдишки проход“ до ул. „Кестенова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нишава“ ъгъла с ул. „Кестенова гора“. \r\nВъв връзка с монтаж на пожарен хидрант и спирателен кран на ул. „Захари Круша“ в кв. „Крива река“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Захари Круша“ от ул. „Добрила“ до ул. „Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Круша“ при бл. 15Б. \r\nВъв връзка с изграждане на полимерна шахта и монтаж на водомерен възел на ул. „Хан Омуртаг“ в жк. „Яворов“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Хан Омуртаг“ от ул. „Бойчо войвода“ до бул. „Михай Еминеску“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Омуртаг“ №80.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.28", "title": "„Софийска вода” временно ще прекъсне водоснабдяването в някои части на столицата на 29 януари"}
{"url": "http://www.focus-news.net/news/2019/01/28/2617037/dobrich-3-dvoyki-s-reproduktivni-problemi-sa-poluchili-finansirane-ot-obshtinata-za-invitro-protseduri.html", "text": "Първите три от общо петте одобрени двойки, кандидатствали за финансово подпомагане за лечение на репродуктивни проблеми, вече са получили финансиране от Община град Добрич. Това съобщиха от  Общината . За 2018 г. Общината е предвидила 15 000 лв. за подпомагане лечението на семейства и двойки с репродуктивни проблеми, с постоянен и/или настоящ адрес на територията на градa. Сумата за двойка-заявител е в размер до 3 000 лв., и е за една инвитро процедура в рамките на календарната година. Всички двойки, получили финансовата помощ, са се свързали с Общината, за да изразят своята благодарност за това, че в борбата с тази тежка житейска болка са получили както финансова, така и морална подкрепа. Щастливите семейства се надяват тази инициатива да продължи и през следващите години.", "date": "2019.01.28", "title": "Добрич: 3 двойки с репродуктивни проблеми са получили финансиране от Общината за инвитро процедури"}
{"url": "http://www.focus-news.net/news/2019/01/28/2617039/georgi-ikonomov-kmet-na-obshtina-bansko-vsichki-osnovni-patni-arterii-sa-pochisteni-i-prohodimi.html", "text": "Всички основни пътни артерии са почистени и проходими, както и пътищата по високите части на Общината. Това каза в интервю за сутрешният блок „Добро утро България“ на  Радио „Фокус“ , Георги Икономов, кмет на Община Банско. Той добави, че проблемът в момента е липсата на електричество в някой села, както и в двете хижи в Добринище- „Гоце Делчев“ и „Безбог“. Георги Икономов добави, че в момента и лифтовите съоръжения не работят. „По информация на кметовете на населените места, групите по възстановяване на електричество работят усърдно, но явно скъсаните жици, паднали стълбове и дървета, които са повредили далекопроводите са много, и възтановяването ще се забави. Имаме обещание, че до утре щетите ще бъдат оправени, защото вече 4-ти ден хората са без ток“, поясни Георги Икономов. \r\nЕлеонора ЧОЛАКОВА", "date": "2019.01.28", "title": "Георги Икономов, кмет на Община Банско: Всички основни пътни артерии са почистени и проходими"}
{"url": "http://www.focus-news.net/news/2019/01/28/2617038/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo-patnite-nastilki-sa-mokri.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.01.28", "title": "Кюстендил: Без проблеми се осъществява преминаването на автомобили през ГКПП „Гюешево”, пътните настилки са мокри"}
{"url": "http://www.focus-news.net/news/2019/01/28/2617040/sport-viktoriya-tomova-zagubi-osem-pozitsii-v-svetovnata-ranglista-naomi-osaka-veche-e-nomer-edno-v-sveta.html", "text": "Виктория Томова загуби осем позиции в световната ранглиста и след обновяването й първата ракета на България при жените заема 159-то място. С 15 места по-надолу до номер 229 пада и Елица Костова. Сесил Каратанчева е 236-та в света, с пет позиции по-надолу.  \r\nПобедителката в Откритото първенство по тенис на Австралия Наоми Осака оглави ранглистата. Петра Квитова се придвижи с четири позиции нагоре и вече заема втора позиция, а бившата номер едно в света Симона Халеп падна до трето място. Слоун Стивънс се изкачи с едно място нагоре до номер четири. Каролина Плишкова бележи прогрес с три места до номер пет. \r\n„Топ 10“ допълват Анджелик Кербер, Елина Свитолина, Кики Бертенс, Каролине Вожняцки и Арина Сабаленка.", "date": "2019.01.28", "title": "Спорт: Виктория Томова загуби осем позиции в световната ранглиста, Наоми Осака вече е номер едно в света"}
{"url": "http://www.focus-news.net/news/2019/01/28/2617030/kyustendil-zaradi-obyavenata-gripna-epidemiya-sa-v-sila-profilaktichni-i-protivoepidemichni-merki-v-oblastta.html", "text": "Заради обявената грипна епидемия са в сила профилактични и противоепидемични мерки в областта. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор над заразните болести” към Регионална здравна инспекция – Кюстендил. По думите ѝ грипната епидемия за област Кюстендил влиза в сила от днес и ще продължи до намаляване на заболелите от грип и остри респираторни заболявания. Всички мерки са разписани в изготвения оперативен план за надзор и контрол на грипа и острите респираторни заболявания. „Преустановяват се профилактичните прегледи, детските и женските консултации, свижданията в лечебните заведения за болнична помощ, плановите операции и провеждането на профилактични имунизации”, каза д-р Илияна Кръстева. \r\nВенцеслав ИЛЧЕВ", "date": "2019.01.28", "title": "Кюстендил: Заради обявената грипна епидемия са в сила профилактични и противоепидемични мерки в областта"}
{"url": "http://www.focus-news.net/news/2019/01/28/2617041/varna-domakinstvata-v-kvartal-hristo-botev-sa-s-narusheno-vodopodavane-zaradi-avariya.html", "text": "Домакинствата в квартал „Христо Ботев“ във Варна са с нарушено водоподаване заради авария. Това съобщиха за  Радио „Фокус“ - Варна  от водоснабдителното дружество, обслужващо областта. Очаква се водоснабдяването в района около фабрика „Христо Ботев“ до ул. „Батак“ да бъде възстановено до около 13.00 часа.", "date": "2019.01.28", "title": "Варна: Домакинствата в квартал „Христо Ботев“ са с нарушено водоподаване заради авария"}
{"url": "http://www.focus-news.net/news/2019/01/28/2617044/varna-dvizhenieto-po-am-cherno-more-ot-km-0-do-km-8-se-osashtestvyava-v-ednoto-platno-v-posoka-burgas-poradi-remontni-deynosti.html", "text": "Предимно сухи са пътните настилки на територията на областта, предаде репортер на  Радио „Фокус“ – Варна . Времето е облачно, но без валежи. Видимостта е добра. В посока София движението е нормално, натоварен е трафикът по пътя за Добрич. По автомагистрала „Хемус няма въведени ограничения за движение на моторни превозни средства. Движението по АМ „Черно море“ от км 0 до км 8+600 се осъществява двупосочно в едното платно в посока Бургас поради ремонтни дейности. Трафикът се осъществява при пълно затваряне на платното посока Бургас – Варна и се пренасочва в платно към Бургас. Движението по път I-9 в участъка Обзор – Слънчев бряг от км 180 до км 202 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nНатоварено е движението по основните булеварди в град Варна. Продължават ремонтните дейности по пътната инфраструктура. Движението по част от бул. „Съборни“ във Варна се извършва двупосочно в едно платно заради ремонтни дейности. Временна организация на движение е въведена и при кръстовището на бул. „Васил Левски“ с ул. „Прилеп“. Създаден е обходен маршрут, включително и за автобусни линии №10, 12 и 23. \r\nМарияна ВАЛЕНТИНОВА", "date": "2019.01.28", "title": "Варна: Движението по АМ „Черно море“ от км 0 до км 8 се осъществява в едното платно в посока Бургас поради ремонтни дейности"}
{"url": "http://www.focus-news.net/news/2019/01/28/2617043/veliko-tarnovo-v-grada-shte-badat-razkriti-novi-sotsialni-uslugi-sled-kato-obshtinata-specheli-proekt-za-podobryavane-na-sotsialnata-infrastruktura-po-op-regioni-v-rastezh.html", "text": "Нови социални услуги предстои да бъдат разкрити във Велико Търново. Това ще се случи, след като Общината спечели проект за подобряване на социалната инфраструктура, който ще бъде финансиран по оперативна програма „Региони в растеж“ 2014-2020. Това съобщиха от пресцентъра на  Община Велико Търново . \r\nИнвестиционното предложение предвижда създаване на комплекс за социални грижи за възрастни хора и лица с умствена изостаналост, а договорът за осигуряване на безвъзмездна финансова помощ бе подписан в края на миналата седмица от директора на общинската дирекция „Социални дейности и здравеопазване“ Росица Димитрова.  \r\nКонкретните цели на проекта включват изграждането на нови сгради и ремонт на съществуващ обект, заедно с осигуряване на тяхното обзавеждане и оборудване. Това ще позволи предоставянето на следните нови социални услуги: \"Център за грижа за лица с умствена изостаналост\" (4 броя с капацитет от 15 места всеки) във великотърновското село Церова кория, общ. Велико Търново; \"Център за грижа за възрастни хора в невъзможност за самообслужване\" (1 брой с капацитет от 15 места) във Велико Търново. \r\nИнвестицията ще бъде на обща стойност 2 760 000 лева, а 100% от средствата са безвъзмездна финансова помощ. \r\nНовите социални услуги ще допринесат за постигане на целите на националната стратегия за дългосрочна грижа и на общинските стратегически и планови документи.  \r\nИзграждането на новата социална инфраструктура в с. Церова кория е свързано с предстоящото закриване на дома за пълнолетни лица с умствена изостаналост в с. Пчелище.", "date": "2019.01.28", "title": "Велико Търново: В града ще бъдат разкрити нови социални услуги, след като Общината спечели проект за подобряване на социалната инфраструктура по ОП „Региони в растеж“"}
{"url": "http://www.focus-news.net/news/2019/01/28/2617046/pazardzhik-bez-elektrozahranvane-sa-naselenite-mesta-v-obshtina-sarnitsa-zaradi-obilnite-valezhi-ot-snyag.html", "text": "Без електрозахранване са населените места в община Сърница заради обилните валежи от сняг, съобщиха от  електроразпределителното дружество  в Пазарджик. Без ток към момента са град Сърница и двете села Медени поляни и Побит камък. Екипи на електроразпределителното дружество работят по отстраняването на аварията, като не могат да се ангажират с точен час за възстановяване на електричеството.", "date": "2019.01.28", "title": "Пазарджик: Без електрозахранване са населените места в община Сърница заради обилните валежи от сняг"}
{"url": "http://www.focus-news.net/news/2019/01/28/2617045/dobrich-v-obshtinskiya-mladezhki-tsentar-shte-se-provede-informatsionna-sreshta-po-povod-obyaveniya-konkurs-za-uchastie-v-mezhdunarodniya-kosmicheski-lager-v-turtsiya.html", "text": "Информационна среща за обявения конкурс за ученици за участие в Международния космически лагер в Турция ще се проведе в Общинския младежки център „Захари Стоянов“ в Добрич, съобщиха  организаторите . Срещата ще започне в 13.00 часа. Водещ на събитието ще бъде д-р Гергана Райжекова, ръководител на направление „Детски и младежки програми“ в Центъра за творческо обучение, единственият представител за България на Space Camp Turkey в Измир, Турция. Международният космически лагер e учебно-тренировъчен лагер, създаден през 2000 година по модел на NASA в турския град - един от трите подобни центъра на планетата. Лятната програма на Space Camp Turkey развива познанията на децата в науките астрономия, физика, математика, технологии, биология и други области.  \r\nКосмическият център дава възможност на участниците да преминат през реална подготовка за мисия в космоса. Част от заниманията  включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждане на растения в безпочвена среда.  \r\nОдобрените кандидати за участие в лагера могат да се състезават за две пълни стипендии, всяка в размер на 1250 $, осигурени от Община град Добрич и Центъра за творческо обучение.", "date": "2019.01.28", "title": "Добрич: В Общинския младежки център ще се проведе информационна среща по повод обявения конкурс за участие в Международния космически лагер в Турция"}
{"url": "http://www.focus-news.net/news/2019/01/28/2617047/pregled-na-osnovnite-temi-vav-varnenskiya-pechat.html", "text": "„В пика сме на грипната епидемия“, пише на първа страница на вестник  „Черно море“ . „95 случая на грип са регистрирани във Варненска област от началото на януари, сочат данните от Регионалната здравна инспекция (РЗИ). Те са с 41 повече в сравнение със същия период на м.г. Само за миналата седмица повалените от грип са 46, със 17 повече от предходната. Най-много – 15, са случаите във възрастовата група 5 – 14 г., на второ място – 12, са заболелите от 30 до 64 г.“, пише  още изданието. „Онкоболницата оборудва 2 отделения с най-модерната лапароскопска апаратура“, се съобщава на втора страница. „Общинската „Специализирана болница за активно лечение на онкологични заболявания „Д-р Марко А. Марков – Варна“ ЕООД оборудва хирургическо отделение и отделение по онкологична гастроентерология с последно поколение ендоскопска и лапароскопска апаратура, както и нов апарат за ултразвуково изследване“, пише вестникът. „Плащаме до 300 лв. за вдигната с „паяк“ кола“ е друго заглавие в изданието. „Комисията по финанси и бюджет към Общински съвет – Варна, реши да се въведе максимална цена за репатриране на неправилно паркирали автомобили и престоя им на наказателен паркинг. Тя ще бъде в размер на 300 лв. Това се прави, тъй като според действащите цени задълженията в момента са трудно събираеми. Сумата, която трябва да се плати само за 1 месец, е минимум 765 лв., а за година тя нараства на поне 8805 лв.“, се съобщава във вестник „Черно море“. „2200 младежи от Варненско в нова програма за насърчаване на уменията“, пише на четвърта страница на изданието. „Мерки за заетост и обучение на младите хора бяха представени във Варна от зам.-министъра на труда и социалната политика Зорница Русинова. Тя взе участие в регионална конференция на тема „Развий потенциала си в България. Зам.-министърът информира, че програма „Развитие на човешките ресурси“ открива нови възможности за насърчаване на професионалното и кариерното развитие и осигуряването на заетост за безработни и неактивни хора. „Операция „Умения, която предстои да стартира на 1 февруари, е обезпечена с бюджет от 30 млн. лв.“, допълни Зорница Русинова. По думите ѝ оперативната програма осигурява 82 млн. лв. в подкрепа на младежката заетост, а 2200 от всички 17 000 младежи, които вече са се възползвали, са от Варненска област“, се казва още във вестника.", "date": "2019.01.28", "title": "Преглед на основните теми във варненския печат"}
{"url": "http://www.focus-news.net/news/2019/01/28/2617048/pleven-do-50-metra-e-namalena-vidimostta-na-mesta-v-oblastta-zaradi-magla.html", "text": "До 50 - 100 метра е намалена видимостта на места в областта заради мъгла. Това съобщи за  Радио ,,Фокус\"  инж. Ивайло Денчев, директор на Областно пътно управление - Плевен. ,,През нощта предприехме обработване на пътните настилки, 13 машини работиха при минусовите температури от минус 4° до 0°\", посочи инж. Денчев.  \r\nВиолета КРЪСТЕВА", "date": "2019.01.28", "title": "Плевен: До 50 метра е намалена видимостта на места в областта заради мъгла"}
{"url": "http://www.focus-news.net/news/2019/01/28/2617027/sliven-gripnata-vakantsiya-v-oblastta-e-prekratena.html", "text": "Грипната ваканция в областта е прекратена. Това съобщиха от  РЗИ - Сливен . За днес е насрочено заседание на Бюрото по Грип и ОРЗ, където ще се представят данните за периода от 21 до 27 януари и ще се обсъдят противоепидемичните мерки, засягащи лечебните заведения за болнична и доболнична медицинска помощ. \r\nКъм 25 януари регистрираната заболяемост от Грип и ОРЗ в област Сливен е отбелязала понижение. Най-засегнати са децата до 4 години. \r\nРъководството на Сдружение на семейните лекари - Сливен призовава населението на града при първи симптоми на остро респираторно заболяване да посещават личния си лекар. Това е необходимо, защото при наличие на грипно заболяване правилното лечение изисква приемане на специфични противовирусни препарати, които имат ефект, ако се започнат в началото на симптомите. Тези средства се отпускат само след назначение от лекар. Лечението с витамини, противовъзпалителни средства и симптоматични средства повлиява общото състояние, но не влияе върху размножаването и унищожаването на вируса. \r\nПрибавянето на антибиотици към терапията е само при определени показания и се назначава от лекар.", "date": "2019.01.28", "title": "Сливен: Грипната ваканция в областта е прекратена"}
{"url": "http://www.focus-news.net/news/2019/01/28/2617049/televiziya-sitel-makedoniya-za-parvi-pat-se-organizira-noshtno-karane-na-ski-pista-nomer-tri-v-turisticheskiya-tsentar-na-osogovskata-planina.html", "text": "За първи път се организира нощно каране на ски писта номер три в туристическия център на Осоговската планина, предаде македонската телевизия  „Сител“ . Съобщава се, че условията за каране на ски са добри, а пистата е напълно осветена и подготвена с машина. От компанията \"Еврокмерц\", която е концесионер за ски курортите на Пониква, определиха цялата организация за успешна, която ще продължи през целия ски сезон тази година. „Организирахме това събитие, за да подобрим зимнaтa спортнo-развлекателнa оферта на Пониква и като за началото сме доволни от активността на скиорите. Нощното каране ще бъде в сряда и петък, по време на което ще наемем и двете ски писти, а от началото на следващата седмица ски лифтовете ще работят всеки ден“, казва Благой Манев от фирмата-концесионер, предава  Радио \"Фокус\" в рубриката \"Балкански туристически часовник\" .  \r\nМедията предава, че цената на еднодневния билет за ски лифтовете струва 500 денара и може да се използва за дните, когато има нощно каране. Иначе миналата година местното самоуправление на Кочани работи за подобряване на условията за развитие на планински туризъм, с подкрепата на държавата, рехабилитирана 11 километра от пътя за Пониква, а паркомястото е разширено, открити са обществени тоалетни и е открит инфоцентър", "date": "2019.01.28", "title": "Телевизия „Сител“ (Македония): За първи път се организира нощно каране на ски писта номер три в туристическия център на Осоговската планина"}
{"url": "http://www.focus-news.net/news/2019/01/28/2617023/sofiya-umbalsm-n-i-pirogov-otvori-detski-gripen-kabinet.html", "text": "УМБАЛСМ „Н. И. Пирогов\" отвори детски грипен кабинет. Това съобщиха от пресцентъра на  лечебното заведение . След като разкри грипен кабинет за възрастни, университетската спешна болница отваря и детски. „В него пациентите от до 18 г. преминават преглед, който не се заплаща и не изисква направление от личния лекар\", обясни д-р Ирен Цочева- завеждащ Педиатричното отделение на „Пирогов\".  \r\nНеобходимо е да се направи регистрация на Детската регистратура, от където пациентите ще бъдат насочени към специалния кабинет. \r\nЗа пациентите над 18 години е необходимо да се направи регистрация на Регистратура - възрастни, която е позиционирана в ляво на главния вход на болницата. От там те ще бъдат насочени към грипния кабинет за възрастни.", "date": "2019.01.28", "title": "София: УМБАЛСМ „Н. И. Пирогов\" отвори детски грипен кабинет"}
{"url": "http://www.focus-news.net/news/2019/01/28/2617042/svetovnoizvestniyat-gratski-kompozitor-mikis-teodorakis-pravitelstvoto-v-atina-e-instrument-na-nato-prespanskoto-sporazumenie-shte-pozvoli-na-aliansa-da-sazdade-voenna-baza-na-balkanite-sreshtu-rusiya.html", "text": "Световноизвестният гръцки композитор, политик и общественик Микис Теодоракис отправи нови критики към Преспанското споразумение, като заяви, че то ще позволи на НАТО да създаде военна база на Балканите срещу Русия, съобщава електронното издание на водещия атински ежедневник  Protothema . \r\nВ последното си изявление след ратификацията на договора за новото име на Македония в гръцкия парламент, Теодоракис нарече правителството в Атина „сляп инструмент на НАТО“. От редакцията се позовават на авторска статия на композитора за вестник  Ta Nea , в която той твърди, че управляващите няма да организират референдум за договора, тъкмо защото са „инструмент“ на Алианса.  \r\nСъгласно думите му, най-сериозният проблем на Гърция е икономиката. В тази връзка Мицотакис изрази разочарование от факта, че част от „потомците на моите другари и бойци са готови да позволят на Гърция да стане основа за унищожаването на Русия. И да позволи на Скопие да се превърне в база за смърт срещу руския народ“. Тереза Герова", "date": "2019.01.28", "title": "Световноизвестният гръцки композитор Микис Теодоракис: Правителството в Атина е инструмент на НАТО, Преспанското споразумение ще позволи на Алианса да създаде военна база на Балканите срещу Русия"}
{"url": "http://www.focus-news.net/news/2019/01/28/2617032/le-monde-frantsiya-nato-i-rusiya-se-opitvat-da-se-otkazhat-ot-drsmo.html", "text": "НАТО и Русия се опитват да се откажат от Договора за ракети със среден и малък обсег, уверени са в редакцията на френския национален ежедневник  Le Monde . \r\nИзданието публикува статия, посветена на последното заседание на Съвета НАТО-Русия, проведен миналия петък, 25 януари. „Провалът му не е изненада за никого“, подчертават от редакцията.  \r\nПодчертава се, че срещата не е довела до постигане на компромис, който да спаси договора от 1987 г. Преговорите, проведени по-рано в Женева между руски и американски официални лица, също завършиха без успех.  \r\nСАЩ ще излязат от ДРСМО на 2 февруари, а американският президент Доналд Тръмп най-вероятно ще получи подкрепа на съюзниците си от НАТО за решението за изтеглянето на страната му от договора. Припомня се, че именно на тази дата изтича ултиматумът, който страните от Алианса дадоха на Москва за „връщане към съблюдаването“ на споразумението.  \r\n„Договорът е в опасност, ситуацията е сериозна. Русия не възнамерява да променя позицията си“, заяви генералният секретар на Алианса Йенс Столтенберг. Москва на свой ред призова в американците да се откажат от своя „безотговорен\" план за разполагане на система за противоракетна отбрана в космоса. Руските власти осъждат също западните ракети, използвани за тестване на пробива на отбранителни системи, „но те не нарушават договора\", твърди Столтенберг. Тереза Герова", "date": "2019.01.28", "title": "Le Monde (Франция): НАТО и Русия се опитват да се откажат от ДРСМО"}
{"url": "http://www.focus-news.net/news/2019/01/28/2617052/georgi-ikonomov-kmet-na-bansko-razreshavane-razvitieto-na-planinskite-regioni-e-pravilnoto-reshenie-po-kazusa-pirin.html", "text": "Разрешаване развитието на планинските региони е правилното решение по казуса „Пирин“. Това каза за сутрешния блок „Добро утро, България“ на  Радио „Фокус“  кметът на Банско Георги Икономов. Следващата стъпка на Общината е разговор с политическите сили и юристи, изготвяне на необходимите за промяна законови текстове, обясни той. “Трябва твърдо да се застане зад една от позициите – дали да се развива планинският туризъм, или да не се развива. Ако правителството и парламентът решат да се промени законодателната рамка така, че категорично да позволи строителството на нови спортни съоръжения в планината, тогава еколозите отново няма да бъдат доволни, пак ще използват средство и прийоми, за да възпрепятстват това решение. Ако парламентът вземе решение, че не би трябвало да се развива планинския туризъм, да се стопира всичко чрез закона, да не се разрешава строителството на каквото и да е в планините, тогава над 1 милион жители, които са жителите на планинските регион, ще бъдат изключително недоволни, защото им се взима хлябът от ръцете“, обясни. Той даде за пример ски пистите и съоръженията в Австрия, които не застрашават екологията на страната. Местността общност и туристическия бранш у нас трябва да изрази позицията си, че спирайки развитието на планинските региони се убива поминъка и бизнеса на хората, инвестирали в града, добави кметът на Банско.", "date": "2019.01.28", "title": "Георги Икономов, кмет на Банско: Разрешаване развитието на планинските региони е правилното решение по казуса „Пирин“"}
{"url": "http://www.focus-news.net/news/2019/01/28/2617057/sofiya-shofyorite-tryabva-da-se-dvizhat-s-povisheno-vnimanie-po-pat-i-1-sofiya-pernik-v-uchastaka-ot-cherniya-kos-do-granitsata-s-oblast-pernik-poradi-izvarshvane-na-sanitarna-sech.html", "text": "Шофьорите да се движат с повишено внимание и съобразена скорост по път  I-1 София – Перник в участъка от Черния кос до границата с област Перник поради извършване на санитарна сеч на растителност. Това съобщиха от пресцентъра на  Агенция „Пътна инфраструктура“ .", "date": "2019.01.28", "title": "София: Шофьорите трябва да се движат с повишено внимание по път  I-1 София – Перник в участъка от Черния кос до границата с област Перник поради извършване на санитарна сеч"}
{"url": "http://www.focus-news.net/news/2019/01/28/2617058/silistra-rabotnik-e-postradal-pri-zlopoluka-v-montazhen-tseh-v-grada.html", "text": "Работник е пострадал при злополука в монтажен цех в предприятие в града. Това съобщиха от  ОДМВР – Силистра . Инцидентът е станал на 26 януари. Вследствие на притискане той получил фрактури на три ребра и пневмоторакс и е бил настанен за лечение в МБАЛ - Силистра. Причините за произшествието се изясняват, образувано е досъдебно производство.", "date": "2019.01.28", "title": "Силистра: Работник е пострадал при злополука в монтажен цех в града"}
{"url": "http://www.focus-news.net/news/2019/01/28/2617055/faktor-makedoniya-yens-stoltenberg-uveri-protokolat-za-prisaedinyavaneto-na-makedoniya-kam-nato-shte-bade-podpisan-skoro.html", "text": "Генералният секретар на НАТО Йенс Столтенберг увери, че протоколът за присъединяване на Македония към Алианса ще бъде подписан „скоро“, предава скопското електронно издание  „Фактор“ . \r\nСъответното произтича след ратификацията на Преспанското споразумение в гръцкия парламент, което се случи миналата седмица. Очаква се гръцкият парламент да изпрати писмо до седалището на организацията в Брюксел, където след това упълномощените дипломати ще подпишат протокола заедно с външния министър на Македония. Тереза Герова", "date": "2019.01.28", "title": "„Фактор“ (Македония): Йенс Столтенберг увери: Протоколът за присъединяването на Македония към НАТО ще бъде подписан „скоро“"}
{"url": "http://www.focus-news.net/news/2019/01/28/2617060/kyustendil-chetiri-mazeta-na-kashti-sa-otvodnyavani-prez-pochivnite-dni-v-oblastta.html", "text": "Четири мазета на къщи са отводнявани през почивните дни в областта. Това съобщиха за  Радио „Фокус” – Кюстендил  от дежурния център към Регионална дирекция „Пожарна безопасност и защита на населението” – Кюстендил. В рамките на двата дни е оказана техническа помощ за отводняването на мазетата, след подадени сигнали от страна на собствениците в Кюстендил и Дупница. Няма пострадали хора. Екип на противопожарната служба е оказал помощ за изтегляне на тежкотоварен автомобил, който е аварирал край пътя в землището на село Бадино. \r\nВенцеслав ИЛЧЕВ", "date": "2019.01.28", "title": "Кюстендил: Четири мазета на къщи са отводнявани през почивните дни в областта"}
{"url": "http://www.focus-news.net/news/2019/01/28/2617054/mariya-semerdzhieva-ruo-smolyan-do-30-yanuari-e-udalzhena-vakantsiyata-na-uchenitsite-v-obshtina-dospat.html", "text": "До 30 януари е удължена ваканцията на учениците в община Доспат. Това каза за  Радио „Фокус“ – Смолян  Мария Семерджиева, началник на Регионално управление на образованието – Смолян. Заповедта е на кмета на Общината, а причината е усложнената обстановка в областта след обилните снеговалежи. \r\n„Всички останали учебни заведения в област Смолян от днес започнаха учебен процес\", отбеляза Семерджиева. Учениците от област Смолян бяха във ваканция през миналата седмица заради обявената на 18 януари грипна епидемия. \r\nНели ГЕРГЬОВСКА", "date": "2019.01.28", "title": "Мария Семерджиева, РУО – Смолян: До 30 януари е удължена ваканцията на учениците в община Доспат"}
{"url": "http://www.focus-news.net/news/2019/01/28/2617053/veliko-tarnovo-zaradi-gripnata-epidemiya-e-preustanovena-deynostta-na-mlechna-kuhnya-detskiya-tsentar-za-detsa-s-uvrezhdaniya-i-tsentara-za-obshtestvena-podkrepa-v-svishtov.html", "text": "Освен училищата и детските градини от днес в Свищов не работят и някои социални услуги за деца. Със заповед на кмета на Общината Генчо Генчев е преустановена дейността на Млечна кухня, Детския център за деца с увреждания и Центъра за обществена подкрепа, които остават затворени до първи февруари. Това съобщиха за  Радио „Фокус“ – Велико Търново  от Общината. Документът е издаден в края на миналата седмица, а поводът е повишената заболеваемост от грип и остри респираторни заболявания в цялата Великотърновска област. От днес до четвърти февруари няма да работят и всички училища в общината. Детските градини ще са затворени до първи февруари. \r\nЛуиза ТРАНЧЕВА", "date": "2019.01.28", "title": "Велико Търново: Заради грипната епидемия е преустановена дейността на Млечна кухня, Детския център за деца с увреждания и Центъра за обществена подкрепа в Свищов"}
{"url": "http://www.focus-news.net/news/2019/01/28/2617061/silistra-lek-avtomobil-e-izgoryal-pri-pozhar-v-tutrakan.html", "text": "Лек автомобил „Фолксваген“ е изгорял при пожар в Тутракан. Това съобщиха от  ОДМВР – Силистра . Произшествието възникнало около 10.30 часа на 25 януари 2019 г. вследствие на късо съединение. Пожарът е потушен от екип на РСПБЗН - Тутракан.", "date": "2019.01.28", "title": "Силистра: Лек автомобил е изгорял при пожар в Тутракан"}
{"url": "http://www.focus-news.net/news/2019/01/28/2617064/sofiya-tsentarat-za-gradska-mobilnost-pusna-avtobusi-za-vitosha-prez-vakantsiyata.html", "text": "Центърът за градска мобилност пусна автобуси за Витоша през ваканцията. Това съобщиха от пресцентъра на  Столична община . Във връзка с ваканцията на учениците се пускат автобуси и в делничен ден по линия 66 от Зоологическата градина до х-л \"Морени\". Първия ден ще се движи един автобус, а от 29 януари ще се движат два автобуса. Работното време ще бъде от 08.00 часа до 16.30 часа.", "date": "2019.01.28", "title": "София: Центърът за градска мобилност пусна автобуси за Витоша през ваканцията"}
{"url": "http://www.focus-news.net/news/2019/01/28/2617065/vijesti-cherna-gora-eksploziya-raztarsi-restorant-v-podgoritsa-nyama-danni-za-postradali.html", "text": "Силна експлозия е разтърсила черногорската столица Подгорица в нощта срещу понеделник, съобщава електронното издание на местния вестник   Vijesti  . \r\nВзривът е избухнал в ресторант, разположен на около три километра от административния център на града. При инцидента няма пострадали. В резултат на експлозията обаче са избити стъклата на ресторанта.  \r\nНа мястото на произшествието работят полицейски екипи. В ход е разследване на инцидента.  Тереза Герова", "date": "2019.01.28", "title": "Vijesti (Черна гора): Експлозия разтърси ресторант в Подгорица, няма данни за пострадали"}
{"url": "http://www.focus-news.net/news/2019/01/28/2617056/dobri-belivanov-kmet-na-haskovo-zabavyaneto-pri-izgrazhdaneto-na-kladentsi-i-vodoprovodi-za-piteyna-voda-e-zaradi-provezhdaneto-na-zakonovi-protseduri-i-bavene-na-dokumenti-ot-institutsii-i-firmi.html", "text": "Забавянето при изграждането на кладенци и водопроводи за питейна вода е заради провеждането на законови процедури и бавене на документи от институции и фирми. Това става ясно от позиция на кмета на  Община Хасково  Добри Беливанов. В нея той отбелязва, че с постановление на Министерски съвет Общината е получила близо 2 млн. лв. за кладенци и водопроводи за питейна вода. „Спазваме процедурите и сроковете, като всеки месец до 10 число отчитаме в МРРБ напредъка по работата. Нямаме забележки от МРРБ. Подчертавам за пореден път, че забавянето което се получи е заради необходимост от провеждане на законови процедури, бавене на документи от държавни институции, фирми, ВиК и Басейнова дирекция, което наложи да търсим съдействието на министри, за да ни издадат необходимите  документи забравени с месеци по бюрата“, посочва Беливанов и добавя, че в това време ВиК – Хасково само разкопава улиците без да извършва частична подмяна на компрометирани участъци от водопроводната мрежа, а в същото време с редица неуредени въпроси продава на жителите на общината скъпа и некачествена вода. \r\nБеливанов пита също защо една година няма мониторинг на водата в Хасково въпреки, че Общината е настоявала за допълнителен мониторинг включително с нарочно писмо до Министерството на здравеопазването. Той отбелязва също, че в Харманли, където също беше установено повишено съдържание на уран във водата за по-малко от два месеца е направена много бързо втора проба, която се е оказала в нормите, докато в Хасково няма изследване на водата от месец февруари 2018 г. т.е. няма актуална информация какво е количеството на урана в питейната вода.  \r\n„Освен това четирите от кладенците в северна зона бяха готови още през пролетта на 2018 година. Но комисията определена от МРРБ за приемане на кладенците беше през есента на 2018 година. Около 5-6 месеца кладенците стояха готови и чакахме комисия назначена от МРРБ за приемането им!? Логичен е въпросът - Общината ли е виновна за това забавяне?“, пита той. \r\n„Неофициалната информация е, че не са добри първите проби на водата на кладенците в Узунджово, където трябва да изградим нов кладенец, съгласно решението на МС. Трябва да се знае, че общината няма никакво отношение към определянето на местата за кладенците. Те бяха определени от ВиК, сумата за изграждането беше заявена също от ВиК. Общината имаше задължението да проведе необходимите законови процедури реализира възложените обекти“, заявява кметът Беливанов. \r\nТой посочва, че преди две години Общината е представила проект в ПУДООС за изграждане на канализация в кв. „Болярово“ с уверението, че ще бъде финансиран. „Три пъти преработваме проекта, направен със средства на общината и чакаме... над 5 милиона са необходими за този обект.  За водопровода за питейна вода в Маслиново историята е почти същата обещания без да се изпълнят. Със собствени средства реализирахме първия етап. Проектът е в МРРБ, но няма отговор.... Очакваме средства за втория етап, обявихме поръчка, избрахме изпълнител сключихме договор, под условие, но средства около милион и двеста хиляди до този момент не сме получили“, коментира той. , пише още кметът. Той посочва, че в началото на мандата му с постановление на Министерски съвет са отпуснати общо 5 млн. лв. за асфалтиране, с е покрито неразплатеното асфалтиране на улиците в града от предходното управление. С остатъка са асфалтирани някои улици в квартал „Болярово“, където има канализация за отпадни води и още 300 хил. за изграждане на дублиращи кладенци в северната индустриална зона. „През 2017 година от Министерството за младежта и спорта получихме близо половин милион лева за  ремонта на стадион „Хасково“. От  общинския бюджет вложихме още  150 хиляди лева за да направим лекоатлетическата   пистата във вид отговарящ на стандартите. В края на 2018 година с решение на МС приведоха  300 хиляди за канализация на  улица Враца, но не със съдействието на депутатите от ГЕРБ. Обявихме обществена поръчка, но средствата няма да са достатъчни за изграждане на канализацията и  ще търсим допълнително финансиране, за да довършим обекта“, пише кметът. \r\nБеливанов отбелязва, че на фона на отпуснатите миналата година 300 000 лв. за община Хасково за изграждане на канализация на улица „Враца“.В  края на 2018 година, община Любимец е получил 560 000 лева ремонт на сгради. Община Маджарово - 550 000 лв. също за ремонт на сгради на кметства, и от тях 400 000 лв са за ремонт на улици в едно от селата на общината. Община Минерални бани също е получава 640 000 лв. за ремонт на улици в село Колец. В Симеоновград също с постановление на МС се дават 820 000 за подмяна на ВиК мрежа и ремонт на улица , в Община  Стамболово 700 000 за ремонт на пътища. 1 млн. лева община Свиленград за пътна връзка, 1 млн. лв. в община Ивайловград за ремонт на улици. Най-много са средствата за Харманли над 5 млн. лв. за ремонт на стадиона и читалището.  \r\nВ Хасково също се ремонтират читалища, най-големият ремонт е в читалище „Заря“ , но със средства от общинския бюджет и от трансграничен проект. Т.е. останалото, което се вижда е направено със собствени средства и с проекти по програми. Община Хасково е в стабилно финансово състояние, наред с капиталовите вложения общината изплаща наследени задължения и кредити в размер около шестнадесет и половина милиона, от които в момента са останали четири и половина  милиона, които се изплащат в срок.", "date": "2019.01.28", "title": "Добри Беливанов, кмет на Хасково: Забавянето при изграждането на кладенци и водопроводи за питейна вода е заради провеждането на законови процедури и бавене на документи от институции и фирми"}
{"url": "http://www.focus-news.net/news/2019/01/28/2617067/kyustendil-politsiyata-razsledva-sluchai-na-ubiti-kucheta.html", "text": "Полицията разследва случаи на убити кучета, съобщиха от  ОДМВР – Кюстендил . Сигналите са подадени на 27 януари в Районно управление на МВР – Кюстендил. Едното куче е прегазено в района на село Богослов, другото е открито мъртво в село Пелатиково. Местопроизшествията са обслужени от дежурна полицейска група, работата по установяване на причинителите на смъртта на животните продължава РУ - Кюстендил, започнати са досъдебни производства по случаите, уведомен е дежурен прокурор.", "date": "2019.01.28", "title": "Кюстендил: Полицията разследва случаи на убити кучета"}
{"url": "http://www.focus-news.net/news/2019/01/28/2617050/silistra-1137-sa-otsastvashtite-poradi-bolest-detsa-v-uchilishtata-ot-oblastta.html", "text": "11.37% са отсъстващите поради болест деца в училищата от областта днес. Това сочат данните от учебните заведения, съобщи за  Радио „Фокус“ - Шумен  Марин Ботев от Регионалния инспекторат по образованието в Силистра. В училището в село Секулово средната заболеваемост е 28%, в село Правда - 25%, 26% в село Нова Черна и 24% в Професионалната гимназия по селско стопанство в село Ситово. Грипната епидемия в област Силистра бе отменена от 26 януари. \r\nИвелина ИВАНОВА", "date": "2019.01.28", "title": "Силистра: 11.37% са отсъстващите поради болест деца в училищата от областта"}
{"url": "http://www.focus-news.net/news/2019/01/28/2617062/unikalen-portret-na-knyaz-aleksandar-i-batenberg-se-prodava-na-targ-vav-viena.html", "text": "Уникален портрет на княз Александър I Батенберг и дарове за встъпването му на българския престол се продават на търг от виенската аукционна къща „Доротеум“. Както  „Фокус“  първа съобщи портретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена е между 12 000 и 15 000 евро. \r\nВ наддаването ще участват и княжески регалии и дарове за възкачването на Александър I Батенберг на българския престол. Сред тях е овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена е между 3000 и 4000 евро. \r\nВ колекцията е включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г. \r\nВ четирите му края има медальони с лъвове. Началната му цена е между 600 и 1000 евро. \r\nНа търг е обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена е между 200 и 400 евро. \r\nКняз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.", "date": "2019.01.28", "title": "Уникален портрет на княз Александър I Батенберг се продава на търг във Виена"}
{"url": "http://www.focus-news.net/news/2019/01/28/2617066/prezidentat-rumen-radev-prez-2018-g-prezidentskata-institutsiya-chesto-be-poslednata-bariera-za-lobistkoto-zakonodatelstvo-pri-bezotgovorni-politicheski-deystviya.html", "text": "През 2018 г. президентската институция често бе последната бариера за лобисткото законодателство при безотговорни политически действия. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„Преди две години с г-жа Йотова бяхме натоварени с отговорни длъжности от 2 млн. българи. Втората година е година на илюзиорна стабилност и ерозия на доверието. Президентската институция често бе последната бариера за лобисткото законодателство при безотговорни политически действия. През 2018 г. продължих активно да отстоявам българската позиция по световния и европейския дневен ред. 12 държавни глави посетиха страната по моя покана, проведох десетки срещи с високопоставени държавни служители. При посещението ми в Сърбия заедно с президента Вучич посетихме българското малцинство и той лично се зае с техните проблеми“, заяви Радев. Той обясни, че е провел три срещи и с президента на Македония. „На срещата с турския президент ясно поставих нашите очаквания за добри взаимоотношения. При посещението си в България президентът на Словения откри първата пряка въздушна линия между двете столици“, каза още президентът. „При всички срещи и форуми в европейски формат отстоявах ценностите за единство и равнопоставеност, както и европейската интеграция на българската икономика и образование. При посещението ми в Москва възстанових диалога на най-високо ниво след дълго прекъсване“, заяви Радев. Той обясни, че и през 2018 г. приоритет за него е било поддържането на взаимоотношенията с българските общности зад граница. \r\nЦветилена СИМЕОНОВА", "date": "2019.01.28", "title": "Президентът Румен Радев: През 2018 г. президентската институция често бе последната бариера за лобисткото законодателство при безотговорни политически действия"}
{"url": "http://www.focus-news.net/news/2019/01/28/2617063/d-r-veselka-moncheva-rzi-blagoevgrad-uchebnite-zanyatiya-na-teritoriyata-na-oblastta-sa-preustanoveni-do-1-fevruari.html", "text": "Обявена е грипа епидемия на територията на Благоевградска област. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. Причината е увеличеният брой заболели от грип и остри респираторни заболявания. Тя подчерта, че грипната епидемия ще бъде в сила не само за Благоевград, но и за останалите 13 общини в областта. Директорът на Дирекция „Надзор на заразните болести“ към РЗИ уточни, че от днес до 1 февруари (включително) учебните занятия на територията на област Благоевград ще бъдат преустановени, както и детските и женските консултации, свижданията в лечебните заведения за болнична помощ, плановите операции и провеждането на профилактични имунизации. \r\nЛивия НИНОВА", "date": "2019.01.28", "title": "Д-р Веселка Мончева, РЗИ - Благоевград: Учебните занятия на територията на областта са преустановени до 1 февруари"}
{"url": "http://www.focus-news.net/news/2019/01/28/2617059/zeri-kosovo-pregovaryashtiyat-ekip-na-kosovo-pristiga-za-konsultatsii-v-bryuksel.html", "text": "Двамата председатели на преговарящия екип на Косово в диалога със Сърбия ще пристигне във вторник за консултации в Брюксел с представители на Европейската служба за външна дейност, ръководена от Върховния представител на ЕС по външните въпроси и политиката за сигурност Федерика Могерини, съобщава водещият прищински ежедневник  Zeri . \r\nИзданието припомня, че подобно на срещата от 8 януари и тази ще бъде с изцяло консултативен характер, като членовете на косовския екип не са напълно сигурни какво ще бъде обсъдено. „Ще бъде по-скоро подготвителна среща за диалога. Ще отида аз и Шпенд (Ахмети) и може би някой представител от кабинета на президента“, поясни Фатмир Лимай, един от двамата председатели на националния екип на Прищина за диалога с Белград. Тереза Герова", "date": "2019.01.28", "title": "Zeri (Косово): Преговарящият екип на Косово пристига за консултации в Брюксел"}
{"url": "http://www.focus-news.net/news/2019/01/28/2617051/kyustendil-v-ednosedmichna-gripna-vakantsiya-sa-vsichki-uchenitsi-v-oblastta.html", "text": "В едноседмична грипна ваканция са всички ученици в областта. Това съобщиха за  Радио „Фокус” – Кюстендил  от Регионално управление на образованието – Кюстендил. Учебните занятия в училищата на територията и на деветте общини от областта са преустановени след обявената грипна епидемия. До 1 февруари учениците са във ваканция по издадено предписание от страна на Регионална здравна инспекция – Кюстендил. Пропуснатият материал по време на грипната ваканция ще бъде наваксан с преструктуриране на уроците. Всеки учител трябва да предложи как да стане това. \r\nВенцеслав ИЛЧЕВ", "date": "2019.01.28", "title": "Кюстендил: В едноседмична грипна ваканция са всички ученици в областта"}
{"url": "http://www.focus-news.net/news/2019/01/28/2617072/targovishte-dvama-mazhe-sa-zadarzhani-za-nezakonno-dobivane-na-157-kubika-darveta-ot-zemlishteto-na-selo-momino.html", "text": "Двама мъже са задържани за незаконно добиване на 157 кубика дървета от землището на село Момино. Това съобщиха от  ОДМВР – Търговище . Извършителите без редовно писмено позволително са добили 157 кубика широколистни дървета за времето от 21 януари до 25 януари в горски участък в землището на село Момино, община Търговище, които са собственост на Държавно горско стопанство - Търговище. След проведени в РУ - Търговище незабавни оперативно-издирвателни и процесуално-следствени действия е установено, че извършители са 34-годишен мъж от с. Градец и 33-годишен мъж от с. Момино. Двамата са задържани в РУ - Търговище. По случая е образувано досъдебно производство по описа на РУ - Търговище.", "date": "2019.01.28", "title": "Търговище: Двама мъже са задържани за незаконно добиване на 157 кубика дървета от землището на село Момино"}
{"url": "http://www.focus-news.net/news/2019/01/28/2617071/pregled-na-nyakoi-ot-osnovnite-temi-v-balkanski-pechat-agentsiya-fokus.html", "text": "Поредна критика от страна на световноизвестния гръцки композитор, политик и общественик Микис Теодоракис срещу Преспанското споразумение, нови консултации в Брюксел на косовския преговарящ екип в диалога със Сърбия, експлозия в Черна гора и промените в  Закона за държавните символи и Деня на държавността са част от основните теми, върху които акцентират водещите балкански печатни издания. . \r\n***  Глоба от две хиляди евро ще бъде налагана на черногорците, които използват националния флаг на страната си като завеса или килим. Това става ясно от законопроекта за изменение и допълнение на Закона за държавните символи и Деня на държавността на Черна гора, който бе внесен в парламента в Подгорица, отбелязва електронното издание на македонския вестник  „Независен“ . \r\nИзменията предвиждат на юридическо лице да се налага глоба от 1000 до 20 000 евро, ако използва герба и флага по начин, който вреди на обществения морал, репутацията и достойнството на Черна гора. Както е посочено, флагът не трябва да се поставя по такъв начин, че да докосва земята.  \r\nСъщо така се въвежда забрана да се правят промени в текста или мелодията на националния химн. Законът задължава държавните институции да поставят черногорския флаг пред сградите на властта. \r\nНаказанието за физическите лица, отказали да изпълнят държавния химн на Черна гора, е от 300 до 2000 евро. \r\n***  Световноизвестният гръцки композитор, политик и общественик Микис Теодоракис отправи нови критики към Преспанското споразумение, като заяви, че то ще позволи на НАТО да създаде военна база на Балканите срещу Русия, съобщава електронното издание на водещия атински ежедневник  Protothema . \r\nВ последното си изявление след ратификацията на договора за новото име на Македония в гръцкия парламент, Теодоракис нарече правителството в Атина „сляп инструмент на НАТО“. От редакцията се позовават на авторска статия на композитора за вестник  Ta Nea , в която той твърди, че управляващите няма да организират референдум за договора, тъкмо защото са „инструмент“ на Алианса.  \r\nСъгласно думите му, най-сериозният проблем на Гърция е икономиката. В тази връзка Мицотакис изрази разочарование от факта, че част от „потомците на моите другари и бойци са готови да позволят на Гърция да стане основа за унищожаването на Русия. И да позволи на Скопие да се превърне в база за смърт срещу руския народ“. \r\n***  Двамата председатели на преговарящия екип на Косово в диалога със Сърбия ще пристигне във вторник за консултации в Брюксел с представители на Европейската служба за външна дейност, ръководена от Върховния представител на ЕС по външните въпроси и политиката за сигурност Федерика Могерини, съобщава водещият прищински ежедневник  Zeri . \r\nИзданието припомня, че подобно на срещата от 8 януари и тази ще бъде с изцяло консултативен характер, като членовете на косовския екип не са напълно сигурни какво ще бъде обсъдено. „Ще бъде по-скоро подготвителна среща за диалога. Ще отида аз и Шпенд (Ахмети) и може би някой представител от кабинета на президента“, поясни Фатмир Лимай, един от двамата председатели на националния екип на Прищина за диалога с Белград. \r\n***  Силна експлозия е разтърсила черногорската столица Подгорица в нощта срещу понеделник, съобщава електронното издание на местния вестник   Vijesti  . \r\nВзривът е избухнал в ресторант, разположен на около три километра от административния център на града. При инцидента няма пострадали. В резултат на експлозията обаче са избити стъклата на ресторанта.  \r\nНа мястото на произшествието работят полицейски екипи. В ход е разследване на инцидента. \r\n***", "date": "2019.01.28", "title": "Преглед на някои от основните теми в балкански печат (Агенция „Фокус“)"}
{"url": "http://www.focus-news.net/news/2019/01/28/2617070/nebi-bozov-kmet-na-obshtina-sarnitsa-pet-agregata-osiguryavat-chastichno-elektrozahranvane-na-grada-ochakva-se-po-edin-i-v-dvete-prilezhashti-sela.html", "text": "Пет агрегата на електроразпределителното дружество осигуряват частично електрозахранване на град Сърница, съобщи за  Радио „Фокус“ – Пазарджик  Неби Бозов, кмет на Община Сърница. По думите му очаква се електрическата компания да достави и голям 400 киловатов агрегат в следващите часове, който да осигури около 80% електрозахранване на Сърница. „Правят се постъпления да се достави и по един агрегат в селата Побит камък и Медени поляни, за да се запази зимнината на хората, която е във фризери и хладилници. Правим и опити заедно с аварийните екипи да осигурим ток и по трасето до местността Широка поляна, но е много трудно, защото  снегът там е над 1 метър, има много провиснали жици и паднали дървета“, уточни Бозов. Той допълни, че аварийните екипи правят всичко възможно с моторни шейни да стигнат до труднодостъпните терени. Във вилната зона с общинска техника са почистени подстъпите към два хотела, където е имало блокирани от големия сняг туристи. \r\nАлбена ЖИЛЕКОВА", "date": "2019.01.28", "title": "Неби Бозов, кмет на Община Сърница: Пет агрегата осигуряват частично електрозахранване на града, очаква се по един и в двете прилежащи села"}
{"url": "http://www.focus-news.net/news/2019/01/28/2617073/burgas-obshtina-pomorie-vavede-inovativen-podhod-za-obratna-vrazka-s-potrebitelite-na-otdelnite--uslugi.html", "text": "Освен портала „Гласът на гражданите“, приемните дни, телефонните номера за запитвания и сигнали, официалната фейсбук страница и кутията за мнения на клиенти, Община Поморие въведе още един подход, чрез който да получава обратна връзка от своите жители. Това съобщиха от пресцентъра на  Община Поморие . В Центъра за административно обслужване и в сградата на Общината вече са поставени специални устройства с удобен интерфейс, които дават възможност на всеки един гражданин да изрази мнението си за качеството на предоставената му услуга. Гласуването става лесно и бързо, само с няколко докосвания на екрана. Достатъчно е потребителят да посочи своята степен на удовлетвореност чрез едно от трите графични човечета, както и кабинета или гишето, които е посетил. Осигурено е и място за свободен текст, където гражданите може да вписват по-подробно своите препоръки или причините за поставената оценка. Желателно е при гласуване да се посочват две имена и телефон за обратна връзка, но системата ще приема и анонимни мнения. Иновативният подход и мониторинга на мненията ще допринесат за по-добрата комуникация с гражданите; косвеното участие на потребителите в процеса по подобряване работата на местната администрация; по-прецизно идентифициране на проблемите и взимане на мерки за тяхното разрешаване. Събраната информация ще се обработва в реално време и ще се визуализира в подходящи за анализ  графики и справки.", "date": "2019.01.28", "title": "Бургас: Община Поморие въведе иновативен подход за обратна връзка с потребителите на отделните ѝ услуги"}
{"url": "http://www.focus-news.net/news/2019/01/28/2617069/prezidentat-rumen-radev-butaforniyat-konkurs-za-iztrebitelya-izvadi-na-mezhdunarodnata-stsena-porochniya-stalb-na-upravlenie-na-balgariya.html", "text": "Бутафорният конкурс за изтребителя извади на международната сцена порочния стълб на управление на България. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„Настоях да не се повтори пропускът през 2017 г. и настоях навреме да се подготвят договорите за проекти за модернизация. Докато порочната комисия за изтребителя от Народното събрание блокира модернизацията за дълъг период, то последните решения на управляващите окончателно я опорочиха. Бяха приети недостатъчни стъпки за повишаване на личната мотивация. Ефект може да има след година-две и дотогава рискът от авиационни произшествия ще продължава да расте“, заяви Радев. Той посочи, че трите проекта за видовете въоръжени сили не могат да решат дълбоките проблеми на Българската армия, които изискват всеобхватен подход.  \r\n„Наложих вето на 7 закона. Но ветото не е акт за противопоставяне на Народното събрание, а възможност за истинско законодателство. С всяко едно от наложените вета отстоявах конституционно признати ценности, които са в името на българското общество. Парламентът се съобрази само с едно от тях и то спести огромни средства на българските данъкоплатци. Пет пъти сезирах Конституционния съд, като в единия случай Народното събрание само отмени тихомълком сезираните от мен разпоредби“, обясни Радев.  \r\nТой посочи, че единението изисква надмогване на партийния егоизъм и личните амбиции в името на национални цели. „България се намира в критичен момент от своето развитие. Преди година заявих, че обществото трябва да отстои демократичните си права и да се пребори за налагането на върховенството на закона. За съжаление, българската демокрация ускорено губи позиции, а свободата на словото се губи. Последните критици в ефира се притискат с инструментите на властта. Доверието в парламента е на изключително ниско ниво. Законодателният процес става непредвидим и елиминира гражданското участие. Лобисткото законодателството безцеремонно замества обществения интерес. Липсва отчетност и отговорност в управленските решения и това се увеличи като обхват. След като обществото не реагира на 500 млн. лв. за язовири без обсъждане и обществени поръчки, защо да не се дадат по същия начин 1,3 млрд. за магистрали. Последната година беше похарчен изкуствено формиран излишък без критерии и прозрачност. След като стана практика НС да прегласува своите решения по разпореждане на Министерски съвет, защо да не се прегласува и финансовата рамка и да платим много повече за изтребителя? След като може еднолично да се изхвърлят фирми от обществени поръчки, защо така еднолично да не може да се избере и изтребителя? Ние изхвърляме европейските участници от проекта за нов боен самолет и правителството за европейско развитие на България твърди, че този антиевропейски избор е геостратегически“, заяви Радев и посочи, че това засилва усещането за корупция, лични интереси и зависимости. „Свикнахме скандалите у нас да се вихрят възходящо с годините, но бутафорният конкурс с изтребителя извади порочния стълб на управление на международната сцена. Злепостави ни като неблагонадежден партньор. После се чудим защо не ни пускат в Шенген и еврозоната – въпрос на доверие“, каза още Радев. \r\nЦветилена СИМЕОНОВА", "date": "2019.01.28", "title": "Президентът Румен Радев: Бутафорният конкурс за изтребителя извади на международната сцена порочния стълб на управление на България"}
{"url": "http://www.focus-news.net/news/2019/01/28/2617076/blagoevgrad-30-godishen-shofyor-e-postradal-pri-katastrofa-mezhdu-lek-i-tovaren-avtomobil-na-patya-gkpp-kulata-sofiya.html", "text": "30-годишен шофьор е пострадал при катастрофа между лек и товарен автомобил на пътя ГКПП „Кулата“ - София. Това съобщиха от  ОДМВР – Благоевград . Произшествието е станало около 17.20 часа на 26 януари 2019 г. Лек автомобил „Опел Корса“ с 30-годишен шофьор, движейки се с несъобразена с пътните условия скорост от ГКПП „Кулата“ към София, при изпреварване на товарен автомобил „Скания“, се удря в дясната мантинела и се завърта в дясната лента за движение. Товарният автомобил се удря в дясната му странична част. При инцидента е пострадал водачът на лекия автомобил, който е с фрактура на ребра и без опасност за живота.", "date": "2019.01.28", "title": "Благоевград: 30-годишен шофьор е пострадал при катастрофа между лек и товарен автомобил на пътя ГКПП „Кулата“ - София"}
{"url": "http://www.focus-news.net/news/2019/01/28/2617075/afis-71-smyatat-che-politicheskata-sistema-v-balgariya-raboti-za-bogatite.html", "text": "71% смятат, че политическата система в България работи за богатите. Това показват данни от национално представително проучване, осъществено от  Агенция АФИС .Запитани, дали имущественото неравенство в България нараства или намалява, близо 63% или почти две трети от гражданите на България отговарят, че то се увеличава. Само 7% са на обратното мнение. А всеки четвърти (26%) предполага, че социалните разлики остават на същото ниво. \r\nВъзприятието за растящо неравенство е обратно пропорционално на доходите. То изцяло потвърждава „народната социология“, според която „ситият на гладния не вярва“. Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял отколкото е средният за страната – 81%. В тази подоходна категория само 10%  смятат, че различията остават на същото ниво и нито един (0%) не е споделя мнението, че имуществената ножица се затваря. \r\nТъкмо обратното се забелязва при хората, които разполагат с 1000 лв. или повече месечно. Те виждат далеч по-слаба динамика, отколкото забелязва населението като цяло. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява. \r\nСпоред европейската служба в периода 2012-2016 разликата между доходите на най-богатите и на най-бедните 20% от българите се увеличава от 6.2 до 7.9 пъти. Данните за 2017 показват, че тя надмина 8 пъти. А най-заможният 1% от заетите получава колкото най-зле платените 50%. Ако допреди 15-години често се поставяше проблемът „уравновиловка“, то днес страната заема точно обратния полюс с това, че е най-неравната в ЕС. \r\nЗапитани, „За кого, според Вас, работи политическата система в България“ – за богатите, за средната класа или за бедните?“ – само 7% преценяват, че нашата демокрация изразява интересите на всички еднакво, както постулира Конституцията. Доминира отговорът, че статуквото работи за богатите (71%). Само 2% смятат, че работи за бедните. Още по-незначителен брой (2%) допускат, че установените порядки обгрижват с предимство „средната класа“. А 11% избират междинен отговор – че днешната система не работи за никого. \r\nЗапитани, „Според вас, равни ли са пред закона бедните и богатите в България?“, само 4% отговарят „Да“, 25% – в някои случаи, 69% – „Не“. \r\nЗапитани, „Доколко властта зависи от бизнеса?“, 39% оценяват зависимостта като „силна“, докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: „Властта е бизнес, бизнесът е власт“.  \r\nИначе казано, влиянието на една категория частни интереси осуетява мисията на държавата да балансира между съсловията, просто защото в очите на суверена тези интереси разполагат със силния лост на парите. \r\nИдеологията и политическата ориентация влияе върху кохезията, но дори темата за неравенството достига ниво, което прокарва разделителни линии в обществото. Например, сред хората, които определят себе си като консерватори, привържениците на ГЕРБ или други десни партии,  почти двойно по-голям дял от спрямо средното смятат, че неравенството остава на същото ниво (съответно 44%, 42%,41%).  Само че те са малцинство – съответно 5%, 23% и 2%. В една електорална демокрация, броят им не е достатъчен, за да наложат еволюционна или статична дефиниция на народната воля.", "date": "2019.01.28", "title": "АФИС: 71% смятат, че политическата система в България работи за богатите"}
{"url": "http://www.focus-news.net/news/2019/01/28/2617078/nsi-patuvaniyata-na-balgarski-grazhdani-v-chuzhbina-prez-dekemvri-2018-g-sa-s-42-nad-registriranite-prez-dekemvri-2017-g.html", "text": "Пътуванията на български граждани в чужбина през декември 2018 г. са 478.4 хил., или с 4.2% над регистрираните през декември 2017 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Сърбия - с 10.0%, Турция - с 8.6%, бившата югославска република Македония - със 7.8%, Румъния - с 6.2%, Германия - с 5.3%, Гърция - с 2.5%, и други. Същевременно намаляват пътуванията на български граждани към: Нидерландия - с 14.3%, Словения - с 5.4%, Франция - с 4.4%, и други.  \r\nВ сравнение с декември 2017 г. e регистрирано увеличение при всички наблюдавани цели: с други цели - с 4.8%, с цел почивка и екскурзия - с 4.2%, и със служебна цел - с 2.9%. Най-голям относителен дял от общия брой пътувания на български граждани в чужбина през декември 2018 г. формират пътуванията с други цели (гостуване, обучение, посещение на културни и спортни мероприятия) - 49.4%, следвани от пътуванията с цел почивка и екскурзия - 27.6%, и пътуванията със служебна цел - 23.0%.  \r\nПрез декември 2018 г. най-голям брой пътувания на български граждани са осъществени към: Турция - 112.2 хил., Гърция - 88.8 хил., Германия - 41.2 хил., Сърбия - 36.1 хил., Румъния - 34.2 хил., бившата югославска република Македония - 32.8 хил., Италия - 17.6 хил., Австрия - 16.6 хил., Испания - 11.6 хил., Обединеното кралство - 11.4 хиляди. \r\nПрез декември 2018 г. посещенията на чужденци в България са 619.9 хил., или с 4.0% повече в сравнение с декември 2017 година. Регистрирано е увеличение при всички наблюдавани цели: с цел почивка и екскурзия - с 4.8%, с други цели (вкл. гостувания и транзитни преминавания) - с 3.8%, и със служебна цел - с 2.9%. Транзитните преминавания през страната са 29.2% (181.1 хил.) от всички посещения на чужденци в България. \r\nОт общия брой чужденци, посетили България през декември 2018 г., делът на гражданите от Европейския съюз е 56.6%, или с 5.5% повече в сравнение със същия месец на предходната година. Увеличават се посещенията на граждани от Обединеното кралство - с 46.3%, Германия - с 14.0%, Италия - с 11.5%, Румъния - с 8.5%, Полша - със 7.2%, и други. Същевременно намаляват посещенията на граждани от Чешката република - с 12.6%, Австрия - с 4.7%, Гърция - с 3.0%, Белгия - с 2.9%, и други.  \r\nУвеличават се и посещенията на граждани от групата „Други европейски страни“ - с 1.6%, като най-голям е ръстът на посещенията на граждани от Сърбия - с 6.4%. \r\nПрез декември 2018 г. преобладава делът на посещенията с други цели - 46.3%, следвани от посещенията с цел почивка и екскурзия - 35.4%, и със служебна цел - 18.3%. \r\nНай-много посещения в България през декември 2018 г. са реализирали гражданите от: Румъния - 136.8 хил., Гърция - 105.0 хил., Турция - 94.4 хил., Сърбия - 46.7 хил., бившата югославска република Македония - 44.1 хил., Германия - 23.3 хил., Украйна - 16.8 хил., Обединеното кралство - 15.3 хил., Италия - 11.4 хил., Руската федерация - 10.0 хиляди.", "date": "2019.01.28", "title": "НСИ: Пътуванията на български граждани в чужбина през декември 2018 г. са с 4.2% над регистрираните през декември 2017 г."}
{"url": "http://www.focus-news.net/news/2019/01/28/2617079/pazardzhik-selata-medeni-polyani-i-pobit-kamak-sa-bez-tok-i-mobilni-vrazki-zaradi-snega.html", "text": "Селата Медени поляни и Побит камък са без ток и мобилни връзки заради снега, съобщи за  Радио „Фокус“ – Пазарджик  Неби Бозов, кмет на Община Сърница. По думите му главните пътища към двете населени места са почистени с общинска техника и са проходими. „Проблем там остава липсата на електричество, както и на мобилни връзки. Мобилен сигнал има само на две - три места в по-високите части, където хората ходят да се обадят, ако има някакъв по-сериозен проблем. Очаква се до няколко часа електроразпределителното дружество да достави два агрегата в двете села, за да се пусне частично тока“, уточни Бозов. Той допълни, че на места снегът е над 1 метър и допълнително се затруднява работата на аварийните екипи. Жителите на двете села се отопляват предимно на твърдо гориво. \r\nАлбена ЖИЛЕКОВА", "date": "2019.01.28", "title": "Пазарджик: Селата Медени поляни и Побит камък са без ток и мобилни връзки заради снега"}
{"url": "http://www.focus-news.net/news/2019/01/28/2617080/sport-yuventus-pobedi-s-21-pri-gostuvaneto-na-latsio.html", "text": "Ювентус победи с 2:1 при гостуването на Лацио в Рим в двубой от 21-вия кръг на италианската Серия А. Така лидерът във временното класиране събра 59 точки и вече има с 11 повече от втория Наполи. Лацио остана осми с актив от 32 точки. Резултати от другите мачове от кръга: \r\nПарма-СПАЛ 2:3 \r\nАталанта-Рома 3:3 \r\nТорино-Интер 1:0 \r\nБолоня-Фрозиноне 0:4", "date": "2019.01.28", "title": "Спорт: Ювентус победи с 2:1 при гостуването на Лацио"}
{"url": "http://www.focus-news.net/news/2019/01/28/2617081/dobrich-kmetat-yordan-yordanov-se-sreshtna-s-d-r-gergana-rayzhekova-ot-tsentara-za-tvorchesko-obuchenie.html", "text": "Кметът Йордан Йорданов се срещна с д-р Гергана Райжекова от Центъра за творческо обучение. Това съобщиха от пресцентъра на  Община Добрич . Поводът за срещата е участието на деца от Добрич в международния космически лагер Space Camp Turkey в Измир, Турция.  \r\nОт 13.00 часа в Общински младежки център „Захари Стоянов” ще се проведе информационна кампания. Две пълни стипендии, всяка една по 1250 долара, ще бъдат връчени на ученици от Добрич на възраст между 9 и 15 години с добро владеене на английски език и най-високо оценено есе. Стипендиите се осигуряват от Община Добрич и Център за творческо обучение и ще дадат шанс на две деца не само да придобият космически познания, но и да преживеят едно уникално приключение в единствения за Европа, Азия и Близкия Изток космически лагер, създаден по модел на НАСА.", "date": "2019.01.28", "title": "Добрич: Кметът Йордан Йорданов се срещна с д-р Гергана Райжекова от Центъра за творческо обучение"}
{"url": "http://www.focus-news.net/news/2019/01/28/2617084/sliven-64-godishen-velosipedist-e-blasnat-ot-lek-avtomobil-na-bul-panayot-hitov.html", "text": "64-годишен велосипедист е пострадал, след като е блъснат от лек автомобил на бул. „Панайот Хитов“. Това съобщиха от  ОДМВР – Сливен . Пътното произшествие е станало на 26 януари около 11.00 часа на бул. „П. Хитов“ в град Сливен. 19-годишен водач на лек автомобил „Опел Астра“ е ударил 64-годишен велосипедист в района на „Лъвова чешма“. От произшествието е пострадал велосипедистът, който е откаран в МБАЛ - Сливен с фрактура на глезен без опасност за живота. Участниците в произшествието са от град Сливен, пробите за употреба на алкохол за отрицателни. По случая е образувано досъдебно производство.", "date": "2019.01.28", "title": "Сливен: 64-годишен велосипедист е блъснат от лек автомобил на бул. „Панайот Хитов“"}
{"url": "http://www.focus-news.net/news/2019/01/28/2617083/afp-tornado-otne-zhivota-na-trima-dushi-v-havana-postradaha-nad-170-drugi.html", "text": "Торнадото, което удари кубинската столица Хавана, отне живота на трима души и рани 172-ма други, предава  AFP , като се позовава на изявление на президента на островната държава Мигел Диас-Канел. \r\nСлед обиколка на най-засегнатите райони в столицата Диас-Канел написа в социалната мрежа „Туитър“, че торнадото е нанесло „сериозни щети“ в Хавана. Тереза Герова", "date": "2019.01.28", "title": "AFP: Торнадо отне живота на трима души в Хавана, пострадаха над 170 други"}
{"url": "http://www.focus-news.net/news/2019/01/28/2617077/prezidentat-rumen-radev-formiram-savet-za-strategichesko-razvitie-na-balgariya-s-uchastieto-na-intelektualtsi-i-spetsialisti.html", "text": "Формирам Съвет за стратегическо развитие на България с участието на интелектуалци и специалисти. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„Който иска да управлява, трябва да предложи високообразовани и почтени хора“, заяви президентът. „Заради това формирам Съвет за стратегическо развитие на България с участието на интелектуалци и специалисти. Той ще трябва да предложи алтернативи на институционалния блокаж и на икономическия и идеен застой на страната. Съставът на Съвета ще бъде обявен с указ в идните дни“, обясни Радев. \r\nЦветилена СИМЕОНОВА", "date": "2019.01.28", "title": "Президентът Румен Радев: Формирам Съвет за стратегическо развитие на България с участието на интелектуалци и специалисти"}
{"url": "http://www.focus-news.net/news/2019/01/28/2617068/andriyan-petrov-zam-oblasten-upravitel-na-smolyan-ostava-v-sila-bedstvenoto-polozhenie-v-oblastta-selo-mugla-vse-oshte-e-otkasnato-shest-sela-sa-bez-tok.html", "text": "Обстановката след обилните снеговалежи в област Смолян постепенно се нормализира. Това каза за  Радио „Фокус“ – Смолян  Андриян Петров, зам. областен управител на Смолян. „Бедственото положение обаче все още е в сила и най-вероятно ще остане до края на деня. Решението за отмяната ще бъде взето след заседание на Кризисния щаб от областният управител\", посочи Петров. „Тази нощ беше отворен пътят Пампорово – Смолян и движението вече се осъществява без вериги. Остава ограничено движението в участъка от село Стойките към Пампорово, където все още е задължително преминаването с вериги. Днес децата в цялата област на училище, единствено в община Доспат децата са освободени заради това, че там нямаха електрозахранване и класните стаи са студени“, посочи Петров. \r\nТой отбеляза, че в община Смолян село Мугла все още е без ток, както и три населени места в община Девин и две в община Борино. „Концентрираме усилията на 101-ви Алпийски полк и почистващата фирма в няколко направления. Военнослужещите са на прохода Превала и почти са пробили пътя и от другата страна до хотелите преди Стойките. Другото направление, по което се работи, е от Момчиловци към Лъки, там работи роторна машина от страната на Лъки и от наша страна има машини, които пробиват пътя, но проблемът е в многото паднали дървета на пътното платно, които се премахват от екип на пожарната. Няма бедстващи хора в областта, но засега бедственото положение остава в сила“, подчерта Петров. \r\nТой допълни, че пътят за смолянското село Мугла все още не е пробит, но там има ратрак, който да доставя хранителни продукти, лекарства и гориво за тежката верижна техника, която работи от страна на Мугла. „Екипите на електроразпределителното дружество пътуват към мястото в опит да доставят генератор, с който временно да бъде пуснато захранване там, докато се възстанови другото\", каза още зам. областният управител на Смолян. \r\nНели ГЕРГЬОВСКА", "date": "2019.01.28", "title": "Андриян Петров, зам. областен управител на Смолян: Остава в сила бедственото положение в областта, село Мугла все още е откъснато, шест села са без ток"}
{"url": "http://www.focus-news.net/news/2019/01/28/2617085/mrrb-otpuska-novi-33-mln-lv-za-merki-za-energiyna-efektivnost-na-obshtestveni-i-chastni-sgradi-v-19-malki-balgarski-obshtini.html", "text": "Нови близо 33 млн. лв. ще бъдат инвестирани от Министерството на регионалното развитие и благоустройството чрез Оперативна програма „Региони в растеж“ 2014-2020 г. в мерки за енергийна ефективност в 32 проекта на 19 български общини. Това съобщиха от пресцентъра на  Министерство на регионалното развитие и благоустройството . Проектите са одобрени по процедура „Енергийна ефективност в периферните райони - 2“ по приоритетна ос 2 на европейската програма. В рамките на процедурата бяха подадени общо 52 проектни предложения, които бяха селектирани след оценка за административно съответствие и допустимост и на техническа и финансова оценка. Предстои сключване на договори за безвъзмездна финансова помощ с кандидатите, чиито проектни предложения са предложени за финансиране. Одобрени са проекти на общините Троян, Златоград, Малко Търново, Крумовград, Белоградчик, Девин, Поморие, Разлог, Свиленград, Нови пазар, Ботевград, Севлиево, Мездра, Елхово, Генерал Тошево, Пещера, Карнобат, Попово и Берковица.  \r\nПроектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура.  \r\nПроцедурата „Енергийна ефективност в периферните райони - 2“ е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв. \r\nПриоритетна ос 2 на ОПРР 2014-2020 е предназначена да подпомогне изпълнението на мерки за енергийна ефективност в обществени и жилищни сгради в малки градове - центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено – за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях. \r\nРешенията за предоставяне на безвъзмездна финансова помощ и за отказ от предоставяне на безвъзмездна финансова помощ в са публикувани в сайта на  .", "date": "2019.01.28", "title": "МРРБ отпуска нови 33 млн. лв. за мерки за енергийна ефективност на обществени и частни сгради в 19 малки български общини"}
{"url": "http://www.focus-news.net/news/2019/01/28/2617086/dobrich-52-godishen-mazh-e-s-opasnost-za-zhivota-sled-padane-ot-visoko-pri-remontni-deynosti-v-hotelski-kompleks-v-selo-kranevo.html", "text": "52-годишен мъж е с опасност за живота след падане от височина 2 - 3 метра при ремонтни дейности в хотелски комплекс в село Кранево. Това съобщиха от  ОДМВР – Добрич . Сигналът за инцидента е подаден на 27 януари около 13.30 часа. Съобщено е за пострадал мъж в село Кранево. На място е установено, че 52-годишен мъж от град Генерал Тошево, работещ като поддръжка в хотелския комплекс в село Кранево при ремонтни дейности е паднал от височина 2 - 3 метра. Вследствие на инцидента, пострадалият е настанен в МБАЛ „Св. Ана” в град Варна с множество фрактури и реална опасност за живота. Уведомена е Инспекция по труда град Добрич. По случая е образувано досъдебно производство.", "date": "2019.01.28", "title": "Добрич: 52-годишен мъж е с опасност за живота след падане от високо при ремонтни дейности в хотелски комплекс в село Кранево"}
{"url": "http://www.focus-news.net/news/2019/01/28/2617088/faktor-makedoniya-vmro-dpmne-shte-vnese-iskane-za-ostavkata-na-zoran-zaev-v-makedonskiya-parlament.html", "text": "Разпускане на парламента, служебен кабинет и оставката на премиера Зоран Заев. Това са трите искания, които опозиционната ВМРО ДПМНЕ ще внесе по-късно през деня в законодателния орган в Скопие, предава македонското електронно издание  „Фактор“ . \r\nЗасега СДСМ обмисля дали да приеме предложението на председателя на основната опозиционна партия в Македония Християн Мицковски за провеждането на предсрочни парламентарни избори заедно с президентските.  \r\nДвете големи партии продължават да разменят взаимни обвинения за ситуацията в страната. Мицковски смята, че е настъпило времето за реформи, докато СДСМ продължава да демонстрира увереност в победата си на изборите – независимо какви са те.  Тереза Герова", "date": "2019.01.28", "title": "„Фактор“ (Македония): ВМРО-ДПМНЕ ще внесе искане за оставката на Зоран Заев в македонския парламент"}
{"url": "http://www.focus-news.net/news/2019/01/28/2617090/burgas-9-medala-sa-spechelili-sastezatelite-ot-trite-burgaski-kluba-po-borba-ot-darzhavniya-lichen-shampionat-za-mazhe-i-zheni-v-sliven.html", "text": "9 медала са спечелили състезателите от трите бургаски клуба по борба от държавния личен шампионат за мъже и жени в Сливен. Това съобщиха от пресцентъра на  Община Бургас . В свободния стил 4 от отличията са спечелили представители на „Черноморец“ с треньори Георги Христов и Илиян Стефанов. При мъжете вицешампиони са Митко Асенов в категория до 57 килограма и Олександър Златов до 61 килограма. Цветан Мустафов е бронзов медалист при 57-килограмовите. Ивана Димитрова с треньор Кирил Димитров е носителка на бронзово отличие при жените в категория до 50 килограма. В свободния стил бронзови медалисти са Велин Иванов до 92 килограма и Стефан Йорданов в категория 125 килограма. Двамата се състезават за клуб по свободна и класическа борба „Бургас“. Техен треньор е Николай Милков. Трима са медалистите от клуб по класическа борба „Черноморец“. Севгин Мехмед е вицешампион в категория до 60 килограма. Бронзови отличия извоюваха Райко Райков до 55 килограма и Стоян Илиев до 67 килограма. Треньори са Златомир Стоянов и Мануел Русев.", "date": "2019.01.28", "title": "Бургас: 9 медала са спечелили състезателите от трите бургаски клуба по борба от държавния личен шампионат за мъже и жени в Сливен"}
{"url": "http://www.focus-news.net/news/2019/01/28/2617093/kyustendil-v-chitalishte-bratstvo-shte-bade-predstavena-knigata-selo-ot-slantse-ogryano-na-georgi-slavchev.html", "text": "В читалище „Братство” ще бъде представена книгата „Село от слънце огряно“ на Георги Славчев. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Представянето на книгата ще се състои от 17.30 часа в „Синя зала” на читалище „Братство”. Към организаторите на проявата се присъединява и читалището „Селска просвета”. В събитието ще участват проф. Цочо Бояджиев, Павел Чавдаров и  Душко Добрев. Книгата „Село от слънце огряно“ представлява очерк за село Стенско. Авторът показва, че и малкото кюстендилско село е пълноценно място на паметта, че в чисто човешката си уникалност простите истории не отстъпват по значимост на епохалните събития от голямата история, че човешкото достойнство може да бъде отстоявано и в гранични ситуации, но и в равния ход на делника. \r\nВенцеслав ИЛЧЕВ", "date": "2019.01.28", "title": "Кюстендил: В читалище „Братство” ще бъде представена книгата „Село от слънце огряно“ на Георги Славчев"}
{"url": "http://www.focus-news.net/news/2019/01/28/2617091/dobrich-61-godishen-mazh-e-postradal-pri-katastrofa-mezhdu-dva-leki-avtomobila-v-grad-tervel.html", "text": "61-годишен мъж е пострадал при катастрофа между два леки автомобила в град Тервел. Това съобщиха от  ОДМВР – Добрич . Сигналът за инцидента е подаден на 27 януари около 17.25 часа. Съобщено е за възникнал инцидент с пострадал в град Тервел. На място е установено, че произшествието е между лек автомобил „Мерцедес” и лек автомобил „Фолксваген”, и двата с добрички регистрация. Пострадал е 61-годишен мъж - пътник в лек автомобил „Мерцедес“. Той е с черепно мозъчна травма, но без опасност за живота. При извършената проверка за употреба на алкохол с техническо средство на водача на лек автомобил „Мерцедес”, цифровата индикация отчита наличието на 1.24 промила алкохол. С полицейска мярка за срок от 24 часа е задържан 56-годишния мъж, водач на лек автомобил „Мерцедес”. По случая е образувано досъдебно производство.", "date": "2019.01.28", "title": "Добрич: 61-годишен мъж е пострадал при катастрофа между два леки автомобила в град Тервел"}
{"url": "http://www.focus-news.net/news/2019/01/28/2617092/stara-zagora-okolo-70-signala-sa-podadeni-na-goreshtiya-telefon-na-obshtinata-za-perioda-25-27-yanuari.html", "text": "На безплатния „горещи“ телефон на Община Стара Загора - 0800 157 37, от 25 до 27 януари са отчетени около 70 сигнала. Това съобщиха от пресцентъра на  Община Стара Загора . Постъпила е информация в неделния ден за вандали, вилнели около къта за отмора до „Стария чинар“. Екип на общинското звено „Озеленяване и комунални дейности“ извърши обход на района, за да констатира щетите. Масивната беседка и барбекюто, които са разположени в близост до дървото, са устояли на набезите, но от по-малките 3 съоръжения за почивка - с маси и пейки, само едно е останало цяло. В района са изпочупени и клони, като според общинската група, е посегнато и на вековния чинар. Емблематичното дърво е обявено за национална забележителност, а десетки природолюбиви старозагорци често се грижат за приветливостта на района, организирайки освежаване и почистване.  \r\nВ социалните мрежи бяха публикувани снимки на счупени кошчета за отпадъци и в реновирания парк „Митрополит Методий Кусев“ ден по-рано. През почивните дни, сигнал е получен за счупени прозорци на общежитието на ПГ по строителство на ул. „Мусала“, както и за изкъртена входна врата на ПГОХ „Райна Княгиня“.  \r\nОплакване има още от силна музика и заря от заведения в града, както и за липсващи контейнери за смет на обособените за тях места. Граждани са подали информация за над 20 неправилно паркирани МПС. Оплакване е получено за дрифт с автомобили на паркинга до езеро „Загорка“.    \r\nЗа бездомни кучета е съобщено в района на парк „Митрополит Методий Кусев“, кв. „Три чучура - юг“, както и в жилищен блок №135 на ул. „Генерал Гурко“. Сигнал е постъпил и за умъртвени безпризорни кучета в кв. „Самара 3“, до блок №12. Информацията е насочена към Общинския приют за безстопанствени животни. Оплакване е постъпило от силен лай на домашно куче в кв. „Казански“.  \r\nСлед сигнали е отремонтирано улично осветление, паркомати, обезопасени са шахти и изсъхнали клони на дървета. Възстановени са пътни знаци.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.01.28", "title": "Стара Загора: Около 70 сигнала са подадени на „горещия“ телефон на Общината за периода 25 - 27 януари"}
{"url": "http://www.focus-news.net/news/2019/01/28/2617089/prezidentat-rumen-radev-vaprosat-za-predsrochnite-izbori-veche-ne-e-dali-a-koga.html", "text": "Въпросът за предсрочните избори вече не е дали, а кога. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„От началото на своя мандат следвам много кредото – законност, справедливост и просперитет. България затъва в институционална безпътица и утвърждаването на закона е първото нещо, което трябва да направим – да пречупим корупцията, да отвоюваме свободата на словото, да върнем усещането на гражданите за сигурност и справедливост. А всичко това започва с безкомпромисно прилагане на закона. Въпросът за предсрочните избори вече не е дали, а кога. Но за да имат те смисъл, трябва да имаме реформирани предизборни правила, които да ни гарантират, че сами си избираме управниците – машинно гласуване, видеонаблюдение при броене на бюлетините, премахване на втория протокол, актуализация на избирателните списъци“, заяви Радев. Той посочи, че би подкрепил нов политически модел, ако той отстоява тези ценности. \r\n„Дали ще се потърси увеличение на правомощията на президента зависи от развитието на политическите процеси в страната и решимостта на обществото да се пребори с имитацията на управление. Ако и следващият парламент формира безпринципна коалиция в името на властта, това ще бъде последното раздаване на картите в настоящата политическа система“, каза още той. \r\nРадев посочи, че Законът за защита на личните данни е постъпил в президентството и правният му екип вече го анализира. „Обществото трябва да бъде защитено не само във връзка с личните данни, но и от корупцията. Борбата с корупцията е оставена да се води от гражданите и медиите –това го заявих миналата година. И ако допуснем да бъдат погазени последните почтени журналисти и медии, които си позволяват все още да критикуват властта, ние сме загубили битката за България като правова държава“, каза той. \r\nЦветилена СИМЕОНОВА", "date": "2019.01.28", "title": "Президентът Румен Радев: Въпросът за предсрочните избори вече не е дали, а кога"}
{"url": "http://www.focus-news.net/news/2019/01/28/2617095/dobrich-zadarzhani-sa-dvama-mazhe-uchastvali-v-telefonna-izmama-v-grad-general-toshevo.html", "text": "Задържани са двама мъже, участвали в телефонна измама в град Генерал Тошево. Това съобщиха от  ОДМВР – Добрич . След действия на полицията са задържани 31-годишен и 56-годишен мъж от с. Крушари, обл. Добрич. В хода на работа е установено, че същите са съпричастни към извършена телефонна измама на територията на град Генерал Тошево, извършена на 25 януари. При измамата, възрастна жена предава на мъжете сумата от 800 лева под предлог, че помага на полицейски инспектори за залавянето на извършители на телефонни измами. Работата по случая продължава.", "date": "2019.01.28", "title": "Добрич: Задържани са двама мъже, участвали в телефонна измама в град Генерал Тошево"}
{"url": "http://www.focus-news.net/news/2019/01/28/2617087/vitseprezidentat-iliyana-yotova-tryabva-ni-natsionalna-viziya-za-politicheskoto-vliyanie-na-balgariya-v-evropeyskite-institutsii-i-parvata-krachka-sa-predstoyashtite-izbori.html", "text": "Трябва ни национална визия за политическото влияние на България в европейските институции и първата крачка са предстоящите избори. Двата мандата на европейските институции бележат 10 години безвремие. Това каза вицепрезидентът Илияна Йотова по време на пресконференция по повод втората годишнина от встъпването си в длъжност, предаде репортер на  Агенция „Фокус“ . „Двата мандата на европейските институции бележат 10 години безвремие. Изборът изглежда много малък. Той е между запазване на сегашното статукво в Европа и Европа на скоростите – т.е. няма избор. Не можем да чакаме политиката на ЕС да се реши отново от старите държави-членки и по стар български обичай после да се чудим как стана така. Трябва ни национална визия за политическото влияние на България в европейските институции, трябват ни твърди позиции в ЕК. И първата крачка са предстоящите избори. И колкото по-добър е националният консенсус, толкова повече интересът на страната ни ще бъде защитен“, заяви Йотова. \r\nТя посочи, че голямата дилема е повече интеграция или повече суверенитет. „Трябва да запазим и да показваме държавата си в ЕС с културната си памет – но това не направихме през шестте месеца на Българското еворпредседателство. Трябва да започнем кампания и за запазване на историята ни. Започваме с възстановяване на къщата на братята Евлоги и Христо Георгиеви – най-големите дарители в българската история“, заяви Йотова. \r\nЦветилена СИМЕОНОВА", "date": "2019.01.28", "title": "Вицепрезидентът Илияна Йотова: Трябва ни национална визия за политическото влияние на България в европейските институции и първата крачка са предстоящите избори"}
{"url": "http://www.focus-news.net/news/2019/01/28/2617074/prezidentat-rumen-radev-apeliram-kpkonpi-prokuraturata-i-mvr-da-navlyazat-i-v-staratelno-otbyagvaniya-perimetar-na-vlastta.html", "text": "Апелирам КПКОНПИ, Прокуратурата и МВР да навлязат и в старателно отбягвания периметър на властта. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . „Успехите, които афишира властта, не променят живота на мнозинството българи към по-добро. Мантрата за стабилност и икономически растеж на България – който между другото е в дъното на Югоизточна Европа, стабилно ни закотвя на европейското дъно. Топенето на нацията е факт и при това с драматични темпове. Бягството на младите в чужбина не спира, маргинализират се цели общности по социален признак, който се усложнява и етнически. По последни данни на БНБ 2018 г. е истинска катастрофа за чуждестранни инвестиции, а затварянето на предприятия е трайна тенденция“, заяви Радев. \r\nДържавният глава посочи, че целта на управлението е повишаване на жизнения стандарт и качеството на живот. „Но каквито и съвременни модели да прилагаме обаче, тази цел е обречена, ако не извършим най-важното – радикална промяна на политическата среда и на стила на управление. Оттам идват и чувството за обреченост и безпътица, емиграцията и демографската катастрофа. Крайно време е да се разграничат корумпирани от ограбени, механизмите за контрол над властта трябва да бъдат разширени и да включат не само формална проверка на имуществените декларации на политиците, но и какви пари харчат и имат ли подставени лица за придобиване на пари и имоти у нас и чужбина. За да върви обществото ни напред, трябва да се възстанови доверието на гражданите в държавността, а това неизбежно преминава през възмездието – безкомпромисно преследване на поробителите. Апелирам КПКОНПИ, Прокуратурата и МВР да навлязат и в старателно отбягвания периметър на властта - да проверяват потенциални зависимости между политици и собственици на фирми, които печелят обществени поръчки“, заяви Радев и посочи, че aко това не стане, разпадът ще продължи.  \r\nЦветилена СИМЕОНОВА", "date": "2019.01.28", "title": "Президентът Румен Радев: Апелирам КПКОНПИ, Прокуратурата и МВР да навлязат и в старателно отбягвания периметър на властта"}
{"url": "http://www.focus-news.net/news/2019/01/28/2617082/vitseprezidentat-iliyana-yotova-neobhodima-e-darzhava-koyato-da-se-grizhi-za-svoite-grazhdani-bez-da-gi-razglezhda-kato-podanitsi.html", "text": "Необходима е държава, която да се грижи за своите граждани, без да не ги разглежда като поданици. Това каза вицепрезидентът Илияна Йотова по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„През 2018 г. се срещнахме и работихме заедно с българите от историческите диаспори, САЩ, Южна Америка. Те ни казаха, че е необходима цялостна държавна политика – от създаване на условия за изучаване на българския език до създаване на предпоставка за тяхното връщане в страната. Първият приоритет е запазването, развитието и разпространението на българския език, защото съществува реална опасност от изчезването му в българските диаспори“, заяви Йотова и добави, че има нужда от по-последователна политика. „Искаме ново училище в Одеса. Мрежата от съботно-неделните български училища трябва да се разшири. В момента има 362 такива училища, които се спонсорират от България, и над 70 частни. Предлагаме създаването на национален фонд, който да подпомага тези училища. Той може да бъде част от друг голям национален фонд за подкрепа на българите зад граница“, обясни вицепрезидентът. Йотова посочи, че всяка година български училища в чужбина завършват образованието си, но България не им подава ръка. \r\n„Готови сме с концепция за създаване и на Български културен институт. Концепцията ни е въз основа на международния опит. Проучени са практиките на всички представени у нас културни институти. За тази цел имаме институционалното съгласие на другите институции в държавата. Основният проблем обаче са връзките с българите зад граница – искаме изграждане на световна мрежа за връзка между българите по света, както и гише за връзка с българската държава. Това, което предлага нашият екип, е пилотният проект. Надяваме се да имаме последователи“, каза още Йотова. \r\nТя посочи, че е време вече да бъде променена политиката към българите в чужбина. „Тях никой не ги пита за нищо. Отношението на държавата личи и в това, че до този момент няма никакъв разговор за съдбата на нашите сънародници във Великобритания“, каза Йотова. „Необходима е държава, която да се грижи за своите граждани, без да ги разглежда като поданици. Отговорността на нашето поколение е запазване на българската нация“, заяви тя. \r\nЦветилена СИМЕОНОВА", "date": "2019.01.28", "title": "Вицепрезидентът Илияна Йотова: Необходима е държава, която да се грижи за своите граждани, без да ги разглежда като поданици"}
{"url": "http://www.focus-news.net/news/2019/01/28/2617096/plovdiv-folklorniyat-kontsert-folklorat-takav-kakavto-go-napraviha-te-shte-se-provede-v-grada-v-nachaloto-na-mart.html", "text": "Фолклорен концерт „Фолклорът такъв, какъвто го направиха те..“ ще се проведе в Пловдив в началото на март. Това съобщиха за  Радио „Фокус“ - Пловдив  от Дирекция „Култура“ към Общината. Това е един много специален концерт, посветен на няколко големи музиканти, дали ново звучене на българския фолклор и прославили богатството на традициите в народната музика у нас и по света. Те са хора, които не само владеят до съвършенство музикалните инструменти и човешкия глас, но и прибавят онова съвременно звучене, което позволи да се случи едно своеобразно завръщане на младата аудитория към корените на българската музика. Това са Петър Ралчев, Стоян Янкулов (Стунджи), Ангел Димитров, Ваня Вълкова, Димитър и Недко Богданови и Богдан Трио. \r\nСъбитието е на 19 март 2019 г. от 19.30 часа в ДК „Борис Христов“. Билетите ще се продават от 12 март до деня на концерта на касата в Дома на културата.", "date": "2019.01.28", "title": "Пловдив: Фолклорният концерт „Фолклорът такъв, какъвто го направиха те..“ ще се проведе в града в началото на март"}
{"url": "http://www.focus-news.net/news/2019/01/28/2617101/pleven-pp-abv-organizira-preskonferentsiya-v-grada.html", "text": "Пресконференция на АБВ ще се състои от 16.00 часа в офиса в Регионална библиотека ,,Христо Смирненски\", съобщиха от пресцентъра на  партията . От 17.00 часа председателят на АБВ Румен Петков ще проведе приемна за граждани.", "date": "2019.01.28", "title": "Плевен: ПП АБВ организира пресконференция в града"}
{"url": "http://www.focus-news.net/news/2019/01/28/2617094/prezidentat-rumen-radev-za-konkursa-za-iztrebitel-beshe-izgotven-dokument-s-nerealno-sadarzhanie-koyto-da-vkara-v-zabluda-obshtestvoto-i-narodnite-predstaviteli.html", "text": "За конкурса за изтребител беше изготвен документ с нереално съдържание, който да вкара в заблуда обществото и народните представители. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„Съветът за стратегическо развитие на България, който ще формирам, ще предложи идеи, но те трябва да бъдат подкрепени от хората, защото ние трябва да осъзнаем едно – че никой не може да ни реши проблемите без наше участие. Колкото пъти сме разчитали на чудо, толкова пъти сме оставали излъгани“, заяви Радев. \r\nТой обясни, че неслучайно апелира за по-добро образование, защото някои политици трудно асимилират това, което четат. „Постоянно се сменят мненията. Помните изявленията за противопоставяне – за многото скъпи изтребители на фона на пенсиите. А какво правим в момента – точно обратното. За разлика от политиците лобисти аз не говоря за изтребители. Никога като президент не съм казвал кой е по-добър и кой трябва да купим. Но винаги съм настоявал за обективна и равнопоставена състезателна процедура, защото само такава може да доведе до най-добрите условия за България и за защита на нашия интерес. Конкурсът е опорочен – той започна като състезателна процедура и приключи като фарс, използва европейските партньори като статисти. Нашите лобисти злепоставиха стратегическия партньор – САЩ, като му присъдиха служебна победа. Засипаха ни с всякакви заклинания, която бяха като димна завеса за реалните предложения, тъй като никой не разбра кой какво предлага. Беше изготвен документ с нереално съдържание, който да вкара в заблуда обществото и народните представители. Ние сами зачеркнахме критериите за състезателност, които да ни дадат най-добрите условия и сега отиваме в неизвестното и ще плащаме явно много повече“, заяви Радев. \r\nЦветилена СИМЕОНОВА", "date": "2019.01.28", "title": "Президентът Румен Радев: За конкурса за изтребител беше изготвен документ с нереално съдържание, който да вкара в заблуда обществото и народните представители"}
{"url": "http://www.focus-news.net/news/2019/01/28/2617102/dobrich-74-godishna-zhena-ot-selo-stozher-e-stanala-zhertva-na-telefonna-izmama-sas-sumata-ot-3-960-leva.html", "text": "74-годишна жена от село Стожер е станала жертва на телефонна измама със сумата от 3 960 лева. Това съобщиха от  ОДМВР – Добрич . Сигналът е подаден на 26 януари около 16.00 часа от измамената жена от село Стожер. Тя е получила обаждане на домашния си телефон от непознат мъж, представящ се за служител на МВР. Той заявява, че е необходимо съдействието ѝ за предотвратяване на телефонни измами. В хода на разговора мнимия полицай успява да заблуди и брата на жената, който живее на същия адрес. Малко по-късно жената предава сумата от 1 800 лева лични средства и сумата от 2 160 лева, собственост на брат ѝ.", "date": "2019.01.28", "title": "Добрич: 74-годишна жена от село Стожер е станала жертва на телефонна измама със сумата от 3 960 лева"}
{"url": "http://www.focus-news.net/news/2019/01/28/2617103/ministar-kiril-ananiev-ochakvame-pikat-na-gripnata-epidemiya-v-stranata-da-bade-prez-sledvashtata-sedmitsata.html", "text": "Очакваме пикът на грипната епидемия в страната да бъде през следващата седмицата. Това каза при посещението си във Варна министърът на здравеопазването Кирил Ананиев,  предаде репортер на  Радио „Фокус“ – Варна . Министър Ананиев добави, че в края на следващата и началото на по-следващата седмица заболеваемостта ще бъде преодоляна, а броят на болните ще започне да намалява. „Надявам се прогнозите ни да се сбъднат, защото тази година доста продължи грипната епидемия“, коментира министърът. Във връзка със случая на починало бебе в болницата в Плевен, той коментира, че има установени допуснати грешки в лечебното заведение. Според министър Ананиев от Министерството е назначена проверка. „Резултатите ще бъдат оповестени пред обществеността когато проверката приключи\", посочи той. \r\nДиана СТОЕВА", "date": "2019.01.28", "title": "Министър Кирил Ананиев: Очакваме пикът на грипната епидемия в страната да бъде през следващата седмицата"}
{"url": "http://www.focus-news.net/news/2019/01/28/2617097/prezidentat-rumen-radev-ne-vizhdam-baza-za-partnyorstvo-sas-segashniya-kurs-na-upravlenie-toy-e-konfrontatsionen-i-chesto-pogazva-zakoni.html", "text": "Не виждам база за партньорство със сегашния курс на управление – той е конфронтационен и често погазва закони. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ . „Правителството нарушава баланса и това личи и в отношението му към Народното събрание, в изпълнението на Закона за държавния бюджет и в други сфери“, заяви Радев. \r\nНа въпрос дали би инициирал референдум, държавният глава посочи, че референдумът е мощно оръжие на пряката демокрация и към него трябва да се подхожда много внимателно. „Референдум не се организира самоцелно – трябва да има идея, която да узрее. Но първо трябва да се създаде основа, така че той да може да е успешен. А сегашното законодателство пречи на референдумите“, посочи Радев.  \r\nТой благодари на българите за доверието и подкрепата. „Това ми дава сили да продължавам напред“, каза държавният глава. \r\nЦветилена СИМЕОНОВА", "date": "2019.01.28", "title": "Президентът Румен Радев: Не виждам база за партньорство със сегашния курс на управление – той е конфронтационен и често погазва закони"}
{"url": "http://www.focus-news.net/news/2019/01/28/2617098/vitseprezidentat-iliyana-yotova-tseliyat-zakon-za-predostavyane-na-balgarsko-grazhdanstvo-se-nuzhdae-ot-mnogo-seriozen-remont.html", "text": "Целият закон за предоставяне на българско гражданство се нуждае от много сериозен ремонт. Това каза вицепрезидентът Илияна Йотова по време на пресконференция по повод втората годишнина от встъпването си в длъжност, предаде репортер на  Агенция „Фокус“ . \r\n„Ще очаквам Министерството на правосъдието да публикува своите предложения. Законът през годините е кърпен много. Против съм за това да се дава българско гражданство за инвестиции и бих подкрепила този текст. Но законът се нуждае и от промяна на издаване на български произход“, заяви Йотова. Тя посочи, че този закон не може да се гледа сам по себе си, а да бъде в пакет със Закона за българите в чужбина и с този за чужденците в България. \r\nЦветилена СИМЕОНОВА", "date": "2019.01.28", "title": "Вицепрезидентът Илияна Йотова: Целият закон за предоставяне на българско гражданство се нуждае от много сериозен ремонт"}
{"url": "http://www.focus-news.net/news/2019/01/28/2617105/republika-makedoniya-srabskata-armiya-shte-strelya-s-pushka-mestno-proizvodstvo.html", "text": "Сръбската армия ще стреля с пушка местно производство, съобщава македонското електронно издание  „Република“ .  \r\nСтава въпрос за „Застава М-17“, която е революционно военнотехническо решение, конкурентно на водещите в света производители. Пушката е с калибър 6,5 мм. Куршумът е базиран на патроните на известния „Калашников“ и позволява старите боеприпаси да бъдат заменени в кратък срок, подчертават от редакцията. \r\nИзданието не посочва източника на информацията.  . Тереза Герова", "date": "2019.01.28", "title": "„Република“ (Македония): Сръбската армия ще стреля с пушка местно производство"}
{"url": "http://www.focus-news.net/news/2019/01/28/2617106/dobrich-otkradnati-sa-95-metra-ogradni-platna-ot-grobishtniya-park-v-kavarna.html", "text": "Откраднати са 95 метра оградни платна от гробищния парк в Каварна. Това съобщиха от  ОДМВР – Добрич . Сигналът е получен на 25 януари, около 15.40 часа. По случая е образувано досъдебно производство.", "date": "2019.01.28", "title": "Добрич: Откраднати са 95 метра оградни платна от гробищния парк в Каварна"}
{"url": "http://www.focus-news.net/news/2019/01/28/2617100/koha-ditore-kosovo-kosovskite-lideri-omalovazhavat-preduprezhdeniyata-na-sasht-za-100-protsentovite-mita.html", "text": "В статия, публикувана на първа страница, водещият прищински ежедневник  Koha Ditore  предупреждава, че косовските лидери да омаловажават предупрежденията на САЩ за 100-процентовите мита за внос на сръбски стоки в страната. Вашингтон алармира, че митата са против техните стратегически интереси и подкопават усилията за постигане на окончателно споразумение между Косово и Сърбия за нормализиране на двустранните отношения. \r\nОт редакцията припомнят, че в петък американските власти за пореден път призоваха Прищина да премахне митата, като подчертаха, че в противен случай Прищина ще бъде изправена пред сериозни последици. Предупрежденията бяха отправени след многократни изявления от страна на премиера Рамуш Харадинай и председателя на парламента Кадри Весели, в които твърдяха, че САЩ не настояват за отмяна на митата.  Тереза Герова", "date": "2019.01.28", "title": "Koha Ditore (Косово): Косовските лидери омаловажават предупрежденията на САЩ за 100-процентовите мита"}
{"url": "http://www.focus-news.net/news/2019/01/28/2617107/veliko-tarnovo-v-svishtov-shte-se-sastoi-ofitsialnata-tseremoniyata-po-nagrazhdavane-na-nay-dobrite-sportisti-na-obshtinata-za-2018-godina.html", "text": "В Свищов ще се състои официалната церемонията по награждаване на най-добрите спортисти на общината за 2018 година. Това съобщиха от пресцентъра на  Общината . Събитието ще започне в 17.30 часа в салона на ПБНЧ „Еленка и Кирил Д. Аврамови – 1856“. За първа година, на церемонията ще бъдат отличени и първенците в общинските ученически игри. \r\nНа събитието са поканени всички жители на община Свищов.", "date": "2019.01.28", "title": "Велико Търново: В Свищов ще се състои официалната церемонията по награждаване на най-добрите спортисти на общината за 2018 година"}
{"url": "http://www.focus-news.net/news/2019/01/28/2617112/ombudsmanat-maya-manolova-izprati-stanovishte-do-ministerstvoto-na-finansite-sreshtu-nespravedlivoto-otnemane-na-spyashti-aktsii.html", "text": "Омбудсманът Мая Манолова изпрати становище до Министерството на финансите (МФ), в което изразява категоричното си несъгласие с Концепцията за личните сметки на физически и юридически лица, водени от „Централен Депозитар“ АД в т.нар. Регистър А, публикувана за обсъждане на интернет страницата на МФ. Това съобщиха от  пресофиса на омбудсмана . \r\nОбщественият защитник излага аргументи срещу мерките, заложени и в проекта, с които държавата възнамерява да разреши многогодишния проблем с  т.нар. „спящи акции“ на граждани, придобити от масовата приватизация, които се намират в неактивни сметки. \r\nДокументът предвижда отнемане на собствеността върху акциите, без съгласие на собствениците и без компенсация, е прочитът на омбудсмана.    \r\n„Без да отричам наличието на проблем и необходимостта от неговото разрешаване, не смятам за конституционосъобразно и справедливо отнемането на правата на милиони акционери върху акциите им от масовата приватизация, без компенсация и без да им се даде възможност за участие (достъп) до очакваните финансови ползи от процеса на „събуждане” на акциите“, пише в становището си до МФ омбудсманът Мая Манолова. \r\nПроблемът със „спящите акции“ от масовата приватизация засяга близо 2,5 млн. миноритарни акционери, а номиналната стойност е около 2-3 млрд. лева, посочва Манолова.   \r\nВ подкрепа на позицията си срещу механизма за „събуждане“ на „спящите акции“ омбудсманът изтъква и десетките жалби на граждани до институцията, в които сигнализират за липса на достъпна информация, остро критикуват приложената финансова системата за раздържавяване на икономиката в България и настояват за институционална подкрепа. \r\nСтановището на Манолова е публикувано  .", "date": "2019.01.28", "title": "Омбудсманът Мая Манолова изпрати становище до Министерството на финансите срещу несправедливото отнемане на „спящи акции“"}
{"url": "http://www.focus-news.net/news/2019/01/28/2617113/pleven-pp-abv-organizira-diskusiya-po-problemite-na-energetikata-i-tsenite-na-toka.html", "text": "ПП АБВ организира дискусия по проблемите на енергетиката и цените на тока, съобщиха от пресцентъра на  партията .  Събитието ще се състои от 18.00 часа в зала ,,Гена Димитрова\" (сградата на Регионална библиотека ,,Христо Смирненски\"). Поканата е към гражданите на Плевен. Събитието е с участието на председателя на АБВ Румен Петков.", "date": "2019.01.28", "title": "Плевен: ПП АБВ организира дискусия по проблемите на енергетиката и цените на тока"}
{"url": "http://www.focus-news.net/news/2019/01/28/2617099/mon-v-nad-1-370-uchilishta-i-detski-gradini-sa-preustanoveni-uchebnite-zanyatiya.html", "text": "В над 1 370 училища и детски градини през днешния ден са преустановени учебните занятия. Това съобщиха от пресцентъра на  Министерството на образованието и науката . \r\nОт днес в грипна ваканция са учениците от 267 училища в София-град, от 124 училища в област Благоевград, от 105 училища в област Плевен и от 41 училища в област Кюстендил.  \r\nУчениците от София-град и област Плевен няма да са на училище до 5 февруари, включително, тъй като тогава е междусрочната ваканция и ще трябва да отидат на училище на 6 февруари. Учебни занятия в благоевградските и кюстендилските училища няма да се провеждат до 1 февруари включително. Те ще трябва да отидат на училище на 4 февруари. \r\nВ грипна ваканция са учениците и от областите Велико Търново, Русе, Разград, Добрич и Кърджали. \r\nПродължава грипната ваканция за 194 училища в Пловдивско, по 122 училища в област Варна и област Пазарджик, за 80 училища в област Хасково и за 43 училища в област Ямбол. \r\nВ област Видин няма занятия в 32 училища и две детски градини по предписание на РЗИ. В 22 училища в област Враца и 7 училища в област Ловеч също няма учебен процес.  \r\nПоради лоши метеорологични условия не се учи в 8 училища в област Смолян. \r\nВ предгрипна обстановка е област Търговище.", "date": "2019.01.28", "title": "МОН: В над 1 370 училища и детски градини са преустановени учебните занятия"}
{"url": "http://www.focus-news.net/news/2019/01/28/2617111/afp-prezidentat-na-afganistan-prizova-talibanite-da-vlyazat-v-seriozni-razgovori-s-kabul.html", "text": "Държавният глава на Афганистан Ашраф Гани призова талибаните да „влязат в сериозни разговори\" с правителството в Кабул, предава  AFP , като припомня, че миналата седмица в Катар бяха проведени безпрецедентни преговори между бунтовниците и представителите на официалната власт.  \r\n„Призовавам талибаните... да покажат своята воля, да приемат искането на афганистанците за мир и да влязат в сериозни разговори с афганистанското правителство\", подчерта Гани в телевизионно обръщение към нацията от президентския дворец в Кабул. \r\nПо-рано афганистанските власти се оплакаха, че са изключени от дискусиите в Катар и предупредиха, че всяко споразумение между САЩ и талибаните ще изисква одобрението на Кабул.Талибаните обаче отдавна отказват да говорят директно с правителството на Гани. \r\nГани направи обръщението часове, след като пресслужбата  му публикува изявление, в което се казва, че специалният пратеник на САЩ Залмай Халилзад е уверил, че фокусът на преговорите в Катар остава намирането на начин за улесняване на мирните преговори между екстремистите и Кабул. \r\nХалилзад пристигна в Афганистан късно в неделя след шестдневните преговори между представители на талибаните и САЩ в Доха. И двете страни отбелязаха постигането на „напредък\". Според мнозина това може да означава възможност за постигане на споразумение. „Искаме мир, искаме го бързо, но го искаме с план\", предупреди обаче президентът на Афганистан.  Тереза Герова", "date": "2019.01.28", "title": "AFP: Президентът на Афганистан призова талибаните да влязат в „сериозни разговори“ с Кабул"}
{"url": "http://www.focus-news.net/news/2019/01/28/2617114/predsedatelyat-na-ns-tsveta-karayancheva-shte-obyavi-vav-veliko-tarnovo-programata-za-chestvaniyata-po-povod-140-godini-ot-priemaneto-na-tarnovskata-konstitutsiya.html", "text": "Председателят на Народното събрание Цвета Караянчева ще обяви във Велико Търново програмата за честванията по повод 140 години от Учредителното народно събрание и приемането на Търновската конституция. Това съобщиха от пресцентъра на  Народното събрание . \r\nПресконференцията ще бъде на 29 януари 2019 г. от 11.00 часа в Музей „Възраждане и Учредително събрание“ във Велико Търново. На нея ще присъстват кметът на Велико Търново Даниел Панов, общественици и интелектуалци.", "date": "2019.01.28", "title": "Председателят на НС Цвета Караянчева ще обяви във Велико Търново програмата за честванията по повод 140 години от приемането на Търновската конституция"}
{"url": "http://www.focus-news.net/news/2019/01/28/2617117/sport-zapochva-turnirat-po-tenis-v-sankt-peterburg.html", "text": "В Санкт Петербург започва турнирът по тенис от категория „Премиър“ на Женската тенис асоциация. В първия ден на надпреварата Мария Шарапова ще играе срещу Дария Гаврилова. Изходът от двубоя ще определи съперничката на Дария Касаткина на осминафиналите. \r\nВодачка в схемата е Петра Квитова. Участие в турнира потвърдиха още две тенисистки от „Топ 10“ в световната ранглиста - Кики Бертенс и Арина Сабаленка.", "date": "2019.01.28", "title": "Спорт: Започва турнирът по тенис в Санкт Петербург"}
{"url": "http://www.focus-news.net/news/2019/01/28/2617115/pernik-politsiyata-razsledva-ubiystvo-na-kuche-v-mestnostta-kitka.html", "text": "Полицията разследва убийство на куче в местността Китка. Убитото животно е намерено от стопанина му. Това съобщиха от  ОДМВР – Перник . Сигналът е подаден на 27 януари 2019 г. Стопанинът на кучето заявил, че в местността Китка е намерил животното от порода Българска овчарка простреляно. Органите на реда и ветеринарен лекар посетили местопроизшествието. В резултат на започнатото разследване е установен мъж, който е заподозрян за разстрела на животното. Образувано е досъдебно производство и работата продължава.", "date": "2019.01.28", "title": "Перник: Полицията разследва убийство на куче в местността Китка"}
{"url": "http://www.focus-news.net/news/2019/01/28/2617104/prezidentat-rumen-radev-imam-informatsiya-za-mnogo-zhurnalisti-ot-provintsiyata-koito-sa-presledvani-s-razlichni-instrumenti-na-vlastta.html", "text": "Имам информация за много журналисти от провинцията, които са преследвани с различни инструменти на властта. Това каза президентът Румен Радев по време на пресконференция по повод втората годишнина от встъпването си в длъжност, предаде репортер на  Агенция „Фокус“ .  \r\n„А конкретно по отношение на случая с Елена Йончева - расте убеждението у българските граждани, че това е политическо преследване, защото реалните виновници за разграбването на КТБ стоят извън обекта на преследване. И ако г-жа Йончева се подвежда под отговорност, защото е знаела за престъпния произход на средствата, то това поражда много въпроси - тя ли накара много държавни предприятия и институции да си влагат парите в КТБ? Г-жа Йончева ли запушваше ушите, очите и устите на контролните органи, които са били длъжни по това време да установят проблемите? И защо ръководствата на тези органи по това време не са подведени под отговорност? Г-жа Йончева ли връчи наградата „Мистър икономика“? Има ли други медии, които са получавали огромни суми от тази банка и за какво са ги използвали? И като големи медии защо те не са разбрали за престъпния произход на парите и защо те не са подведени под отговорност?“, коментира Радев. Държавният глава посочи, че тези въпроси ще продължават да тежат и трябва на тях да се иска ясен и конкретен отговор. \r\nЦветилена СИМЕОНОВА", "date": "2019.01.28", "title": "Президентът Румен Радев: Имам информация за много журналисти от провинцията, които са преследвани с различни инструменти на властта"}
{"url": "http://www.focus-news.net/news/2019/01/28/2617119/shumen-lek-avtomobil-e-izgoryal-pri-pozhar-na-ul-maritsa.html", "text": "Лек автомобил е изгорял при пожар на ул. „Марица“. Сигналът за пожар в лек автомобил бил приет на 26 януари в 08.36 часа. Това съобщиха от  ОДМВР - Шумен . Към ул. „Марица“ в Шумен в насочен противопожарен екип. При пристигане огнеборците заварили автомобила обгърнат в пламъци. По данни на собственичката при стартиране е усетила мирис на газ, веднага след което се запалил двигателният отсек. Пожарът в автомобила бил погасен с 1000 л вода и 30 л пяна. Той е напълно унищожен. Спасени са два съседни леки автомобила.", "date": "2019.01.28", "title": "Шумен: Лек автомобил е изгорял при пожар на ул. „Марица“"}
{"url": "http://www.focus-news.net/news/2019/01/28/2617120/burgas-voleybolistite-ot-neftohimik-2010-pobediha-s-32-geyma-marek-yunion-ivkoni-v-mach-ot-13-iya-krag-v-natsionalnata-superliga.html", "text": "Волейболистите от „Нефтохимик 2010“ постигнаха победа с 3:2 гейма в Дупница срещу „Марек Юнион Ивкони“ в мач от 13-ия кръг в националната Суперлига. Това съобщиха от пресцентъра на  Община Бургас . Като треньор на отбора дебютира Николай Желязков. Бургазлии дръпнаха с 2:0, след 25:19 и 25:23. Домакините успяха да се върнат в мача със спечелени два гейма с по 25:22. В решителния тайбрек бургаските волейболисти заиграха ударно, показаха повече аргументи и заслужено спечелиха с 15:12 точки и 3:2 гейма. Със 17 точки завърши Георги Петров. Ален Джорджевич добави 15 точки, а Николай Учиков - 13. Николай Къртев записа 9 точки, капитанът Георги Братоев и резервният диагонал Петър Христов се отчетоха с по 8 точки. Мачът в Дупница беше своеобразна загрявка за отбора на „Нефтохимик 2010“ преди първия четвъртфинален мач от европейския клубен турнир за купата на CEV срещу гръцкия гранд и лидер в местното първенство „Олимпиакос“, с национала Тодор Алексиев в своя състав. Двубоят е на 30 януари от 18.30 часа в зала „Младост“. Билетчето за вход е на символичната цена от един лев.", "date": "2019.01.28", "title": "Бургас: Волейболистите от „Нефтохимик 2010“ победиха с 3:2 гейма „Марек Юнион Ивкони“ в мач от 13-ия кръг в националната Суперлига"}
{"url": "http://www.focus-news.net/news/2019/01/28/2617109/kyustendil-zasilen-e-meditsinskiyat-filtar-v-detskite-gradini-v-obshtinata.html", "text": "Засилен е медицинският филтър в детските градини в Кюстендил. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” в Общината. Въпреки че на територията на областта е обявена грипна епидемия, а учениците са в грипна ваканция, всички детски заведения в града работят. „Предприели сме всички мерки във връзка с грипната обстановка. Има засилен медицински филтър, преглеждат се всички постъпващи деца, следи се и за тяхното здравословно състояние през деня”, каза Нели Петкова. В детските градини са засилени и хигиенните дейности. \r\nВенцеслав ИЛЧЕВ", "date": "2019.01.28", "title": "Кюстендил: Засилен е медицинският филтър в детските градини в общината"}
{"url": "http://www.focus-news.net/news/2019/01/28/2617116/ministar-kiril-ananiev-vsichki-novi-lineyki-koito-shte-badat-razpredeleni-v-tsentrovete-za-speshna-pomosht-v-stranata-shte-imat-panik-butoni.html", "text": "Всички нови линейки, които ще бъдат разпределени в центровете за спешна медицинска помощ в страната, ще имат паник бутони. Това коментира при посещението си във Варна министърът на здравеопазването Кирил Ананиев, предаде репортер на  Радио „Фокус“ – Варна . По повод случая на нападнатия медицински фелдшер от Горна Оряховица, той заяви, че още в петък е дал разрешение да се постави 24-часова физическа охрана в звеното, тъй като регионът е рисков. „Изключително съм възмутен и притеснен от това, което се случва в центровете за спешна медицинска помощ. Аз не мога да си обясня как могат да се атакуват хора, които не знаят какво е ден и нощ, които се грижат, които са първи до изпадналите в тежко здравословно състояние“, заяви министърът във връзка със случаите на насилие над медици. Той апелира агресията да бъде забравена. „Иначе работим изключително добре с Прокуратурата. Там, където са регистрирани такива случаи, докладите от случилото се са изпратени на Прокуратурата и аз съм убеден, че нашите колеги ще действат бързо и ефективно по тези случаи“, каза още министър Ананиев. \r\nДиана СТОЕВА", "date": "2019.01.28", "title": "Министър Кирил Ананиев: Всички нови линейки, които ще бъдат разпределени в центровете за спешна помощ в страната, ще имат паник бутони"}
{"url": "http://www.focus-news.net/news/2019/01/28/2617121/shumen-pozhar-e-goryal-v-apartament-na-bul-veliki-preslav-evakuirana-e-67-godishna-zhena.html", "text": "Пожар е горял в апартамент на бул. „Велики Преслав“, евакуирана е 67-годишна жена. Това съобщиха от  ОДМВР – Шумен . Сигналът е подаден на 25 януари в 10.49 часа. Съобщено е за пожар в жилище на бул. „Велики Преслав“ в Шумен. Към адреса бил насочен противопожарен екип. След пристигане е установено, че гори част от ПВЦ дограма в жилище на трети етаж близо до печка на твърдо гориво. Огнеборците евакуирали 67-годишна жена от апартамента. Пламъците, които тръгнали след неправилно ползване на отоплителен уред, са погасени с триста литра вода. Два екипа са били на произшествието, в което са унищожени около 2 кв. м ПВЦ дограма, опушени са около 50 кв. м стени.", "date": "2019.01.28", "title": "Шумен: Пожар е горял в апартамент на бул. „Велики Преслав“, евакуирана е 67-годишна жена"}
{"url": "http://www.focus-news.net/news/2019/01/28/2617122/faz-daniya-zapochva-izgrazhdaneto-na-stena-po-granitsata-s-germaniya.html", "text": "Дания започва изграждането на стена по границата с Германия заради страховете от разпространяването на Африканска чума по свинете (АЧС), съобщава националният ежедневник  Die Frankfurter Allgemeine Zeitung .  \r\nСпорното съоръжение с дължина от 70 км и височина от около 1,50 м трябва да попречи на германските нерези да пресичат границата на провинция Шлезвиг-Холщайн с Дания. Стоманената ограда ще се простира на половин метър под земята, така че животните да не могат да копаят под нея. \r\nКогато в края на март 2018 г. беше обявено, че Дания обмисля изграждането на ограда на границата, мнозина възприеха решението като първоаприлска шега. Но датчаните са сериозни: в понеделник сутрин в Падборг, малко под 15 километра западно от Фленсбург, са поставени първите копки на оградата. По-късно през годината оградата ще бъде завършена и след това ще минава по цялата сухопътна граница между двете страни. \r\nДатското правителство иска да използва строителния проект за защита на свиневъдството, което е много важно за страната. Ако АЧС засегне животните, целият износ към държави извън ЕС ще трябва да бъде спрян, предупреди правителството в Копенхаген.  \r\nСтава дума за немалка сума: Според Министерството на околната среда през 2016 г. датските земеделски производители са изнесли прасета в размер на около четири милиарда евро, от които 1,5 милиарда евро идват от страни извън ЕС.  Тереза Герова", "date": "2019.01.28", "title": "FAZ: Дания започва изграждането на стена по границата с Германия"}
{"url": "http://www.focus-news.net/news/2019/01/28/2617110/daniela-kubinska-kmet-na-selo-mugla-chetvarti-den-seloto-e-bez-tok-ochakvame-da-ni-dostavyat-hlyab-i-lekarstva.html", "text": "Бедствено е положението при нас в село Мугла, пътят от Смолян все още не е отворен, но най-важното е, че нямаме болни и премръзнали хора. Това каза за  Радио „Фокус“ – Смолян  кметът на Мугла Даниела Кубинска. „Нямаме ток вече четвърти ден. Очакваме да ни доставят хляб, хранителни продукти и лекарства. Хората при нас са свикнали, защото подобни неща се случват всяка зима и са се заредили с повечето хранителни продукти, но хлябът е свършил, тъй като последното зареждане беше преди седмица“, посочи Кубинска. Тя отбеляза, че жителите на селото се отопляват на дърва и поне не са на студено. Според Кубинска местните имат уверение, че до края на деня поне електрозахранването в Мугла ще бъде възстановено. „Снегът в селото е над 50 см, над селото достига до 2 метра, има паднали дървета, кални маси, както и лавини, които падат на пътят и го правят непроходим. Не е за първи път, това се случва всяка зима при нас, но дано по-бързо бъде пуснат тока и отворен пътят, за да се успокоят хората“, изрази надежда Кубинска. Тя каза още, че в момента в селото има 110 души, като повечето от тях са възрастни хора. \r\nНели ГЕРГЬОВСКА", "date": "2019.01.28", "title": "Даниела Кубинска, кмет на село Мугла: Четвърти ден селото е без ток, очакваме да ни доставят хляб и лекарства"}
{"url": "http://www.focus-news.net/news/2019/01/28/2617124/dobrich-obshtinata-predstavi-deynostite-po-proekt-rekonstruktsiya-i-obnovyavane-na-obrazovatelnata-infrastruktura-v-dobrich-i.html", "text": "В Общината бяха представени на пресконференция дейностите по проект „Реконструкция и обновяване на образователната инфраструктура в Добрич – I“, предаде кореспондентът на  Радио „Фокус” – Варна . Проектът се осъществява по Оперативна програма „Региони в растеж“ за периода до 2020 година по процедурата за изпълнение на интегрирани планове за градско възстановяване.  \r\n„Обхванати са в първата фаза на дейностите няколко училища – Природо-математическа гимназия (ПМГ) „Иван Вазов“, Езикова гимназия (ЕГ) „Гео Милев“ и Детска градина №32 „Зорница”. ОУ „Христо Ботев” също ще бъде ремонтирано, но там дейностите ще започнат по-късно\", съобщи зам.-кметът „Хуманитарни дейности“ д-р Емилия Баева.  \r\n„Строително-монтажните дейности ще започнат през февруари и се очаква да приключат до края на годината\", съобщи ръководителят на проекта Добринка Михова.  \r\nСпоред кмета Йордан Йорданов, Общината няма да прави компромис с качеството на използваните материали и на строителните дейности. Той подчерта, че това е само началото на обновяване на образователната инфраструктура в град и амбицията на екипа му е нещата да се правят реално, не да бъдат единствено заявени намерения и всичко, което се създава, да бъде осъществено с постоянство и отдаденост. \r\nОбщата сума на проекта е 6 193 021 лв. До момента има подписан договор в края на миналата година, сформиран екип от 13 души специалисти, проведени са процедури по Закона за обществените поръчки. Предстои единствено за ОУ „Христо Ботев“ офертите да бъдат отворени скоро. Това е най-голямото основно училище в града и там по думите на директора му последно мащабен ремонт е правен някъде през 2001 година. Същото важи и за ПМГ „Иван Вазов“, където има направен ремонт през 2002 година. В детска градина „Зорница“ единствено е подменена дограма на прозорци през 2007 година. За всяко училище изпълнителите са различни както за ремонтните дейности, така и за строителния надзор. След направената рехабилитация на сгради, отоплителни инсталации, след ремонт на фасади, покриви и прилагане на мерки за енергийна ефективност и достъпност на средата, се очаква ефектът от подобренията да бъде постигнат за общо 2 388 деца в тези учебни заведения. Там работят 175 педагози и 73 души непедагогически персонал. Общината се надява с финансиране на дейностите да се подобри визията на града, да се реализират икономии през отоплителния сезон и да се предлага образование с по-добро качество, на съвременно ниво. Днес бе направена първа символична копка в двора на ПМГ „Иван Вазов“. Реално дейностите по ремонт ще започнат около 6 февруари. През тази година сред приоритетите в Общината е образованието. Това е видно от заложените средства в проектобюджета и Капиталовата програма. Предстои предложенията да бъдат приети на утрешната редовна сесия на Общинския съвет. \r\nЖулиета НИКОЛОВА", "date": "2019.01.28", "title": "Добрич: Общината представи дейностите по проект „Реконструкция и обновяване на образователната инфраструктура в Добрич – I“"}
{"url": "http://www.focus-news.net/news/2019/01/28/2617125/sofiya-zhena-e-postradala-pri-katastrofa-na-avtomagistrala-trakiya-pri-km-19-v-posoka-plovdiv.html", "text": "Жена е пострадала при катастрофа на автомагистрала „Тракия“ при км 19 в посока Пловдив. Това съобщиха от  ОДМВР – София . Около 14.25 часа на 26 януари в РУ - Ихтиман постъпил сигнал за пътнотранспортно произшествие в района на 19 км на автомагистрала „Тракия“ в посока Пловдив. Дежурна оперативна група извършила оглед на местопроизшествието. Установило се, че лек автомобил „Пежо 307“ е напуснал пътната платно и се е преобърнал по таван в отводнителния канал. Пострадала е пътничка от автомобила, която е настанена за лечение с комоцио и разкъсно-контузни рани по тялото. Водачът е изпробван с дрегер, който отчел отрицателен резултат. По случая е образувано досъдебно производство.", "date": "2019.01.28", "title": "София: Жена е пострадала при катастрофа на автомагистрала „Тракия“ при км 19 в посока Пловдив"}
{"url": "http://www.focus-news.net/news/2019/01/28/2617127/sofiya-petima-mazhe-sa-zadarzhani-za-poboy-v-noshtno-zavedenie-v-botevgrad.html", "text": "Петима мъже са задържани за побой в нощно заведение в Ботевград. Това съобщиха от  ОДМВР – София . Около 4.00 часа на 27 януари 34-годишен мъж е сигнализирал в полицията, че в нощно заведение в града му е бил нанесен побой от служители на охраната. Изпратените на място полицейски служители извършили оглед на местопроизшествието. Пострадалият е транспортиран за лечение с комоцио, без опасност за живота. По случая е образувано досъдебно производство. С оглед изясняване съпричастността им към извършеното престъпление за срок до 24 часа в РУ - Ботевград са задържани петима мъже, четирима от които криминално проявени и осъждани. Процесуално-следствените действия за изясняване на всички факти и обстоятелства около инцидента продължават под наблюдението на районната прокуратура в Ботевград.", "date": "2019.01.28", "title": "София: Петима мъже са задържани за побой в нощно заведение в Ботевград"}
{"url": "http://www.focus-news.net/news/2019/01/28/2617123/stara-zagora-v-regionalna-biblioteka-zahariy-knyazheski-beshe-otkrita-spetsialna-zona-za-mladezhi.html", "text": "В Регионална библиотека „Захарий Княжески“ беше открита специална зона за младежи. Това съобщиха от пресцентъра на  Общината . Тийн зоната е оборудвана с компютри, мултимедия, електронни четци, настолни игри, книги и комикси, подходящи за младите посетители и разполага с отлична интернет свързаност. Създаването на зоната е плод на съвместен проект „Енергия за библиотеката“ на Регионална библиотека „Захарий Княжески“ и енергийната компания  „КонтурГлобал Марица Изток 3“, с подкрепата на Община Стара Загора. \r\nГости на откриването бяха Иванка Сотирова, зам.-кмет на Община Стара Загора, заместник областните управители Петя Чакърова и Красимир Червилов, Алесандро Морето, директор на ТЕЦ  „КонтурГлобал Марица Изток 3“ и Красимир Ненов, изпълнителен директор, омбудсманът Надежда Чакърова, много ученици, учители, представители на неправителствени организации.  \r\nДиректорът на библиотеката Надежда Груева разказа, че идеята за тази зона идва от старозагорката Дима Михайлова, която е разработила дипломна работа за нея. След това тя била подкрепена от ръководството на енергийната компания, библиотеката и Община Стара Загора и реализирана чрез проекта „Енергия за библиотеката“. \r\n„Зоната е за Вас, младите хора на Стара Загора. Очакваме тук да бъдете активни, да активизирате мисловните процеси и да има много пишещи младежи. Надяваме се с тази зона да обогатим традициите в нашия град и да се стимулира творчеството и познанието“, каза Иванка Сотирова. Тя благодари на всички, работили по проекта, от името на кмета Живко Тодоров, за когото развитието на младите хора е един от най-важните приоритети.  \r\n„С готовност години наред подкрепяме каузите на Регионална библиотека „Захарий Княжески“. В случая обединихме усилия и създадохме модерен и уютен кът. Нямам съмнения, че тук ще идват много млади хора“, сподели Красимир Ненов. \r\nМладият омбудсман Бетина Радева благодари за придобивката и обеща от името на младите хора зоната да стане място за срещи, инициативи и младежко общуване. \r\n„Това е първата такава зона в България. Помислили сме как да разнообразим живота на младите хора, надявам се и те да дадат нови идеи“, обясни Димка Михайлова. \r\nВ новото младежко пространство ще има англоезични дни, представяния на книги, филмови вечери, читателски и писателски клуб, клубове по разговорен английски и настолни игри. Ще се провеждат и различни дискусии по теми, които интересуват младите хора. Мястото ще бъде домакин и на младежки отбори по робопрограмиране, легороботика и математика. \r\nРаботното време засега е от 9.30 до 17.30 часа, но организаторите обмислят то да бъде удължено до 19.30 часа.", "date": "2019.01.28", "title": "Стара Загора: В Регионална библиотека „Захарий Княжески“ беше открита специална зона за младежи"}
{"url": "http://www.focus-news.net/news/2019/01/28/2617128/vratsa-obyavena-e-gripna-epidemiya-na-teritoriyata-na-oblastta.html", "text": "Със заповед на директора на Регионалната здравна инспекция от днес е обявена грипна епидемия в област Враца. Това съобщиха от пресцентъра на  Общината . Заповедта е издадена поради рязкото повишаване на заболеваемостта от остри респираторни заболявания и достигнати критични стойности от 257 на 10 000 население и доказаната циркулация на грипен вирус тип А. \r\nПрекратяват се учебните занятия в училищата на територията на община Враца, като само в училище „Св. св. Кирил и Методий“ след извършване на сутрешния филтър във вторник - 29 януари, ще се вземе решение дали ще бъде прекратен учебният процес. \r\nСпоред издадената заповед в детските заведения ще се провежда още по-строг ежедневен филтър. Установените болни деца ще бъдат връщани по домовете, а заболелите лица от персонала няма да се допускат на работа в детските заведения. \r\nВ лечебните заведения за извънболнична помощ временно се прекратяват детските и женски консултации, не се провеждат профилактични имунизации и реимунизации. \r\nНа територията на лечебните заведения за болнична помощ се прекратяват свижданията и плановите операции. \r\nГрипната епидемия ще бъде отменена с втора заповед на директора на Регионалната здравна инспекция.", "date": "2019.01.28", "title": "Враца: Обявена е грипна епидемия на територията на областта"}
{"url": "http://www.focus-news.net/news/2019/01/28/2617108/ministar-krasimir-valchev-vav-varna-1-370-uchilishta-v-stranata-sa-v-gripna-vakantsiya-nyama-da-se-nalaga-otuchvane.html", "text": "Към днешна дата 1 370 училища в страната са в грипна ваканция. Това коментира при посещението си в Университетската болница „Св. Марина“ във Варна министърът на образованието и науката Красимир Вълчев, предаде репортер на  Радио „Фокус“ – Варна . Министър Вълчев добави, че в момента най-голям е делът на учебните заведения в грипна ваканция в София, като броят име 267. Според министър Вълчев ще има възможност за преструктуриране на учебното съдържание и няма да се налага отучване. Той увери, че при всеки случай, в който в съответната област е обявена грипна епидемия, се издава заповед за неприсъствени дни. „През тази седмица може би ще има най-много училища в грипна ваканция“, коментира още министърът.  \r\nВъв Варна утре предстои да заседава Областната комисия за борба с грипа в Регионалната здравна инспекция. След срещата ще стане ясно дали учениците в града и областта ще се върнат в клас или грипната ваканция ще бъде удължена. \r\nДиана СТОЕВА", "date": "2019.01.28", "title": "Министър Красимир Вълчев във Варна: 1 370 училища в страната са в грипна ваканция, няма да се налага отучване"}
{"url": "http://www.focus-news.net/news/2019/01/28/2617130/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.01.28", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/01/28/2617131/pregled-na-mezhdunarodnite-novini-do-13-chasa-agentsiya-fokus.html", "text": "Дания започва изграждането на стена по границата с Германия заради страховете от разпространяването на Африканска чума по свинете (АЧС), съобщава националният ежедневник  Die Frankfurter Allgemeine Zeitung .  \r\nСпорното съоръжение с дължина от 70 км и височина от около 1,50 м трябва да попречи на германските нерези да пресичат границата на провинция Шлезвиг-Холщайн с Дания. Стоманената ограда ще се простира на половин метър под земята, така че животните да не могат да копаят под нея. \r\nКогато в края на март 2018 г. беше обявено, че Дания обмисля изграждането на ограда на границата, мнозина възприеха решението като първоаприлска шега. Но датчаните са сериозни: в понеделник сутрин в Падборг, малко под 15 километра западно от Фленсбург, са поставени първите копки на оградата. По-късно през годината оградата ще бъде завършена и след това ще минава по цялата сухопътна граница между двете страни. \r\nДатското правителство иска да използва строителния проект за защита на свиневъдството, което е много важно за страната. Ако АЧС засегне животните, целият износ към държави извън ЕС ще трябва да бъде спрян, предупреди правителството в Копенхаген.  \r\nСтава дума за немалка сума: Според Министерството на околната среда през 2016 г. датските земеделски производители са изнесли прасета в размер на около четири милиарда евро, от които 1,5 милиарда евро идват от страни извън ЕС. \r\n***  Държавният глава на Афганистан Ашраф Гани призова талибаните да „влязат в сериозни разговори\" с правителството в Кабул, предава  AFP , като припомня, че миналата седмица в Катар бяха проведени безпрецедентни преговори между бунтовниците и представителите на официалната власт.  \r\n„Призовавам талибаните... да покажат своята воля, да приемат искането на афганистанците за мир и да влязат в сериозни разговори с афганистанското правителство\", подчерта Гани в телевизионно обръщение към нацията от президентския дворец в Кабул. \r\nПо-рано афганистанските власти се оплакаха, че са изключени от дискусиите в Катар и предупредиха, че всяко споразумение между САЩ и талибаните ще изисква одобрението на Кабул.Талибаните обаче отдавна отказват да говорят директно с правителството на Гани. \r\nГани направи обръщението часове, след като пресслужбата  му публикува изявление, в което се казва, че специалният пратеник на САЩ Залмай Халилзад е уверил, че фокусът на преговорите в Катар остава намирането на начин за улесняване на мирните преговори между екстремистите и Кабул. \r\nХалилзад пристигна в Афганистан късно в неделя след шестдневните преговори между представители на талибаните и САЩ в Доха. И двете страни отбелязаха постигането на „напредък\". Според мнозина това може да означава възможност за постигане на споразумение. „Искаме мир, искаме го бързо, но го искаме с план\", предупреди обаче президентът на Афганистан. \r\n***  Силна експлозия е разтърсила черногорската столица Подгорица в нощта срещу понеделник, съобщава електронното издание на местния вестник   Vijesti  . \r\nВзривът е избухнал в ресторант, разположен на около три километра от административния център на града. При инцидента няма пострадали. В резултат на експлозията обаче са избити стъклата на ресторанта.  \r\nНа мястото на произшествието работят полицейски екипи. В ход е разследване на инцидента. \r\n***  Двамата председатели на преговарящия екип на Косово в диалога със Сърбия ще пристигне във вторник за консултации в Брюксел с представители на Европейската служба за външна дейност, ръководена от Върховния представител на ЕС по външните въпроси и политиката за сигурност Федерика Могерини, съобщава водещият прищински ежедневник  Zeri . \r\nИзданието припомня, че подобно на срещата от 8 януари и тази ще бъде с изцяло консултативен характер, като членовете на косовския екип не са напълно сигурни какво ще бъде обсъдено. „Ще бъде по-скоро подготвителна среща за диалога. Ще отида аз и Шпенд (Ахмети) и може би някой представител от кабинета на президента“, поясни Фатмир Лимай, един от двамата председатели на националния екип на Прищина за диалога с Белград. \r\n***  Министрите на земеделието на страните от Европейския съюз се събират в Брюксел, за да обсъдят бъдещето на аграрната политика на Общността, съобщава германският национален ежедневник  Die Frankfurter Allgemeine Zeitung . Срещата вероятно ще бъде съсредоточена върху ролята на опазването на околната среда. \r\nМиналата година Европейската комисия предложи намаляване на плащанията от ЕС за земеделските производители. Всяка година около 58 милиарда евро от европейски фондове се използват за развитие на селското стопанство на страните-членки. Сега обаче настояванията са за повече свобода по въпроса как отделните държави да изпълнят целите си за опазване на природата и климата. Те трябва да създадат собствени национални планове, за привеждане на изпълнение на които обаче ще бъде необходимо одобрението на ЕК.  \r\nПонастоящем голяма част от отпусканите средства отиват за земеделските производители под формата на директни плащания. По-малка част също е на разположение за развитие на селските райони. Преките плащания зависят главно от размера на обработваемата площ, като 30% от тях са свързани с развитието на по-екологосъобразен бизнес. \r\nРеформата на селскостопанската политика на ЕС е свързана преди всичко с въпроса за субсидиите за преговорите по финансовата рамка на ЕС. Държавите-членки на ЕС и Европейският парламент преговарят за всички разходи от 2021 до 2027 г. Преговорите може да продължат до следващата година. \r\n***  Торнадото, което удари кубинската столица Хавана, отне живота на трима души и рани 172-ма други, предава  AFP , като се позовава на изявление на президента на островната държава Мигел Диас-Канел. \r\nСлед обиколка на най-засегнатите райони в столицата Диас-Канел написа в социалната мрежа „Туитър“, че торнадото е нанесло „сериозни щети“ в Хавана. \r\n***", "date": "2019.01.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/28/2617118/veliko-tarnovo-nad-50-ot-personala-na-speshna-meditsinska-pomosht-gorna-oryahovitsa-depozira-ostavka.html", "text": "27 оставки са подали медицински служители от Спешния център в Горна Оряховица. Това е над 50% от целия персонал на структурата, който наброява 49 специалисти, съобщи д-р Валентина Хаджирадева, директор на центровете за спешна медицинска помощ във Великотърновска област, предаде репортер на  Радио „Фокус“ – Велико Търново . Д-р Хаджирадева уточни, че молбите се считат за едномесечно предизвестие и при неспазване на исканията на медиците, те ще напуснат работа. До момента под тях са се подписали осем лекари, шестима фелдшери, медицински сестри 9 и по двама парамедици и шофьори на линейка. „Това са хора с дългогодишен опит и стаж в системата на спешна помощ. Те не могат лесно да бъдат заменени с персонал отвън и за един ден да се получи нормално работещ филиал“, обясни д-р Хадирадева. Персоналът е заявил твърдата си готовност да напусне ако няма „рязка промяна в условията на работа“.  Недоволството им е породено от зачестилите нападения от страна на пациенти и неморалното им отношение. „Ние, медицинските служители и лекарите, носим административна, професионална, морална и при необходимост наказателна отговорност. Има начин да се потърси сметка на служител за неправилно и немарливо изпълнение на служебните задължения. В никакъв случай този подход не е физическа агресия срещу дежурните“,  коментира още директорът на ЦСМП. Тя уточни, че специалистите имат подкрепа както от страната на ръководената от нея структура, така и от Министерство на здравеопазването. „Министър Кирил Ананиев даде съгласие за отпускане на средства за назначаване на физическа охрана във филиала в Горна Оряховица, нещо което до сега не се е случвало никъде в страната“. Другите искания на медиците са за осигуряване на паник бутон за всеки един член на спешните екипи, смяна на охранителната фирма и провеждане на информационна кампания за това кога и как трябва да се търси спешна помощ. \r\nЦентърът за спешна медицинска помощ в Горна Оряховица обслужва общо пет общини. Той обслужва средно по 60 хиляди души на година. \r\nЛуиза ТРАНЧЕВА", "date": "2019.01.28", "title": "Велико Търново: Над 50% от персонала на Спешна медицинска помощ – Горна Оряховица депозира оставка"}
{"url": "http://www.focus-news.net/news/2019/01/28/2617126/veliko-tarnovo-pet-napadeniya-na-sluzhiteli-na-tsentara-za-speshna-meditsinska-pomosht-v-gorna-oryahovitsa-sa-registrirani-za-minalata-godina.html", "text": "Пет физически посегателства върху служители на Центъра за спешна медицинска помощ в Горна Оряховица са регистрирани за миналата година. Вербалните нападки са ежедневие. Това каза пред журналисти във Велико Търново ръководителят на филиала д-р Виолета Пашова, предаде репортер на  Радио „Фокус“ – Велико Търново . Нападенията са се случили както в самия център, така и на терен. В последните години персоналът намалява, за сметка на средната възраст на специалистите, която се увеличава. „Нека българинът си даде сметка, че Спешната помощ е наистина за спешни състояния. Това какво е спешно състояние е формулирано в Закона за здравето – остро и внезапно настъпили промени в здравословното състояние, влошаващи се, с опасност да предизвикат морфологични или функционални увреди на значими органи и системи. Тя не е за работа с абонати, с пациенти, които смятат, че им трябва безплатно такси и т.н. нека има разбиране и отговорност“, призова д-р Пашова. Тя добави, че Общините имат право да разкриват със собствени средства кабинети за социално слаби и безработни лица, но такива в областта няма. „Нека Общините направят усилия да организират такива. Имам уверение на част от колегите, включително и аз, че ще отделяме по няколко часа на месец в такъв кабинет“, каза още лекарката. \r\nНай-младият лекар в центъра в Горна Оряховица е на 29 години, но това за него е втора работа, а  следващият по възраст е на 40. Общият медицински персонал наброява 48 души. \r\nЛуиза ТРАНЧЕВА", "date": "2019.01.28", "title": "Велико Търново: Пет нападения на служители на Центъра за спешна медицинска помощ в Горна Оряховица са регистрирани за миналата година"}
{"url": "http://www.focus-news.net/news/2019/01/28/2617134/babh-izvarshi-nad-358-proverki-na-pazari-za-zhivi-zhivotni-prez-2018-g-sastaveni-sa-70-akta-i-sa-izdadeni-6-predpisaniya.html", "text": "През 2018 г. контролните органи на Българската агенция по безопасност на храните (БАБХ) извършиха над 358 проверки на пазари за живи животни. Това съобщиха от пресцентъра на  БАБХ . Надзорът върху пазарите е засилен с цел спазване правилата за здравеопазване и хуманно отношение към животните.  \r\nСъставени са 70 акта за установяване на административно нарушение. 6 са издадените предписания.  \r\nКонстатираните 76 нарушения засягат неспазването на разпоредбите на Закона за ветеринарномедицинската дейност и Наредба 44/29.10.2003 г. Те са свързани основно с продажба на животни на нерегламентирани места, търговия с животни без здравни документи и документи за транспорт, превоз на животни в нелицензирани транспортни средства. При някои от пазарите е установено, че нямат сключен договор с ветеринарен лекар за ветеринарномедицинско обслужване. \r\nЧаст от проверките са извършени съвместно с органите на МВР и местната власт. Има възбранени животни и санкционирани собственици. В няколко от случаите е сезирана Националната агенция по приходите. \r\nБАБХ ще продължи да осъществява строг контрол на местата за търговия на животни във връзка със спазването на българското законодателство и ненарушаването на правилата за здравеопазване и хуманно отношение към животните \r\nБАБХ напомня, че нерегламентираното движение и търговия с живи животни крие огромен риск от разпространение на заболявания по животните, включително и при човека.", "date": "2019.01.28", "title": "БАБХ извърши над 358 проверки на пазари за живи животни през 2018 г., съставени са 70 акта и са издадени 6 предписания"}
{"url": "http://www.focus-news.net/news/2019/01/28/2617135/veliko-tarnovo-26-godishna-zhena-e-postradala-pri-sbivane-pred-zavedenie-v-svishtov.html", "text": "26-годишна жена е пострадала при сбиване пред заведение в Свищов. Това съобщиха от  ОДМВР – Велико Търново . В 03.10 часа на 27 януари в полицейското управление в града е получен сигнал за възникнал скандал пред нощно заведение. Изпратеният на мястото полицейски екип е установил, че пострадалата е била в заведението заедно със съпруга си и компания. След възникнал скандал с друга компания от заведението потърпевшата и съпругът ѝ са изведени навън, където е последвало сбиване, в резултат на което на 26-годишната жена е била нанесена средна телесна повреда, изразяваща се в избит зъб. Образувано е досъдебно производство. Работата по изясняване на случая продължава.", "date": "2019.01.28", "title": "Велико Търново: 26-годишна жена е пострадала при сбиване пред заведение в Свищов"}
{"url": "http://www.focus-news.net/news/2019/01/28/2617137/sport-olimpiakos-na-todor-aleksiev-specheli-kupata-na-ligata-po-voleybol-v-gartsiya.html", "text": "Бившият капитан на националния ни отбор по волейбол Тодор Алексиев и Олимпиакос (Пирея) спечелиха за пети пореден турнира за купата на Лигата в Гърция, след като надиграха Фойникас (Сирос) с 3:1 (в отделните части 19:25, 25:22, 25:23, 25:21). \r\nБългарският посрещач отбеляза осем точки в срещата, а най-резултатен стана Никос Зупанис с 22 точки. За Фойникас Самули Каисласало приключи с 19 точки.   \r\nКупата на Лигата е печелена и от друг българин - Боян Йорданов, който през 2013-та година получи наградата за Най-полезен състезател.", "date": "2019.01.28", "title": "Спорт: Олимпиакос на Тодор Алексиев спечели купата на Лигата по волейбол в Гърция"}
{"url": "http://www.focus-news.net/news/2019/01/28/2617129/ministar-kiril-ananiev-natsionalnata-zdravno-informatsionna-sistema-tryabva-da-e-gotova-v-kraya-na-godinata.html", "text": "Националната здравно-информационна система е в ход и трябва да бъде напълно готова в края на тази или началото на следващата година. Това коментира във Варна министърът на здравеопазването Кирил Ананиев, предаде репортер на  Радио „Фокус“ – Варна . Министър Ананиев посочи, че системата има 13 компонента, а за повечето от дейностите са обявени обществени поръчки, включително и за електронната карта, електронното досие и електронната рецепта. „Повечето от тях няма да бъдат обжалвани, поради което документите ще бъдат отворени в близките дни“, каза министърът. По отношение на лекарските протести за по-високи заплати, той коментира, че лечебните заведения в страната са търговски дружества и получават своите приходи от Националната здравноосигурителна каса на база на заработените клинични пътеки. Според него разпределението на приходите зависи от ръководството на лечебните заведения и когато има увеличение на обема от дейност, ще има и възможност за увеличение и на работните заплати. „В Анекса към Рамковия договор за 2019 година има увеличение на редица клинични пътеки и то може да се използва, както за работните заплати на персонала, така и за подобряване на лечебния процес“, коментира още здравният министър. Той допълни, че утре на заседание на Надзорния съвет на НЗОК ще бъдат разгледани някои случаи, в които пътеките, регламентирани с Националния рамков договор, са подценени. „Те ще бъдат анализирани от Надзорния съвет и при необходимост ще бъдат завишени“, посочи министър Ананиев. \r\nДиана СТОЕВА", "date": "2019.01.28", "title": "Министър Кирил Ананиев: Националната здравно-информационна система трябва да е готова в края на годината"}
{"url": "http://www.focus-news.net/news/2019/01/28/2617139/blagoevgrad-trafikat-na-granichnite-punktove-kulata-i-ilinden-se-osashtestvyava-normalno.html", "text": "Трафикът на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се извършва без забавяния. \r\nДенис НИКИФОРОВ", "date": "2019.01.28", "title": "Благоевград: Трафикът на граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/01/28/2617141/nebi-bozov-kmet-na-obshtina-sarnitsa-yazovir-dospat-e-chastichno-zamraznal.html", "text": "Язовир „Доспат“ край Сърница е частично замръзнал, съобщи за  Радио „Фокус“ – Пазарджик  Неби Бозов, кмет на Община Сърница. За последните няколко години язовирът не е замръзвал. „Замръзването на водоема стана след като температурите паднаха. Вчера беше 1 градус и започна частично да се размръзява. Сега той е атракция за всички туристи и особено за рибарите, които ловят риба на дупка в леда. Най-често уловът е от пъстърва, костур и уклей“, уточни Бозов. По думите му язовирът през зимата е много красив, както и пътят от Доспат към Сърница, който преминава по поречието му. \r\nАлбена ЖИЛЕКОВА", "date": "2019.01.28", "title": "Неби Бозов, кмет на Община Сърница: Язовир „Доспат“ е частично замръзнал"}
{"url": "http://www.focus-news.net/news/2019/01/28/2617140/afp-gartsiya-izdade-parvata-petgodishna-obligatsiya-sled-izlizaneto-si-ot-spasitelniya-plan.html", "text": "Гърция издаде първата петгодишна облигация след излизането си от спасителния план, предава  AFP , като се позовава на източник от Министерството на финансите в Атина.  \r\nСъбеседникът на агенцията потвърди информацията на агенцията, без да уточнява на каква стойност е облигацията. Според различни доклади сумата варира между два и два и половина милиарда евро.  Тереза Герова", "date": "2019.01.28", "title": "AFP: Гърция издаде първата петгодишна облигация след излизането си от спасителния план"}
{"url": "http://www.focus-news.net/news/2019/01/28/2617132/voennosluzheshti-i-tehnika-na-suhopatnite-voyski-prodalzhavat-da-pomagat-za-razchistvaneto-na-snega-v-oblast-smolyan.html", "text": "Пети ден продължава участието на военнослужещи от Сухопътните войски в разчистването на снега по пътищата на територията на Смолянска област. Това съобщиха от пресцентъра на  Министерство на отбраната . От 6.30 часа модулът за действие при зимни условия от 101-ви Алпийски полк е ангажиран с прокарването на път от прохода Превала до село Стойките. В работата участват 22-ма военнослужещи и четири специализирани машини. \r\nВчера модулът успя да пробие път от Смолян до прохода Превала. Участието на военни в почистването на снега започна още на 24 януари, след отправено искане от областния управител на област Смолян и по заповед на министъра на отбраната Красимир Каракачанов.", "date": "2019.01.28", "title": "Военнослужещи и техника на Сухопътните войски продължават да помагат за разчистването на снега в област Смолян"}
{"url": "http://www.focus-news.net/news/2019/01/28/2617144/api-dvizhenieto-se-osashtestvyava-v-edna-lenta-po-pat-ii-23-ruse-silistra-v-uchastaka-chervena-voda-novo-selo-poradi-avariral-tezhkotovaren-avtomobil.html", "text": "Движението се осъществява в една лента по път II-23 Русе - Силистра в участъка Червена вода - Ново село поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2019.01.28", "title": "АПИ: Движението се осъществява в една лента по път II-23 Русе - Силистра в участъка Червена вода - Ново село поради аварирал тежкотоварен автомобил"}
{"url": "http://www.focus-news.net/news/2019/01/28/2617133/the-wall-street-journal-kuba-dolu-ratsete-ot-venetsuela.html", "text": "Подкрепата на международната общност за възстановяване на демокрацията във Венецуела стана още по-силна, след като на 23 януари Хуан Гуайдо положи клетва като временно изпълняващ длъжността на президент. Ключов, но недостатъчно разкрит въпрос остава дали покровителите на Николас Мадуро - Куба и Русия, се намесват, за да преустановят \"демократичното въстание\", коментират в редакцията на американското списание  The Wall Street Journal . \r\nДали Мадуро ще запази пълномощията си по мирен път, зависи от венецуелската армия. Здравият разум и постъпващата от страната информация позволява да се направи предположението, че значителна част от армията е готова да вземе страната на венецуелския народ. Военните имат семейства, които също страдат от лишенията, предизвикани от близо две десетилетия управление на социалистите.  \r\nНо Куба контролира личната охрана на Мадуро и е изградила контраразузнавателна мрежа около висшето командване. Към близо хиляда офицери са прикрепени агенти с цел контрол. Военните, които гравитират към опозицията, рискуват живота си и дори живота на своите семейства. Командващият Въоръжените сили подкрепи Мадуро, но истинското изпитание може да бъде издаването на заповед за откриване на стрелба по венецуелците, опитващи се да защитят Гуайдо.  \r\nДържавите, които мислят доброто на Венецуела, следва да насочат вниманието си както към Хавана, така и към Каракас. Ако цивилизованите страни искат да сложат край на глада и масовата миграция от Венецуела, те са длъжни да убедят кубинския режим да отстъпи. Това означава, че на Хавана трябва да бъде оказан дипломатически натиск, а също и да бъдат наложени санкции, като ограничения за пътувания и замразяване на банкови сметки например.  \r\nКремъл също подкрепя Мадуро. Заместник-министърът на външните работи на Руската федерация Сергей Рябков подчерта, че ако САЩ не стоят далеч от Венецуела, \"ще се развие катастрофален сценарий, който ще разтърси основите на модела на развитие, който наблюдаваме в латиноамериканския регион\". \r\nИ все пак ключова роля в Каракас играе Куба, а не САЩ, и единственият \"процес\", който се наблюдава в последно време във Венецуела, е недохранването. Русия, със сигурност, не би възразила срещу гражданска война в сирийски стил във Венецуела, която би всяла още по-голям хаос на двата американски континента и би създала още по-големи възможности за заплаха срещу демократическите правителства. \r\nСАЩ са длъжни също да защитават своя дипломатически персонал в Каракас. Миналата сряда Мадуро даде на американците срок от 72 часа, за да напуснат страната, но държавният секретар Майк Помпео отговори, че САЩ признават Гуайдо и няма да се подчиняват на тази заповед. САЩ трябва да подчертаят ясно, че ако Мадуро и неговите въоръжени формирования предприемат мерки срещу американците, администрацията във Вашингтон ще подведе под отговорност Куба. Сега, когато всички венецуелци рискуват живота си, свободните държави са длъжни да ги подкрепят.   Тереза Герова", "date": "2019.01.28", "title": "The Wall Street Journal:  Куба, долу ръцете от Венецуела!"}
{"url": "http://www.focus-news.net/news/2019/01/28/2617145/b92-sarbiya-srabskiyat-ministar-predsedatel-zapochna-rabotna-vizita-v-sasht.html", "text": "Министър-председателят на Сърбия Ана Брнабич пристигна в Ню Йорк за работна визита в САЩ, предава белградската електронна медия  B92 . В периода 28-29 януари премиерът на западната ни съседка ще посети Кълъмбъс и Атланта, щата Джорджия, където ще се срещне с губернатора Майк Деуайн и с командира на Националната гвардия генерал-майор Джон Харис. \r\nБърнабич ще разговаря и с конгресмена Стив Стюърс, който от януари съпредседателства сръбския партиен комитет в Камарата на представителите на Конгреса на САЩ. Тя ще проведе среща и с представители на бизнес общността.  Тереза Герова", "date": "2019.01.28", "title": "B92 (Сърбия): Сръбският министър-председател започна работна визита в САЩ"}
{"url": "http://www.focus-news.net/news/2019/01/28/2617142/ministar-krasimir-valchev-vazhno-e-da-prodalzhim-s-polozhitelnoto-strategichesko-razvitie-na-visshite-uchilishta-koito-podgotvyat-meditsinski-spetsialisti.html", "text": "Имаме предпоставки да продължим да подобряваме качеството на медицинското висше образование, защото е изключително важно да обезпечим с медицински специалисти системата на здравеопазването в дългосрочен план. Това заяви министърът на образованието и науката Красимир Вълчев във Варна, където с министъра на здравеопазването Кирил Ананиев присъстваха на откриването на Център по интервенционална рентгенология в УМБАЛ „Света Марина“, съобщиха от пресцентъра на  Министерството на образованието и науката . \r\nМинистър Вълчев посочи, че това е първият случай на болница с принципал държавно висше училище. „Имаме всички основания да считаме, че това ще бъде успешен модел тук във Варна“, каза той. Министърът поздрави настоящото и бившите ръководства както на държавното висше училище, така и на болницата, за доброто стратегическо и финансово управление на двете институции. „Това е довело до подобряване на качеството на образованието и на здравните услуги. Множество студенти от страни-членки на ЕС учат в МУ - Варна и това доказва, че медицината е от професионалните направления, които са най-конкурентни на европейския образователен пазар“, смята Красимир Вълчев.  \r\n„Това е много важно и с ръководствата на медицинските висши училища разговаряме да продължаваме с положителното стратегическо развитие на държавните училища, които обучават в тази област. А също така да запазим и репутацията им - да не се изкушават самоцелно да  приемат студенти, да правят филиали в чужбина и т.н.“, отбеляза министърът. Той посочи, че и новото ръководство на Медицинския университет в София също е променил политиката си в положителна посока.", "date": "2019.01.28", "title": "Министър Красимир Вълчев: Важно e да продължим с положителното стратегическо развитие на висшите училища, които подготвят медицински специалисти"}
{"url": "http://www.focus-news.net/news/2019/01/28/2617146/stara-zagora-obshtinskiyat-savet-v-kazanlak-prie-na-parvo-chetene-byudzheta-na-obshtinata-za-2019-g.html", "text": "Общинският съвет в Казанлък прие на първо четене бюджета на Общината за 2019 г. Това стана по време на 47-ото заседание на Общинския съвет, предаде кореспондент на  Радио „Фокус” . Кметът Галина Стоянова представи акцентите в новия бюджет. \r\nПодобрения в сферите на здравеопазването и инфраструктурата в детските заведения ще бъдат едни от приоритетите за Община Казанлък през 2019 година. В бюджета за 2019 ще продължи и последователната политика на Общината по осигуряване на съфинансиране на проекти с външно финансиране. \r\nС 2 644 823 лв. повече спрямо 2018 г. ще разполага през годината Община Казанлък, като общият размер на сумата е 53 141 414 лв. \r\nПрез 2019 година се предвижда Общината да продължи своите дейности по подобряване на средата на децата в детските заведения. Сред тях са основен ремонт на отоплителната инсталация на Общински детски комплекс „Иван Рилски“ с 32 500 лв., внедряване на мерки за енергийна ефективност на Детска градина „Славейче“ по проект „Красива България” в размер на 236 хил. лв., от които 50% е съфинансирането от Община Казанлък. С допълнителни бюджетни средства в размер на 117 хил. лв. ще бъдат извършени дейностите по топлоизолация на детското заведение. Предвидени са и ремонтни дейности в Детска градина „Звънче\", основен ремонт на оградата и изграждане на видеонаблюдение на Детска градина „Снежанка\", изграждане на детски съоръжения за дворовете на детските градини „Здравец\", „Еделвайс\" и „Мечо Пух\".  \r\nЗа ремонта на сградата на най-голямото здравно заведение за извънболнична помощ Поликлиниката в Казанлък са предвидени 907 133 лв. по линия на Националния доверителен екофонд, с 15% съфинансиране от общинския бюджет – 136 160 лв. \r\nСъс средства от бюджета за 2019 е планиран ремонт на сграда на читалището в с. Бузвоград с 10 хиляди лева и изграждане на тенис игрище в град Крън с 92 528 лв.  \r\nИ през 2019 година ще бъде запазено равномерното разпределение на бюджетни средства за асфалтиране между град Казанлък и населените места, за което общо са предвидени над 2 млн. лв. За цялостно ремонтиране на бордюри и тротоари са заделени 200 хил. лв., за ремонт на четвъртокласна пътна мрежа – 200 хил лв., за частично изкърпване на улици – 150 хил. лв. \r\nНай-голям ще бъде разходът на Община Казанлък за дейностите по чистота. 5 096 296 лв. са заделени за събиране, превозване, транспортиране и депониране на битовия отпадък. Общината дотира изцяло дейността по чистота, тъй като Такса „Битови отпадъци“ не е променяна през последните 6 години. При еднаква събираемост всяка година отчисленията към РИОСВ - Стара Загора драстично растат – при заплащани 45 лв. на тон извозен боклук тази година догодина таксата скача на 57 лв. Едно от сериозните предизвикателства през следващата година ще бъде изработването на схема за облагане на физическите лица на база на количество генериран отпадък, която да заработи през 2020 г. \r\nЗа всичките 624 служители на Общината и второстепенните звена на местна издръжка е заложено 10 процентно увеличение на заплатите. \r\nАкцент по отношение разпореждането с общинска собственост е възможността на Община Казанлък през 2019 г. да обяви конкурс за изграждане на нова сграда в Несебър на територията на т. нар. Бунгала.  \r\nИ през 2019 г. Инвестиционната програма продължава политиките от предходните години за подобряване състоянието на настилките по улиците в населените места и в града, като вложените средства в населените места се определят на пропорционален принцип. За ремонт на улиците в населените места през 2019 г. са заложени двойно повече средства спрямо 2018 г., извън Постановленията от държавния бюджет, с което сумата за тях заедно ще бъде над 1.2 млн. лв.  \r\nПрез 2019 г. с европейски средства Община Казанлък предвижда да се реализира мащабният проект „Светът на траките”, който включва реконструкция и социализация на гробницата Оструша, както и изграждане на 8-километрова велоалея, която ще бъде продължение на досега съществуващата до Крън и ще отвежда до самия атракцион по проекта. Общината планира възстановяване и на съществуващите велосипедни алеи от Казанлък към селата Овощник и Бузовград  \r\nСлавяна ГАЙДАРОВА", "date": "2019.01.28", "title": "Стара Загора: Общинският съвет в Казанлък прие на първо четене бюджета на Общината за 2019 г."}
{"url": "http://www.focus-news.net/news/2019/01/28/2617138/d-r-hristo-dimitrov-vsichki-sluchai-koito-ne-sa-naistina-speshni-no-se-obsluzhvat-ot-tsentrovete-za-speshna-pomosht-tryabva-da-se-zaplashtat-ot-patsientite.html", "text": "Всички случаи, които не са наистина спешни, но се обслужват от центровете за спешна медицинска помощ, трябва да се заплащат от пациентите. Предложението е на Български лекарски съюз и ще бъде внесено в Народното събрание, след обществено обсъждане. Това обясни пред журналисти във Велико Търново д-р Христо Димитров, председател на Районна колегия на съюза, предаде репортер на  Радио „Фокус“ – Велико Търново . Д-р Димитров посочи, че ресурсът, осигурен за спешна помощ у нас, е ограничен и призова да се използва разумно – само когато има животозастрашаваща ситуация. „Във всички останали случаи, понеже е трудно да се различат в началото, е необходимо този, който ползва помощта, да си я заплати. Нужна е законодателна промяна, трябва да се проведе обществен дебат по темата, но смятам, че това е правилната посока“, каза още д-р Димитров.  Той добави, че оттук насетне ще започне прилагането на нормативните закони при наличие на неморално и неправилно отношение от страна на пациентите. Районната колегия изяви готовност да осигури правна защита на всеки свой член, спазвайки законите в страната. „Всеки лекар получил физическа заплаха, станал жертва насилие или въздействие, ще има активна подкрепа, грижа и зашита от БЛС в рамките на правото“, заяви медикът. Той посочи, че  насилието над лекари няма да се толерира, а напротив ще се осъжда по всички законови правила и норми. \r\nЛуиза ТРАНЧЕВА", "date": "2019.01.28", "title": "Д-р Христо Димитров: Всички случаи, които не са наистина спешни, но се обслужват от центровете за спешна помощ, трябва да се заплащат от пациентите"}
{"url": "http://www.focus-news.net/news/2019/01/28/2617148/smolyan-dva-tir-a-blokiraha-dvizhenieto-za-okolo-chas-zaradi-stesnen-uchastak-na-koyto-ne-sa-uspeli-da-se-razminat.html", "text": "Два ТИР-а блокираха за около час движението през прохода Рожен заради стеснен участък, на който не са успели да се разминат. Това съобщи за  Радио „Фокус“ – Смолян  дежурният в Областно пътно управление – Смолян. Товарните автомобили вече са изтеглени, но движението по направлението Смолян – Рожен – Проглед се осъществява контролирано. Поетапно се пропускат автомобилите в двете посоки, движението се регулира от полиция. Техника разширява пътя допълнително, за да се предотвратят още подобни инциденти. „Движението по това направление е натоварено заради затворения проход Превала, както и заради пренасочването на част от автомобилите, пътуващи за Пампорово през Рожен заради разчистване на вътреуличната мрежа в курорта\", каза още дежурният в ОПУ – Смолян. \r\nНели ГЕРГЬОВСКА", "date": "2019.01.28", "title": "Смолян: Два ТИР-а блокираха движението за около час заради стеснен участък, на който не са успели да се разминат"}
{"url": "http://www.focus-news.net/news/2019/01/28/2617143/burgas-burgaskata-kukerska-grupa-kavaklii-specheli-zlatna-maska-ot-festivala-surva.html", "text": "Тазгодишният 28-и международен фестивал „Сурва“ в град Перник донесе награда „Златна маска“ за бургаската кукерска група от кв. „Долно Езерово“ – „Каваклии“. Това съобщиха от пресцентъра на  Община Бургас . В надпреварата участваха 120 състава от 40 общини и 15 области на България. \r\nПрестижната награда за „Каваклии“ идва след множество участия и спечелени награди през последните години: Сурва Перник 2014 – сребърен медал, 2015 – сребърна маска, 2016 и 2017 – сребърни медали, на Кукерландия Ямбол през 2014 г. спечелиха първо място и специалната награда на Община Тунджа, на Фестивала Море от ритми 2014 – първо място, Жеравна 2014 – първо място и грамота за най-добре представен обичай, златен медал от Европейски фолклорен шампионат през 2015 г., златен Орфей от Международен фолклорен шампионат и златен медал от Световен фолклорен шампионат 2016 г., първо място в Бояново през 2017 г.", "date": "2019.01.28", "title": "Бургас: Бургаската кукерска група „Каваклии“ спечели „Златна маска“ от фестивала „Сурва“"}
{"url": "http://www.focus-news.net/news/2019/01/28/2617147/sofiya-narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-ivan-takov-shte-provedat-priemna-za-grazhdani-na-29-yanuari.html", "text": "На 29 януари от 15.00 до 17.00 часа, народният представител от „БСП за България“ Жельо Бойчев и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.28", "title": "София: Народният представител от „БСП за България“ Жельо Бойчев и общинският съветник Иван Таков ще проведат приемна за граждани на 29 януари"}
{"url": "http://www.focus-news.net/news/2019/01/28/2617149/nad-17-hilyadi-potrebiteli-shte-obhvane-novata-shema-za-razvitie-na-patronazhnata-grizha-u-nas.html", "text": "Над 17 хиляди потребители от цялата страна ще обхване новата схема на Министерство на труда и социалната политика за развитие на патронажната грижа. Великотърновска община също ще подаде проект и ще се включи в програмата. Това стана ясно по време на първия информационен ден, който се проведе в града, предаде репортер на  Радио „Фокус“ – Велико Търново . Бюджетът е в размер на 47 млн. лв., а инициативата е част от дългосрочния план на правителството за деинституционализацията на възрастните хора. Зам.-министъра на труда и социалната политика Зорница Русинова уточни, че процедурата е в отговор на острата нужда на много общини да подпомогнат възрастното си население. „Много често възрастни хора, които живеят сами, имат нужда или от периодично посещение на лекар, или от медицинска сестра, без да се налага това да бъде част от болничната подкрепа. Считам, че с тази нова услуга, общините ще могат да подпомогнат от своите жители. Няма горен или долен праг на проектите, всеки един зависи от броя на потребителите, които имаме възможност да обслужим с тези средства“, обясни още зам.-министърът. Тя добави, че кандидатстването за общините е изключително опростено и дава възможност за партньорства между различни съседни администрации. Това ще се налага, тъй като, за да се подаде проект са нужни поне 50 потребители. Идеята на специалистите е, за не повече от 2 часа на ден, в рамките на месец, да бъдат обслужвани основно самотноживеещи хора над 65-годишна възраст, хора, които имат трудности в предвижването, хора с увреждания и т.н. \r\nЛуиза ТРАНЧЕВА", "date": "2019.01.28", "title": "Над 17 хиляди потребители ще обхване новата схема за развитие на патронажната грижа у нас"}
{"url": "http://www.focus-news.net/news/2019/01/28/2617136/smolyan-ekipi-na-pozharnata-sa-reagirali-na-nad-80-signala-za-otstranyavane-na-padnali-darveta-izteglyane-na-avtomobili-i-okazvane-na-pomosht-zaradi-loshite-atmosferni-usloviya-v-oblastta.html", "text": "Екипи на пожарната са реагирали на над 80 сигнала за отстраняване на паднали дървета, изтегляне на автомобили и оказване на помощ на хора заради лошите атмосферни условия в областта. Това съобщиха от  ОДМВР – Смолян . Причините за десетките произшествия са обилните снеговалежи и дъждове от 25 до 27 януари 2019 г. Най-много са сигналите за паднали дървета на пътното платно по направленията Смолян – Пампорово, Смолян – Превала, Пампорово – Чепеларе и покрай хотели в курортния комплекс. Екипите са отводнявали и няколко сгради, изтеглили са много закъсали в преспите автомобили и микробуси.  \r\nНа 26 януари спасителните екипи са евакуирали и две жени от жилищни сгради, при възникнало свлачище в село Дебеляново, община Баните.  \r\nНа 27 януари екип на пожарната е оказал помощ при транспортиране на жена с болно дете от село Стойките до Смолян. В същия ден е получен сигнал за техническа помощ – евакуиране на двама служители от персонала на НАО „Рожен“. Извършено е евакуиране на двамата мъже с високопроходима техника.", "date": "2019.01.28", "title": "Смолян: Екипи на пожарната са реагирали на над 80 сигнала за отстраняване на паднали дървета, изтегляне на автомобили и оказване на помощ заради лошите атмосферни условия в областта"}
{"url": "http://www.focus-news.net/news/2019/01/28/2617151/natsionalnite-programi-za-razvitie-na-obrazovanieto-za-2019-g-shte-badat-predstaveni-na-preskonferentsiya-v-ministerstvoto-na-obrazovanieto-i-naukata.html", "text": "Националните програми за развитие на образованието за 2019 г. ще бъдат представени на пресконференция в Министерството на образованието и науката. Това съобщиха от пресцентъра на  Министерството . Събитието ще се проведе на 29 януари 2019 г. от 10.00 часа на 7 ет. в МОН.", "date": "2019.01.28", "title": "Националните програми за развитие на образованието за 2019 г. ще бъдат представени на пресконференция в Министерството на образованието и науката"}
{"url": "http://www.focus-news.net/news/2019/01/28/2617155/kyustendil-edno-predpisanie-e-izdadeno-na-detska-gradina-otnosno-spazvane-na-pravilata-za-zdravoslovno-hranene-na-detsata.html", "text": "Едно предписание е издадено на детска градина относно спазване на правилата за здравословно хранене на децата. Това съобщиха за  Радио „Фокус” – Кюстендил  от Регионална здравна инспекция – Кюстендил. Здравните власти извършват ежемесечни проверки в детските градини и училищата. На проверка се подлага изготвянето на дневните и седмични менюта, които трябва да отговарят на изискванията, включени в наредбата за здравословно хранене на децата от 0 до 3 години в детските заведения и детските кухни, наредбата за здравословно хранене на децата от 3 до 7 години в детските заведения относно организираното хранене на децата, както и наредбата за  здравословно хранене на учениците. В същото време Регионална здравна инспекция е разпространила препоръки за здравословното хранене на децата от 1 до 7 години. В тях подробно е описана необходимостта от ежедневна консумация на плодове и зеленчуци, мляко и млечни продукти, както и достатъчни количества вода и течности. \r\nВенцеслав ИЛЧЕВ", "date": "2019.01.28", "title": "Кюстендил: Едно предписание е издадено на детска градина относно спазване на правилата за здравословно хранене на децата"}
{"url": "http://www.focus-news.net/news/2019/01/28/2617154/v-stolichna-obshtina-shte-bade-dadeno-nachaloto-na-parvata-savmestna-informatsionna-kampaniya-za-bezplatni-pregledi-na-zheni-s-mioma-na-matkata.html", "text": "На 29 януари от 10.30 часа в сградата на Столична община ще бъде дадено началото на първата съвместна информационна кампания за безплатни прегледи на жени с миома на матката. Това съобщиха от пресцентъра на  Столична община . Кампанията се провежда под егидата на Столична община и с личната подкрепа на кмета Йорданка Фандъкова. Освен нея в откриването ще участват ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).  \r\nМиомите на матката са най-честите доброкачествени тумори, засягащи 20-40% от жените в репродуктивна възраст. Изчислено е, че ежегодно в ЕС се провеждат близо 300 000 хирургични интервенции по повод миома, от които 230 000 са свързани с отстраняване на органа (хистеректомия).", "date": "2019.01.28", "title": "В Столична община ще бъде дадено началото на първата съвместна информационна кампания за безплатни прегледи на жени с миома на матката"}
{"url": "http://www.focus-news.net/news/2019/01/28/2617152/sofiya-38-godishen-mazh-e-zadarzhan-za-poboy-na-priyatelkata-si-s-koyato-zhiveel-na-semeyni-nachala.html", "text": "38-годишен мъж е задържан за побой на приятелката си, с която живеел на семейни начала. Това съобщиха от  ОДМВР – София . Около 16.00 часа на 25 януари жителка на Сливница потърсила помощ от полицията, съобщавайки, че през последните три денонощия е била противозаконно лишена от свобода (заключена в жилището си) от мъжа, с когото живее на семейни начала. Потърпевшата обяснила, че е успяла да избяга, след като 38-годишният ѝ партньор заспал. Тя заявила, че системно е била пребивана от него с различни твърди предмети и заплашвана с убийство. Към адреса веднага били изпратени полицейски служители от РУ - Сливница, които при извършения оглед открили и иззели от жилището веществени доказателства, съотносими към твърденията на пострадалата. Междувременно криминално проявеният извършител напуснал дома си, което наложило да бъде обявен за общодържавно издирване. В резултат на незабавно предприетите действия той бил задържан в автомобила му на територията на града. При тестването на водача за употреба на наркотични и упойващи вещества уредът отчел наличие на амфетамин и метамфетамин в пробата му, поради което срещу него е образувано бързо производство. 38- годишният е задържан за срок до 24 часа. По случая е образувано досъдебно производство за извършено престъпление. Действията по пълното му документиране продължават под надзора на районната прокуратура.", "date": "2019.01.28", "title": "София: 38-годишен мъж е задържан за побой на приятелката си, с която живеел на семейни начала"}
{"url": "http://www.focus-news.net/news/2019/01/28/2617156/plovdiv-zakrivat-se-33-shtatni-broyki-v-op-parkirane-i-repatrirane-zaradi-vavezhdaneto-na-parkomati.html", "text": "33 щатни бройки ще бъдат закрити в ОП „Паркиране и репатриране” в Пловдив. Това съобщи на пресконференция кметът на Пловдив Иван Тотев, предаде репортер на  Радио „Фокус” - Пловдив . Кметът посочи, че това се налага във връзка с въвеждането на електронни устройства в централната градска част. Общината ще закупи нови 20 автомата. Идеята е предлагането на 100% електронни услуги за заплащане със SMS и автомати. „Въвеждането на електронни устройства и услуги е политика на Общината от повече от две години, като искаме да направим така, че технологиите да работят за нас и за бюджета на Общината”, каза още Тотев. По думите му съкращенията в общинското предприятие се извършват безболезнено и плавно, като първо се освобождават хората в пенсионна възраст. Процесът е стартирал преди няколко месеца и в предприятието са предупредени да не се взимат нови хора, а някои от старите служители вече са в предизвестие. „Това е част от един ясен план как да се реши въпроса с паркирането в централната градска част на Пловдив”, каза още кметът. \r\nЦветана ТОНЧЕВА", "date": "2019.01.28", "title": "Пловдив: Закриват се 33 щатни бройки в ОП „Паркиране и репатриране” заради въвеждането на паркомати"}
{"url": "http://www.focus-news.net/news/2019/01/28/2617153/ministar-krasimir-valchev-meditsinata-izprevari-pravoto-po-broy-studenti-no-ima-nedostig-na-meditsinski-sestri.html", "text": "Професионалното направление на медицината е четвърто по брой на обучаващи се студенти у нас, като вече е изпреварило правото. В същото време, към днешна дата има недостиг на специалисти по здравни грижи, особено на медицински сестри. Това коментира във Варна министърът на образованието и науката Красимир Вълчев, предаде репортер на  Радио „Фокус“ – Варна . Вълчев посочи, че през следващите десетилетия, у нас се очаква глобален недостиг на кадри във всички сфери. В този смисъл е важно системите на висшето и на професионалното образование да имат профилно съответствие с потребностите на пазара на труда. Министърът посочи, че в сферата на здравеопазването и на образованието е трудно да се правят прогнози за това колко специалисти ще бъдат необходими. Той уточни, че по тази причина от Министерството са насочили фокуса върху преструктуриране на приема във висшите училища и промяна във финансирането. Красимир Вълчев визира промените от преди три години, в Закона за висшето образование. Според него, тепърва трябва да се редуцира в още по-голяма степен приемът в социалните, стопанските и правните науки и това ще бъде съпроводено с увеличаване на финансирането на един учащ в други направления. Сред тях са енергетика, физически и химически науки, химични технологии и математика. В тези специалности, по думите на министъра, приемът трябва да е изцяло освободен и да се насърчава привличането на кандидати със стипендии, но и с допълнително финансиране за висшите училища. „Ние нямаме голям брой студенти, имаме лоша структура на обучение и това се опитваме да променим. При природо-математическите, аграрните, педагогическите, инженерно-техническите направления, има недостиг на студенти от гледна точка на обезпечаването на секторите със специалисти. Същото е и с медицинските кадри. Там няма недостиг на търсене от страна на студентите, с изключение на направлението за здравни грижи, където ще се опитаме допълнително да увеличим приема“, каза още министър Вълчев. Той посочи като добър примерът на Медицинския университет във Варна. Според него с разкриването на филиали в Сливен, Велико Търново и Шумен, до голяма степен е била обезпечена системата на здравеопазването в съответните области.  \r\nКрасимир Вълчев каза още, че политиката за ограничаване на приема в специалности като право, икономика, психология, обществени комуникации, политология и администрация и управление в държавните висши училища, трябва да продължи. „През последните три години се увеличи в най-голяма степен приемът в социалните, стопанските, правните науки. В известна степен там избуя и нерационалното търсене на висше образование, свързано с желанието да се придобие диплома, независимо по какво професионално направление“, добави министърът на образованието. Във Варна той изрази надежда, че моделът на управление на Университетската болница „Света Марина“ ще бъде успешен. „Радвам се, че днес сме тук, тъй като това е първият случай на болница с принципал държавно висше училище. Има всички основания да считаме, че това ще бъде успешен модел за Варна. Поздравявам сегашното и бившите ръководства за доброто стратегическо управление“, каза още министърът. \r\nДиана СТОЕВА", "date": "2019.01.28", "title": "Министър Красимир Вълчев: Медицината изпревари правото по брой студенти, но има недостиг на медицински сестри"}
{"url": "http://www.focus-news.net/news/2019/01/28/2617161/plamen-ivanov-napoitelni-sistemi-sliven-s-25-30-santimetra-na-den-se-pokachva-nivoto-na-yazovir-zhrebchevo-sled-valezhite.html", "text": "С 25 - 30 сантиметра на ден се покачва нивото на язовир „Жребчево“ след валежите. Това съобщи пред  Радио „Фокус“ – Сливен  управителят на Напоителни системи – клон Сливен Пламен Иванов. В момента язовирът е пълен на 43% процента, или 172 756 000 кубически метра. Само за последните 24 часа притокът на вода към чашата на „Жребчево“ е 3.5 млн. куб. метра. „За началото на напоителния сезон ще е необходимо в язовира да има между 230 - 240 млн. кубически метра вода\", посочи Иванов. \r\nКакво количество вода се изпуска от язовира се контролира от Министерството на околната среда и водите. \r\n„След напоителния сезон през 2017 година нивото на „Жребчево“ е било около 100 млн. кубически метра, така че не може да се каже, че днешните нива са критични\", посочи управителят на Напоителни системи. \r\nЛюдмила ЙОРГОВА", "date": "2019.01.28", "title": "Пламен Иванов, Напоителни системи - Сливен: С 25 - 30 сантиметра на ден се покачва нивото на язовир „Жребчево“ след валежите"}
{"url": "http://www.focus-news.net/news/2019/01/28/2617162/kathimerini-ues-michal-i-ekipat-za-vanshna-politika-na-tramp.html", "text": "Енди Земенидес, изпълнителен директор на Гръцко-американския съвет за лидерство, пише статия за електронното издание за водещия атински ежедневник  Kathimerini , в която предупреждава, че оставката на Уес Мичъл може да има сериозни последици за Гърция, ако администрацията във Вашингтон не продължи очевидните му усилия да направи страната по-централна за американската политика в региона. Материалът е представен без редакторска намеса. \r\nКогато през юли 2017 г. държавният глава на САЩ Доналд Тръмп назначи Уес Мичъл за помощник-държавен секретар по европейските и евразийските въпроси, американската преса и външнополитическите експерти бяха прекарали месеци в отправянето на критики към лидера на Белия дом заради вакантността на ключовия пост.Като се има предвид напрежението с Русия и Турция и притесненията на европейските съюзници относно ангажимента на САЩ към НАТО, хората се чудеха как администрацията на Тръмп може да се ориентира по всички тези въпроси без поста на длъжностното лице, което по традиция отговаря за тях. \r\nСлед само 16 месеца работа обаче Мичъл обяви оставката си, като аргументира решението си с лични причини и увери, че  „напълно подкрепя\" държавния секретар на САЩ Майк Помпео. „Децата ми сега имат по-голяма претенция към времето ми, отколкото обществото\", подчерта дипломатът. Трудно е - и често е несправедливо - да се оспорва някой, който отправя подобно твърдение, но много малко хора във Вашингтон или в Европа вярват на оправданието му. \r\nОбърнах се към бившия посланик на САЩ в Европа с въпрос защо според него Мичъл се оттегля. Отговорът? „НАТО\". Високопоставен служител от Сената ми каза: „Това не е добре\" и бе категоричен, че „има политическа причина за това\". Още няколко други представители на Вашингтон отговориха на въпроса с различни варианти на „Това ме притеснява“.  \r\nОставката на Мичъл очевидно няма да привлече внимание като това, което бе насочено към оставката на бившия министър на отбраната Джим Матис, но може да е също толкова значима. Проблемите за поста на помощник-секретаря, останал незает за толкова дълго време през 2017 г., са също толкова неотложни. За да стане още по-лошо, заместникът на Мичъл също трябва да се пенсионира само за няколко месеца, което повдига въпроси за това кой ще ръководи европейската политика в администрацията на Тръмп във време на предизвикателства. \r\nВ писмото за оттеглянето си Мичъл заяви, че той е постигнал всичко, за което се е надявал след две години, но това е трудно да се повярва. По средата на мандата на президента Тръмп, американско-европейските отношения се сринаха до най-ниските си нива от десетилетия насам. САЩ и ЕС редовно се конфронтират по въпросите за търговията, от партньори станаХА антагонисти – поне по въпроса относно споразумението за климата и ядрената сделка с Иран.  Войнствената реторика на Тръмп - наричайки ЕС „враг“ и твърдейки, че САЩ са „разкъсани от нашите т.нар. съюзници“, в комбинация с неговите увещания към руския президент Владимир Путин, повдигна въпроси за ангажимента на САЩ към НАТО. Президентът на Чикагския съвет за глобални въпроси Иво Даалдер, който беше американски посланик в НАТО в администрацията на Барак Обама, заяви: „Оставката на Мичъл, която следва предишни оставки на всички най-високопоставени про-Европа и НАТО служители в Пентагона,  изпраща тревожен сигнал към нашите съюзници в Европа за по-слаб интерес към континента. Това означава нарастващи проблеми за Европа и вероятно по-дълбоко разделение през Атлантическия океан - точно това, за което Русия и Путин от години се стремят\". \r\nЗа Гърция предстоящото заминаване на Мичъл е особено важно. Той ръководи американската страна в Стратегическия диалог, проведен през миналия декември. Мичъл изигра активна роля в насърчаването на приемането на Преспанското споразумение и затоплянето на отношенията между Атина и Скопие, които произтичат от договора, така че последващите действия след приемането му и ролята на САЩ в прилагането му внезапно бе поставено под въпрос. Мичъл твърди, че няма сценарий, в който Турция да получи руските С-400 и американските F35s, комбинация, която би направила Анкара по-смела в агресията си в Егейско и Източното Средиземноморие. Този въпрос ще излезе на дневен ред по-късно тази година и не е сигурно дали някой, останал в администрацията във Вашингтон, е с подобни твърди позиции по въпроса като Мичъл.Той бе доста агресивен по отношение на въпроса с Република Кипър. Накрая, той ръководи усилията на администрацията да преформулира стратегия за Източното Средиземноморие. Ще бъде интересно да се отбележи дали администрацията ще продължи очевидните усилия на Мичъл да направи Гърция по-централна за американската политика в региона. \r\nАко оттеглянето на Мичъл е наистина свързано с Русия и е част от опита на Тръмп да премахне всички „хардлайнери“ по отношение на Москва, възниква още един въпрос за Гърция и Кипър. И Атина, и Никозия - но особено правителството на Алексис Ципрас - предприеха смели и неочаквани действия. Част от западните похвали за споразумението от Преспа са мотивирани от усещането във Вашингтон, че „Балканите са се върнали, а Русия отново е в региона“. Оставката на Мичъл е достатъчно важна, но ако сигнализира за промяна в ориентацията на САЩ към Гърция, става неясно до каква степен смелостта на Атина на този фронт ще бъде оценена във Вашингтон. Тереза Герова", "date": "2019.01.28", "title": "Kathimerini: Уес Мичъл и екипът за външна политика на Тръмп"}
{"url": "http://www.focus-news.net/news/2019/01/28/2617157/vidin-obstanovkata-v-naselenite-mesta-ot-obshtinata-e-normalna-nyama-naseleni-mesta-bez-tok.html", "text": "Обстановката в населените места на Община Видин е нормална при зимни условия, съобщиха за  Радио „Фокус“ – Видин  от Общината. Вследствие на обилния снеговалеж в края на миналата седмица снежната покривка в населените места на територията на общината, бе между 8 см и 25  см. Снегопочистващите фирми реагираха своевременно, пътищата бяха почистени и са проходими при зимни условия. През периода от 25 януари до днес вода и електрозахранване има във всички селища. Още в часовете от 10 до 12 в петък бе извършено третиране с техническа сол на приоритетните места в град Видин – трите надлеза, зоните на кръговите движения, кръстовищата, районите около жп гарата, поликлиниката, МБАЛ „Света Петка“, ул. „Търговска“ и пл. „Бдинци“. Снеговалежът не беше интензивен, но постоянен. Снегопочистването започна в 14.00 часа. Първоначално четирите снегорина и една фадрома влязоха в улиците на районите, за да се облекчи повторното им преминаване. Снегопочистването продължи по входните и главни улици на града до 22.00 часа. След кратка почивка, от полунощ на 26 януари се работи без прекъсване до 9 часа, когато спря и снеговалежът. За това време бяха обработени два пъти всички главни и малки улици (с изключение на местата, където има лошо паркирани автомобили). Снегопочистването бе подновено отново в 12.00 часа и завърши в 18.00 часа на 26 януари. \r\nДнес, освен сутрешното третиране с техническа сол, работници на звено „Чистота“ ще извършат и ръчно почистване на тротоари и пешеходни зони. Това трябва да се направи съвместно със собствениците на сградите, съгласно Наредбата за управление на отпадъците на Община Видин. Получен е сигнал за отместен капак на шахта, който бе възстановен. Реагирано е на 2 сигнала за спукан водопровод в района на старата порцеланова фабрика, за което бе уведомено ВиК дружеството и аварията е отстранена.", "date": "2019.01.28", "title": "Видин: Обстановката в населените места от общината е нормална, няма населени места без ток"}
{"url": "http://www.focus-news.net/news/2019/01/28/2617158/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.30 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.28", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/28/2617150/plamena-zayachka-abv-nastoyavame-pravitelstvoto-na-balgariya-yasno-i-kategorichno-da-izleze-s-pozitsiya-che-voenna-interventsiya-vav-venetsuela-e-nedopustima.html", "text": "Настояваме правителството на България ясно и категорично да излезе с позиция, че военна интервенция във Венецуела е недопустима. Това каза на пресконференция председателят на АБВ-Младежи Пламена Заячка, предаде репортер на  Агенция „Фокус“ . \r\n„В последните години ставаме свидетели на нарастващи международни конфликти – това е тенденция. Става въпрос за богати на ресурс държави, като сега е ред на Венецуела, която е най-богатата на нефт. Шест месеца след като е избран президентът, се казва, че това е нелегитимно. Подета е акция на международна изолация. В Съвета на сигурност на ООН бе внесено предложение за подкрепа на опозицията, което беше отхвърлено – това е груба намеса“, заяви Заячка и посочи, че ЕС е на път да се превърне в съучастник в намеса на вътрешната политика на трета държава. \r\n„Настояваме правителството на България ясно и категорично да излезе с позиция, че военна интервенция във Венецуела е недопустима. На предстоящата среща на министрите на външните работи на 30 януари в Брюксел България трябва да излезе с позиция на разума да не се взимат прибързани решения по казуса, защото това може да се превърне в прецедент“, обясни тя. \r\n„На предстоящите евроизбори ние от АБВ ще се борим за мир, за демилитиаризация, за неучастие в чужди конфликти“, каза още Заячка. \r\nЦветилена СИМЕОНОВА", "date": "2019.01.28", "title": "Пламена Заячка, АБВ: Настояваме правителството на България ясно и категорично да излезе с позиция, че военна интервенция във Венецуела е недопустима"}
{"url": "http://www.focus-news.net/news/2019/01/28/2617163/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 13.30 часа. На границата със Сърбия, Македония, Гърция, Македония и Румъния трафикът е нормален на всички гранични контролно-пропускателни пунктове.", "date": "2019.01.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/28/2617159/lyubomira-gancheva-abv-faza-3-na-protsedurata-open-season-protsedurata-na-bulgartransgaz-ima-seriozen-shans-da-se-provali-i-tova-mozhe-da-e-opasnost-za-realizatsiyata-na-turski-potok.html", "text": "Фаза 3 на Open Season процедурата на „Булгартрансгаз“ има сериозен шанс да се провали и това може да е опасност за реализацията на „Турски поток“. Това каза на пресконференция заместник-председателят на АБВ Любомира Ганчева, предаде репортер на  Агенция „Фокус“ . \r\n„Нашето опасение е, че начинът, по който протича третата фаза на Open Season процедурата на „Булгартрансгаз“, поставя въпросът дали ще бъде реализиран проектът „Турски поток“ в България. Разглеждайки документите на обявената Фаза 3 на Open Season процедурата, ни навежда на мисълта, че шансът тя да се окаже неуспешна, е огромен. И това може да бъде съществена опасност за реализацията на „Турски поток“, заяви Ганчева. \r\nКато проблем тя посочи, че сроковете, които са поставени във Фаза 3, са нереалистични. „Самите търговци казват, че цените са подозрително завишени и че трябва да се залагат цените такива, каквито са на пазарна основа. Вместо да вземат предвид точно тези бележки, в момента процедурата по начина, по който е обявена, е още по-абсурдна – в момента срокът е 20 години, но цените са по-високи от тези, които бяха за изплащане на проекта за 15 години. Т.е. фазата е обречена на провал“, каза още Генчева. Тя посочи, че става дума са умишлено опорочен кръг на процедурата. \r\nЦветилена СИМЕОНОВА", "date": "2019.01.28", "title": "Любомира Ганчева, АБВ: Фаза 3 на процедурата Open Season процедурата на „Булгартрансгаз“ има сериозен шанс да се провали и това може да е опасност за реализацията на „Турски поток“"}
{"url": "http://www.focus-news.net/news/2019/01/28/2617166/blagoevgrad-filmat-ne-me-dokosvay-shte-bade-predstaven-v-grada-na-30-yanuari.html", "text": "Филмът \"Не ме докосвай\" ще бъде представен в Благоевград на 30 януари. Това съобщиха от  Община Благоевград . Във филма участват двама български актьори - Ирмена Чичикова и Георги Налджиев.  \r\n„Не ме докосвай“ (Touch Me Not) на румънската режисьорка Адина Пинтилие бе една от големите изненади на миналогодишното Берлинале и спечели голямата награда „Златна мечка“. Той ще бъде излъчен на 30 януари от 19:15 часа в CINEMAX, като непосредствено преди това  ще има среща с  Ирмена Чичикова на преподаватели и студенти от АУБГ. Филмът ще бъде излъчван с български и английски субтитри. \r\nПродукцията вече е представена в почти цяла Европа, а съвсем наскоро американската му премиера се състоя в забележителния Museum of Modern Art при огромен интерес от специалисти и публика. \r\n„Не ме докосвай“ е копродукция на Румъния, Германия, Чехия, България и Франция. Българското участие във филма е на продуцента Мартичка Божилова („Агитпроп“), с музиката на Иво Паунов, при звука в името на Веселин Зографов и специалистите по кастинга Магделена Илиева и Иван Колев. Консултант по монтажа е операторът и режисьор Георги Богданов.", "date": "2019.01.28", "title": "Благоевград: Филмът \"Не ме докосвай\" ще бъде представен в града на 30 януари"}
{"url": "http://www.focus-news.net/news/2019/01/28/2617164/varna-ustanovyavat-se-prichinite-za-pozhara-v-devnya-pri-koyto-zagina-83-godishna-zhena.html", "text": "Установяват се причините за пожара в Девня, при който загина 83-годишна жена. Това съобщиха от  ОДМВР – Варна . Пожарът е възникнал на 27 януари в 8.58 часа. На мястото веднага е изпратен противопожарен автомобил. В една от стаите е намерена починала 83-годишна жена, собственичка на къщата. Установява се причина за възникването на пожара. По случая има образувано досъдебно производство.", "date": "2019.01.28", "title": "Варна: Установяват се причините за пожара в Девня, при който загина 83-годишна жена"}
{"url": "http://www.focus-news.net/news/2019/01/28/2617167/veliko-tarnovo-sadat-ostavi-v-aresta-dvama-mazhe-obvineni-za-krazhba-na-laptop-i-mazhki-chasovnitsi-za-nad-5-000-lv.html", "text": "Съдът остави в ареста двама мъже, обвинени за кражба на лаптоп и мъжки часовници за над 5 000 лв. Това съобщиха от пресцентъра на  Апелативна прокуратура - Велико Търново . По искане на Районна прокуратура - Велико Търново на двамата е наложена мярка за неотклонение „Задържане под стража“. \r\nН. С. и Т. Х. са привлечени в качеството на обвиняеми за това, че на 21 януари 2019 г. в град Велико Търново, в условията на опасен рецидив, след предварителен сговор, като случая е немаловажен, чрез повреждане на преграда, здраво направена за защита на имот и чрез използване на неустановено техническо средство, отнели чужди движими вещи –  преносим компютър „Acer“ и два мъжки часовници „Сейко“ и „Брайтлинг“  на обща стойност  5000 лева, от владението и собственост на  Х. П., без негово съгласие с намерение противозаконно да ги присвоят. \r\nПреценено е, че от събраните до момента доказателства може да се направи обосновано предположение за авторството на деянието в лицето на двамата задържани и е налице опасност те да се укрият или да извършат престъпление. \r\nРазследването продължава под ръководството на Районна прокуратура – Велико Търново.", "date": "2019.01.28", "title": "Велико Търново: Съдът остави в ареста двама мъже, обвинени за кражба на лаптоп и мъжки часовници за над 5 000 лв."}
{"url": "http://www.focus-news.net/news/2019/01/28/2617165/vidin-v-grada-se-izvarshva-premahvane-na-silno-nakloneni-i-izkoreneni-darveta.html", "text": "В града се извършва премахване на силно наклонени и изкоренени дървета, съобщиха за  Радио „Фокус“ – Видин  от фирмата, с която Общината има договор за поддържане на зелените площи. Служители от Община Видин са извършили оглед и са констатирани 20 места, където има наклонени дървета или прекършени клони. Ще бъдат премахнати и големи прекършени клони, натежали от мокрия сняг. Създадена е организация за извозване на растителността, която застрашава хора, сгради и съоръжения.. Местата се обработват в последователност, в зависимост от степента на заплаха и спешност. \r\nАнна ЛОЗАНОВА", "date": "2019.01.28", "title": "Видин: В града се извършва премахване на силно наклонени и изкоренени дървета"}
{"url": "http://www.focus-news.net/news/2019/01/28/2617170/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  ще Ви запознаем с редица интересни факти за пророчицата Ванга, тъй като на 31 януари отбелязваме годишнината от нейното рождение. Вангелия Пандева Гущерова, известна като Баба Ванга, Леля Ванга, Петричката врачка или Ванга гледачката е българска ясновидка, на която приживе е приписвана способността да вижда съдбата на всеки човек, който я посещава. Повече за нейния живот, как тя получава дарбата си, какъв човек е била, какви са били отношенията ѝ с мъжа ѝ – Димитър Гущеров, както и още интересни факти за пророчицата, ще ни разкаже от Верка Токова, уредник в къща-музей Ванга. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2019.01.28", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/01/28/2617168/varna-tsentar-po-interventsionalna-rentgenologiya-be-otrit-v-umbal-sv-marina.html", "text": "С водосвет за здраве, отслужен от Негово Високопреосвещенство Варненският и Великопреславски митрополит Йоан, в УМБАЛ „Св. Марина“ – Варна бе открит Център по интервенционална рентгенология, който разполага с последно поколение ангиографска апаратура, закупена от МУ-Варна. Това съобщиха от  пресцентъра на Медицински университет – Варна.  Лентата при откриването прерязаха министърът на здравеопазването Кирил Ананиев, министърът на образованието и науката Красимир Вълчев и кметът на Варна Иван Портних.  \r\n\"Това е една модерна лаборатория, която ще спаси живота на много хора. Тук ще се обучават и много студенти. С подобна апаратура ще можем да задържаме и младите лекари в страната. В МУ-Варна се обучават студенти от 48 държави в света. Трябва да се гордеем с това, което се прави, защото това е бъдещето\", заяви ректорът на МУ-Варна проф. Красимир Иванов. На церемонията присъстваха още проф. Анелия Клисарова, депутат в 44-то НС, областният управител на Варна Стоян Пасев, председателят на общинския съвет Тодор Балабанов, изпълнителният директор директор на УМБАЛ „Св. Марина“ проф. д-р Валентин Игнатов, академичното ръководство на МУ-Варна, лекари, студенти и журналисти. \r\nАнгиографът е разположен в ремонтирана и отлично оборудвана зала с анестезиологична машина във варненската университетска болница, което дава възможност за мултиекипна работа и извършване на хибридни операции. Общата инвестицията за новата апаратура и ремонтни дейности е над 2 000 000 лв. Високотехнологичният център е поредният резултат за българското здравеопазване и образование от отличната съвместна дейност между МУ-Варна и УМБАЛ „Св. Марина“ и ще бъде от изключително значение както за лечението на пациенти от Североизточна България, така и за съвременното обучение на студенти, специализанти и докторанти. В центъра ще се извършват всички видове инвазивни процедури под образен контрол, а възможността за високоскоростна видеовръзка позволява да се представят пред студенти най-новите методики в реално време, както и да се представят клинични случаи и процедури на различни научни медицински форуми в страната и чужбина. \r\nНовият ангиограф е единствен в страната с таванно окачване на С-рамото и 55 инчов плосък дисплей. Налична е и система от ехографски апарат с най-модерни безжични трансдюсери, предаващи образа директно на работния дисплей. Тази комбинация дава отлична възможност за извършване на целия набор от интервенционални процедури в човешкото тяло под образен контрол. Благодарение на мощния софтуерен пакет лесно и бързо могат да се получват детайлни образи от кръвоносните съдове във всички части на тялото.  \r\nНовата ангиографска апаратура ще помогне за извършване с високо качество на широк набор съдови и несъдови интервенции - за бързо и ефикасно лечение на остър исхемичен мозъчен инсулт, аневризми на мозъчните съдове и аортата, както и на атеросклеротични промени в съдовете на крайниците. Предвижда се извършването и на най-модерни процедури в областта на онкологията като трансартериална химиотерапия и радиофреквентна аблация на тумори на черния дроб.", "date": "2019.01.28", "title": "Варна: Център по интервенционална рентгенология бе отрит в УМБАЛ „Св. Марина“"}
{"url": "http://www.focus-news.net/news/2019/01/28/2617173/sport-fernando-alonso-specheli-sastezanieto-po-izdrazhlivost-24-te-chasa-na-daytona.html", "text": "Двукратният шампион от Формула 1 Фернандо Алонсо спечели състезанието по издръжливост „24-те часа на Дайтона\", което се провежда ежегодно в САЩ. Освен Алонсо, в екипа на „Кадилак“ бяха още американецът Джордан Тейлър, холандецът Ренгер ван дер Занде и японецът Камуи Кобаяши.  \r\nИспанецът гарантира успеха на екипа си две обиколки преди финала на състезанието, което бе скъсено заради силен дъжд. Втори завърши Фелипе Насър, също от „Кадилак“, а Александър Роси от „Акура“ изведе отбора си на трета позиция, като той бе последният, който финишира в рамките на обиколката зад Алонсо.", "date": "2019.01.28", "title": "Спорт: Фернандо Алонсо спечели състезанието по издръжливост „24-те часа на Дайтона\""}
{"url": "http://www.focus-news.net/news/2019/01/28/2617172/veliko-tarnovo-800-kasa-tsigari-sa-izzeti-pri-spetsializirana-aktsiya-v-polski-trambesh.html", "text": "Акцизни стоки без бандерол иззеха служители на Районно управление Полски Тръмбеш. Това съобщиха от  ОДМВР – Велико Търново . В 21.10 часа на 26 януари в хода на специализирана полицейска операция в село Масларево е извършена проверка на лек автомобил  „Опел Корса“, управляван от 45-годишен мъж от същото село. В хода на акцията е установено, че мъжът държи в себе си 800 къса цигари, без акцизен бандерол. Същите са иззети. По случая е образувана преписка, която е подготвена за налагане на административно наказание.", "date": "2019.01.28", "title": "Велико Търново: 800 къса цигари са иззети при специализирана акция в Полски Тръмбеш"}
{"url": "http://www.focus-news.net/news/2019/01/28/2617171/rumen-petkov-abv-razshirenieto-na-gazoprenosnata-sistema-na-balgariya-tryabva-da-bade-obvarzano-s-razshirenie-na-gazovoto-hranilishte-v-chiren.html", "text": "Разширението на газопреносната система на България трябва да бъде обвързано с разширение на газовото хранилище в Чирен. Това каза на пресконференция председателят на АБВ Румен Петков, предаде репортер на  Агенция „Фокус“ .Той коментира още, че има нужда от промяна на енергийната стратегия на България. „Тя трябва да включва битка с ЕК и Русия за директна доставка на руски природен глас. Затова ние от АБВ настояваме да се преборим за собствения си интерес и за европейския интерес. Второ, доставката и разширението на газопреносната ни система трябва да бъде обвързано с разширение на газовото хранилище в Чирен“, заяви Петков. \r\nТой коментира и ситуацията във Венецуела, като посочи, че президентът на Франция Еманюел Макрон се държи цинично. „Протестите срещу него и налаганата от него политика разтресоха цяла Франция, съсипаха центъра на Париж и той като аргумент за непризнаване на избора на президента на Венецуела използва именно протестите. Този човек или не знае къде живее, или е в състояние в името на властта да изпълнява всякакви поръчки, включително вмешателство във вътрешната политика на суверенна държава“, заяви Петков. Той посочи, че ако се случи прецедент да бъде свален президентът на Венецуела, Европа ще стане съучастник в свалянето на легитимно избрани органи – в този случай, президентски глави. „Настояваме Народното събрание да излезе с категорична позиция за невмешателство в работите на суверенна държава“, каза Петков.  \r\nЦветилена СИМЕОНОВА", "date": "2019.01.28", "title": "Румен Петков, АБВ: Разширението на газопреносната система на България трябва да бъде обвързано с разширение на газовото хранилище в Чирен"}
{"url": "http://www.focus-news.net/news/2019/01/28/2617176/sofiya-pred-sgradata-na-sdvr-shte-se-sastoi-brifing.html", "text": "От 16.00 часа пред сградата на СДВР ще се състои брифинг. Това съобщиха от пресцентъра на  МВР . Изявления ще направят главният секретар на МВР главен комисар Ивайло Иванов и Ангел Кънев, прокурор от Специализираната прокуратура.", "date": "2019.01.28", "title": "София: Пред сградата на СДВР ще се състои брифинг"}
{"url": "http://www.focus-news.net/news/2019/01/28/2617160/umbalsm-nipirogov-sinat-na-minyu-staykov-stayko-e-nastanen-v-bolnitsata-za-nablyudenie-i-lechenie.html", "text": "Синът на Миню Стайков - Стайко Стайков е настанен в УМБАЛСМ „Н.И.Пирогов“ за наблюдение и лечение. Това съобщи за  Агенция „Фокус“  говорителят на лечебното заведение Мария Пойразова.  \r\nОт пресцентъра на МВР информираха, че към 10.15 часа тази сутрин лицето е потърсило медицинска помощ, като уточниха, че към момента се изясняват факти и обстоятелства около случая.  \r\nДаяна ДЮЛГЕРОВА", "date": "2019.01.28", "title": "УМБАЛСМ „Н.И.Пирогов“: Синът на Миню Стайков - Стайко е настанен в болницата за наблюдение и лечение"}
{"url": "http://www.focus-news.net/news/2019/01/28/2617178/time-trigodishno-momche-otselyalo-v-prodalzhenie-na-dni-v-gorata-tvardi-che-se-e-razmotavalo-s-mechka.html", "text": "Тригодишно момче, което бе намерено след два прекарани дни в горите на Северна Каролина, казва, че се е сприятелил с мечка, отбелязва американското списание  TIME .  \r\nКейси Хатауей е играел пред къщата на прабаба си с още две деца, когато е решил да се разходи в близката гора. Стотици хора, безпилотни самолети, хеликоптери и специално обучени кучета претърсиха повече от 1000 акра в опит да открият момчето. Междувременно в района паднаха температурите и заваля силен дъжд. Поради тази причина мнозина се опасяваха, че малкото момче е загинало.  \r\nВ крайна сметка детето е намерено от жена, извела кучетата си на разходка. Тя е чула момчето да плаче, след което е извикала помощ. По-късно момчето е намерено, заплетено в тръни. Освен раните от растенията обаче то не е получило други наранявания. \r\nИнтересно е да се отбележи, че момчето е споделило, че през дните, в които не е бил у дома си, се е „размотавал с мечка“.  \r\n„Кейси е здрав, усмихнат и говори. Каза, че два дни се е разхождал с мечка. Бог му е изпратил приятел, за да го пази“, пише леля му Бреан Хатауей в социалните мрежи. Тя подчертава, че един от любимите анимационни филми на племенника й е руският „Маша и Мечока“.  Тереза Герова", "date": "2019.01.28", "title": "TIME: Тригодишно момче, оцеляло в продължение на дни в гората, твърди, че се е \"размотавало\" с мечка"}
{"url": "http://www.focus-news.net/news/2019/01/28/2617175/yambol-gripnata-vakantsiya-v-oblastta-e-prekratena-epidemiyata-ostava.html", "text": "Продължаване на грипната епидемия, но възстановяване на учебните занятия във всички учебни заведения в Ямболска област от 29 януари 2019 г. реши на заседанието си днес Регионалната комисия за борба с грип и остри респираторни заболявания . Това съобщиха от пресцентъра на  Община Ямбол . \r\nПродължават противоепидемичните мерки в лечебните заведения за болнична и извънболнична помощ и детските заведения. \r\nУчебните заведения възстановяват учебната дейност, считано от 29 януари, поради спадане на заболяемостта в тези възрастови групи. Учебните заведения във всички общини на областта могат да преустановят дейността си при регистриране на 30% отсъствия от учебните занятия, поради грип и остри респираторни заболявания.. \r\nСледващото заседание на комисията ще бъде на 31 януари 2019 г. в 12.00 часа.", "date": "2019.01.28", "title": "Ямбол: Грипната ваканция в областта е прекратена, епидемията остава"}
{"url": "http://www.focus-news.net/news/2019/01/28/2617169/gazeta-express-kosovo-obmislya-nova-kandidatura-za-prisaedinyavane-kam-interpol.html", "text": "Косовската полиция работи за подновяване на кандидатурата си за присъединяване към Интерпол след неуспеха й да стане част от международната полицейска организация миналата година, съобщава електронното издание на прищинския ежедневник  Gazeta Express . \r\nГенералният директор на косовската полиция Рашит Калай заяви, че се обмисля подновяване на кандидатурата за присъединяване към Интерпол, след като през ноември 2018 г. молбата на Косово за присъединяване към международния полицейски орган не получи необходимата подкрепа от от две трети от членовете на Общото събрание на организацията. Калай подчерта, че борбата с организираната престъпност и корупцията са най-важните приоритети на страната и точно поради това Прищина се стреми към членство в Интерпол, а не поради необходимостта от либерализиране на визовия режим с ЕС или процеса на евроатлантическа интеграция. Тереза Герова", "date": "2019.01.28", "title": "Gazeta Express: Косово обмисля нова кандидатура за присъединяване към Интерпол"}
{"url": "http://www.focus-news.net/news/2019/01/28/2617180/tass-ruski-su-27-e-prihvanal-amerikanski-razuznavatelen-samolet-nad-baltiysko-more.html", "text": "Руски изтребител „Су-27“ е прихванал американски разузнавателен самолет „Посейдон“ над Балтийско море, съобщиха от Министерството на отбраната в Москва пред репортери, предава  TACC . \r\nСредствата за контрол на въздушното пространство е забелязал цел над неутралните води на Балтийско море, приближаваща руската държавна граница. „За прихващането й във въздуха е вдигнат „Су-27“ от състава на дежурните сили за противоракетна отбрана. Екипажът на руския изтребител се е приближил на безопасно разстояние от въздушния обект, идентифицирайки го като разузнавателно въздухоплавателно средство „Посейдон\"на ВВС на САЩ\", поясниха от военното ведомство в Москва. След съпровождането му руският изтребител се е върнал обратно в базата.  . Тереза Герова", "date": "2019.01.28", "title": "ТАСС: Руски „Су-27“ е прихванал американски разузнавателен самолет над Балтийско море"}
{"url": "http://www.focus-news.net/news/2019/01/28/2617182/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на  Радио „Фокус“ - Пловдив  ще говорим за село Катуница, което в миналото е било основният доставчик на аспержи за двореца на цар Фердинанд в столицата. На територията на селото се намира и вековно дърво – черна топола, обявена за природна забележителност. За всичко това ще ни разкаже кметът на селището Красимир Юруков. Ще чуете и любопитни неща за землището на село Ахматово, с разкритите в пясъчната кариера останки от праисторически животни. За това ще ни каже директорът на Палеонтологичния музей в Асеновград Недко Недялков. Днес ще говорим и за традициите за Трифон зарезан в Община Садово. Къде се отбелязва този празник и кога ще разберем от секретарите на читалищата в село Поповица Маринела Ставрева и на село Милево – Наталия Маркова. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Водещ е Мария Русева.", "date": "2019.01.28", "title": "Акценти в предаването „Садово в сърцето на Тракия” на Радио „Фокус“ - Пловдив"}
{"url": "http://www.focus-news.net/news/2019/01/28/2617174/rumen-petkov-abv-malchanieto-na-predsedatelya-na-pes-sergey-stanishev-po-sluchaya-s-elena-yoncheva-e-tsinizam.html", "text": "Мълчанието на председателя на ПЕС Сергей Станишев по случая с Елена Йончева е цинизъм. Това каза на пресконференция председателят на АБВ Румен Петков, предаде репортер на  Агенция „Фокус“ . „Не съм запознат с мотивите на прокуратурата по случая с Елена Йончева, но тoй по същество е абсурден. Мисля, че имаше закъсняла, недостатъчно ясна и категорична реакция от страна на БСП. Мен лично ме смущава и мълчанието на ПЕС и по точно това на председателя й. Което означава, че или той споделя мотивите на прокуратурата, или нещо го възпира да заеме ясна позиция по въпроса“, заяви Петков и посочи, че този тип мълчание притеснява международната журналистическа общност. „Никой вече не се притеснява за случая Хашоги. Сега имаме обвинение на журналист – и сега никой не се притеснява. Е, наистина, тя не е убита още. Но какво означава това, че лидерът на ПЕС да мълчи? Това е цинизъм – да няма ясна позиция, заявена в ЕП от ПЕС. Ако г-н Станишев по-добре знае от нас мотивите на прокуратурата и ги споделя, това вече е друг въпрос“, каза още Петков. \r\nЦветилена СИМЕОНОВА", "date": "2019.01.28", "title": "Румен Петков, АБВ: Мълчанието на председателя на ПЕС Сергей Станишев по случая с Елена Йончева е цинизъм"}
{"url": "http://www.focus-news.net/news/2019/01/28/2617183/veliko-tarnovo-v-muzey-vazrazhdane-i-uchreditelno-sabranie-shte-bade-obyavena-programata-za-chestvane-na-140-godini-ot-priemaneto-na-parvata-konstitutsiya-na-balgariya.html", "text": "На 29 януари от 11.00 часа в Музей „Възраждане и Учредително събрание“ във Велико Търново ще бъде обявена програмата за честване на 140 години от приемането на първата конституция на България – Търновската конституция. Това съобщиха от пресцентъра на  Община Велико Търново . По този повод в града ще гостува председателят на 44-тото Народно събрание Цвета Караянчева.  \r\nЦвета Караянчева, кметът Велико Търново Даниел Панов, общественици и интелектуалци ще дадат пресконференция, за да обявяват предстоящите събития.", "date": "2019.01.28", "title": "Велико Търново: В Музей „Възраждане и Учредително събрание“ ще бъде обявена програмата за честване на 140 години от приемането на първата конституция на България"}
{"url": "http://www.focus-news.net/news/2019/01/28/2617177/smolyan-poradi-zamatvane-ot-valezhite-vodata-ne-e-godna-za-piene-v-rudozem-i-selata-elhovets-voykova-laka-i-barchevo.html", "text": "Заради обилните валежи има замътване на водата в град Рудозем и селата Елховец, Войкова лъка и Бърчево. Водата не е годна за пиене и трябва да се използва, само за битови нужди. Това съобщиха от  водоснабдителното дружество  в Смолян.", "date": "2019.01.28", "title": "Смолян: Поради замътване от валежите водата не е годна за пиене в Рудозем и селата Елховец, Войкова лъка и Бърчево"}
{"url": "http://www.focus-news.net/news/2019/01/28/2617188/sport-finalat-za-kupata-na-kralya-shte-se-igrae-v-sevilya.html", "text": "За първи път от години насам арената на двубоя за финала за Купата на краля стана ясна преди да бъдат определени финалистите. Домакин на събитието ще бъде Севиля, обявиха официално от Кралската испанска федерация, разкривайки, че градът е спечелил битката с Валенсия. \r\nФиналът на турнира ще се играе на 25 май на стадион „Бенито Вийямарин\", който е с капацитет за малко над 60 хиляди зрители. Така за втори път в цялата история на Ла Копа заключителният етап на надпреварата ще бъде в Севиля. За първи път южният испански град бе домакин на финала през сезон 2000/2001, когато Сарагоса победи Селта на стадион „Ла Картуха\".", "date": "2019.01.28", "title": "Спорт: Финалът за Купата на краля ще се играе в Севиля"}
{"url": "http://www.focus-news.net/news/2019/01/28/2617181/ministar-kiril-ananiev-do-sredata-na-2020-godina-shte-imame-izgradeni-spetsialisti-za-belodrobni-transplantatsii-na-svetovno-ravnishte.html", "text": "До средата на следващата година, може би, страната ни вече ще има изградени специалисти, които професионално и на високо световно равнище, ще извършват трансплантации на бял дроб. Това коментира по време на посещението си във Варна министърът на здравеопазването Кирил Ананиев, предаде репортер на  Радио „Фокус“ – Варна . Той припомни, че по време на срещата му с проф. Валтер Клепетко, президент на Европейската асоциация по гръдна хирургия и белодробни трансплантации, е договорено всяка година по петима български пациенти, нуждаещи се от белодробна трансплантация, да бъдат оперирани във Виена. „Проф. Клепетко е готов веднага да започне да прави белодробни трансплантации, разбира се и ние трябва да бъдем активни по отношение на донорството, защото двете неща са свързани“, коментира министър Ананиев. Той допълни, че през тази година ще завърши по-голямата част от обучението на българските специалисти, които ще извършват трансплантации у нас. \r\nМинистър Ананиев каза още, че с новия голям проект за Спешната помощ се предвиждат 237 точки в страната, в които да бъдат определени местата на Центровете и филиалите за спешна помощ. Там ще работят парамедици, за които започват обучения. Той даде за пример системите на Спешна помощ в Европа и по света, които основно работят с парамедици, а лекарите и сестрите, които са дефицитни специалности, ще търсят реализация в останалата част на сектора. Министър Ананиев допълни, че е готова новата Наредба за специализациите и в нея е разписано, че държавата ще финансира придобиването на специалност от младите лекари. Специален акцент ще бъде поставен върху специалности, които са дефицитни и по отношение на регионите. \r\nДиана СТОЕВА", "date": "2019.01.28", "title": "Министър Кирил Ананиев: До средата на 2020 година ще имаме изградени специалисти за белодробни трансплантации на световно равнище"}
{"url": "http://www.focus-news.net/news/2019/01/28/2617185/d-r-petar-yankov-ekolog-po-severnoto-chernomorie-ima-nyakolko-vida-ptitsi-zastrasheni-ot-izchezvane.html", "text": "По Северното Черноморие има няколко вида птици, застрашени да изчезнат от лицето на земята. Това каза в интервю за  Радио „Фокус“ – Варна  д-р Петър Янков, еколог към природозащиния център „Пода“ на Българското дружество за защита на птиците (БДЗП). Той добави, че поредица преброявания се извършват във водоемите и влажните зони в Североизточна България – северно от Варна и в района на Бургас, на всеки две седмици. Дейностите се реализират в рамките на проект по програма „Life”, финансиран от Европейския съюз, който се изпълнява от Българското дружество за защита на птиците. Д-р Петър Янков уточни, че целта на проекта е опазване на една от най-редките видове гъски на земята – червеногушата гъска. „Почти цялата световна популация на червеногушата гъска зимува в тези влажни зони, особено при по-сурови зими, и проектът цели подпомагането този вид. Преброявания на всеки две седмици са нужни за установяването на това колко червеногуши гъски и други видове водолюбиви птици пребивават в езерата в България, за да могат да бъдат опазени“, посочи експертът.  \r\n„По Северното Черноморие има няколко вида птици, вписани Световната червена книга. Те са застрашени да изчезнат от лицето на земята. Освен червеногушата гъска, се среща и още един вид гъска – малката белочела гъска. Тя е изключително малобройна птица. Друг вид е кадифената потапница. Тя е патица, която живее предимно в морето. През зимата се среща в районите на Българското Черноморие, на крайморска Добруджа и на Бургас\", каза още д-р Петър Янков.  „Сред застрашените има и други видове водолюбиви птици. Това са тръноопашатата потапница и няколко вида грабливи птици“, добави д-р Янков.  \r\n„Преброяваме всички видове птици, които попадат в полезрението на екипите на Българското дружество за защита на птиците. Важно е да се проследи какви са измененията в тяхната численост“, уточни той. Повече от 30 години се изпълняват преброявания на тези видове птици и има ясна представа накъде отиват техните популации, каза д-р Петър Янков. „Целта на тази информация е да ни даде научна основа за конкретни природозащитни мерки както от страна на  организацията на Българското дружество за защита на птиците, така и от страна на държавата, за да бъдат опазени“, обясни той.", "date": "2019.01.28", "title": "Д-р Петър Янков, еколог: По Северното Черноморие има няколко вида птици, застрашени от изчезване"}
{"url": "http://www.focus-news.net/news/2019/01/28/2617190/ek-preskonferentsiya-na-komisar-gabriel-otnosno-rezultatite-ot-prilaganeto-na-merkite-sreshtu-onlayn-dezinformatsiyata.html", "text": "На 29 януари (вторник) в Брюксел българският комисар по цифрова икономика и цифрово общество Мария Габриел ще даде пресконференция заедно с комисаря отговарящ за Съюза на сигурност Джулиан Кинг, съобщават от  Отдел \"Преса и медии\" на Представителство на ЕК в България . \r\nОчаква се комисар Габриел да обяви първите резултати от прилагането на Кодекса за добри практики относно онлайн дезинформацията. Той беше създаден по инициатива на Европейската комисия и подписан от онлайн платформите през септември 2018г.  \r\nМожете да проследите на живо пресконференцията на комисар Габриел от 12:30 ч. българско време по сателитния канал EbS.", "date": "2019.01.28", "title": "ЕК: Пресконференция на комисар Габриел относно резултатите от прилагането на мерките срещу онлайн дезинформацията"}
{"url": "http://www.focus-news.net/news/2019/01/28/2617179/d-r-ventsislav-daskalov-obshtopraktikuvasht-lekar-bronhopnevmonii-i-po-tezhki-bronhiti-sa-nay-chestite-uslozhneniya-nastapvashti-v-sledstvie-na-gripa.html", "text": "Най-честите усложнения, които възникват от грипа, са проблеми в дихателната система, тоест бронхопневмонии и по-тежки бронхити. Това каза за  Радио „Фокус“ – Пирин  общопрактикуващият лекар д-р Венцислав Даскалов. По думите му в по-редки случаи вирусът може да засегне нервната и сърдечно-съдовите системи, както и други органи. „Бих казал, че е малко пресилено да кажем, че лечението на грипа е факт. Да, има медикаменти, с които се опитваме да го контролираме и лекуваме, но за съжаление 100% гаранция не може да се даде. При всички случаи основно се разчита на силите на имунната система на пациента“, каза още д-р Даскалов. По отношение на това – дали имаме някакъв конкретен отделен вид щам или вирус, който да причинява смъртни случаи, а другите не, лекарят отбеляза, че също не може да се твърди. \r\n„В момента щамът на грип, който най-често се среща при болните в България, е една малка разновидност на така нареченият свински грип“, посочи още той. По думите му това е вирус тип А с антигени H1N1. „Доколкото си спомням – наименованието му е Мичиган. Интересното е, че това беше щам, който е включен в сезонната противогрипна ваксина и хората, които са се имунизирали на време, тоест през октомври или ноември, в момента почти сигурно имат изградени антитела и или няма да боледуват изобщо, или ще боледуват, но много по-леко“, каза още д-р Даскалов. По отношение останалите щамове, той заяви, че всичко зависи от моментното състояние, в което се намира тялото ни и какви са нашите нива на защита, както и каква е агресивността на съответния щам. Д-р Даскалов подчерта, че времето, при което се развиват усложненията от грип, е строго индивидуално за всеки отделен човек. „Обикновено отнема 3 до 4 дни след началото на заболяването, но в някои случаи се вижда, че грипът протича много по-бързо, скоростно, дори взривно. При така развиващия се грип още на 2 ден могат да бъдат наблюдавани усложнения“, допълни д-р Даскалов. \r\nЛивия НИНОВА", "date": "2019.01.28", "title": "Д-р Венцислав Даскалов, общопрактикуващ лекар: Бронхопневмонии и по-тежки бронхити са най-честите усложнения, настъпващи в следствие на грипа"}
{"url": "http://www.focus-news.net/news/2019/01/28/2617189/ministar-nikolina-angelkova-za-parvi-pat-chuzhdestrannite-turisticheski-poseshteniya-u-nas-preminavat-9-mln-i-nadgrazhdat-rekordnite-niva-ot-predhodnite-dve-godini.html", "text": "Повече от 9.273 млн. са чуждестранните туристически визити в България през 2018 година. Ръстът, който се отчита, е 4.4% спрямо година по-рано. Това сочат данните на Националния статистически институт (НСИ), съобщиха от пресцентъра на  Министерство на туризма .  \r\nПазар номер едно за входящ туризъм през миналата година е Румъния. Посещенията от северната ни съседка са над 1.377 млн. и отчитат нарастване от 20.9%в сравнение с 2017 г. Гърция и Германия са съответно на втора и трета позиция сред топ пазарите. Визитите от Гърция надхвърлят 1.116 млн., а от Германия са повече от 850 хил.  \r\n„За първи път чуждестранните туристически посещения у нас преминават 9 млн. и надграждат рекордните нива от предходните две години. Данните са стимул и отправна точка за още по-активна политика заедно с бизнеса да популяризираме дестинация България\", коментира министърът на туризма Николина Ангелкова.  \r\nЧуждестранните посещения от Турция са повече от 625 хил., като страната се нарежда на 4-то място сред водещите пазари за входящ туризъм у нас. На 5-а позиция е Македония с близо 560 хил. визити, а веднага след нея се подрежда Русия – с над 511 хил. посещения. \r\nПрез 2018 г. пътуванията от Полша надвишават 425 хил., отчитайки нарастване от 7.9%. Пазар Сърбия е на 8-а позиция, достигайки над 421 хил. визити, с ръст от 7%. Посещенията от Великобритания са близо 390 хил., като се увеличават с 15.2% спрямо година по-рано. Украйна е 10-и пазар през миналата година с над 379 хил. визити и ръст от 24.4% спрямо предходната година. Посещенията от редица други страни също отчитат нарастване. Пътуванията от Израел нарастват със 17,3 на сто, тези от Молдова – 11.3%, от Чехия се увеличават с 6%, а от Франция с 3.3%.", "date": "2019.01.28", "title": "Министър Николина Ангелкова: За първи път чуждестранните туристически посещения у нас преминават 9 млн. и надграждат рекордните нива от предходните две години"}
{"url": "http://www.focus-news.net/news/2019/01/28/2617187/shumen-zabolevaemostta-ot-grip-i-ostri-respiratorni-zabolyavaniya-v-oblastta-ostava-v-epidemichni-stoynosti.html", "text": "Нивото на заболелите от грип и остри респираторни заболявания продължава да е в епидемични стойности. Това сочи ежедневното наблюдение на заразната заболеваемост, сочи справка на сайта на  Регионална здравна инспекция . В сила остават разпоредените със заповед на директора на РЗИ – Шумен профилактични и противоепидемични мерки.", "date": "2019.01.28", "title": "Шумен: Заболеваемостта от грип и остри респираторни заболявания в областта остава в епидемични стойности"}
{"url": "http://www.focus-news.net/news/2019/01/28/2617192/burgas-kmetat-na-selo-vresovo-e-otstranen-ot-dlazhnost-zaradi-vlyazla-v-sila-prisada-za-dokumentalno-prestaplenie.html", "text": "Кметът на село Вресово, общ. Руен – Хасан О. е отстранен от длъжност след влязла в сила осъдителна присъда, постановена след сключено споразумение между него и Районна прокуратура – Айтос. Това съобщиха от пресцентъра на  Районна прокуратура – Айтос . Хасан О. е признал вината си за това, че на 24 юли 2017 г. в с. Вресово, общ. Руен, обл. Бургас, в качеството си на кмет на селото, в кръга на службата си и при изпълнение на служебните си задължения (съгласно Закона за нотариусите и  нотариалната дейност, в който е посочено, че в населени места, в които няма нотариус или районен съд и не са общински център – кметът удостоверява подписи на частни документи, които са едностранни актове и не подлежат на вписване, както и верността на преписи и извлечения от документи), съставил официален документ (заверил нотариално - заявление, с което се изразява желание заявителят да прехвърли партидата си от един осигурителен фонд в друг), в който удостоверил неверни обстоятелства, а именно, че подписът в документа на осигуреното лице е положен от жена, което не отговаря на доказателствата по делото. \r\nНа Хасан О. е наложено наказание „пробация“ – „задължителна регистрация по настоящ адрес за срок от една година“ и „безвъзмезден труд в полза на държавата“ за 100 часа в рамките на една календарна година и „задължителни периодични срещи с пробационен служител“ за срок от една година. \r\nНа Хасан О. е наложено и наказание „лишаване от право“ да заема длъжността „Кмет на община“, „Кмет на населено място“ и „Общински съветник“ за срок от 3 години. \r\nСпоразумението, което е одобрено от Районен съд – Айтос, е окончателно и има сила на влязла в законна сила осъдителна присъда. \r\nНа база така постановения съдебен акт, считано от 17 декември 2018 г., Хасан О. е отстранен от длъжността Кмет на село Вресово.", "date": "2019.01.28", "title": "Бургас: Кметът на село Вресово е отстранен от длъжност заради влязла в сила присъда за документално престъпление"}
{"url": "http://www.focus-news.net/news/2019/01/28/2617194/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването „Софийска трибуна“, продукция на Столичната организация на БСП и  Радио „Фокус“ , поставя акцент на политическите настроения след четвъртото заседание на 49-ия Конгрес на БСП, на което партията даде своята заявка за евроизборите. Кои са предизвикателствата пред партията? Казусът Йончева може ли да обедини левицата или пък да отслаби позициите ѝ в политическото пространство? Как стои левицата в София на политическия терен в началото на изборната 2019 година? Коментар на събитията от изминалата седмица ще направят журналистът Красина Кръстева и социологът Димитър Ганев. \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.01.28", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/01/28/2617193/luiza-bazovichka-obshtinsko-predpriyatie-uchenichesko-hranene-kyustendil-strogo-se-sablyudavat-iziskvaniyata-za-zdravoslovnoto-hranene-na-uchenitsite-v-obshtinata.html", "text": "Строго се съблюдават изискванията за здравословното хранене на учениците в Кюстендил. Това каза пред  Радио „Фокус” – Кюстендил  Луиза Бъзовичка, главен технолог в Общинско предприятие „Ученическо хранене” към Община Кюстендил. По думите ѝ здравословното хранене е приоритет в приготвянето на подкрепителните закуски и обедното меню. „Там, където ние отговаряме на производството, правим абсолютно всичко по отношение на изискванията. Продуктите, влагани в обяда и закуските, отговарят на браншовите стандарти или по БДС. Спазваме наредбите, има определени лимити, които децата трябва да приемат при определен режим на хранене. Всичко се пресмята и след това съчетаваме храните, които трябва да бъдат разнообразни”, каза Луиза Бъзовичка. По думите ѝ при храненето се набляга и на пресните плодове и зеленчуци. Седмичното обедно меню се изготвя и се публикува на интернет страницата на Община Кюстендил, разпространява се и във всяко едно от учебните заведения. \r\nВенцеслав ИЛЧЕВ", "date": "2019.01.28", "title": "Луиза Бъзовичка, Общинско предприятие „Ученическо хранене” - Кюстендил: Строго се съблюдават изискванията за здравословното хранене на учениците в общината"}
{"url": "http://www.focus-news.net/news/2019/01/28/2617195/sport-natsionalite-ni-po-voleybol-shte-zapochnat-uchastieto-si-na-evrovoley-2019-s-dvuboy-sreshtu-gartsiya.html", "text": "Националният ни отбор по волейбол ще започне участието си на Евроволей 2019 с двубой срещу Гърция. Срещата от Група „А“ на шампионата ще се проведе на 12-ти септември в Монпелие от 15:15 часа българско време. \r\nНа следващия ден съставът ни ще играе срещу Румъния, на 14-ти септември е срещата България-Португалия, а на 16-ти септември националите ни ще играят срещу домакина Франция. Последният двубой на българите в групата е с Италия, който ще се играе на 17-ти септември.  \r\nЗа следващата фаза на турнира се класират първите четири отбора от всяка група. За първи път шампионатът на Стария континент ще се проведе в 4 държави и с участието на рекорден брой страни - 24. Останалите държави, които ще приемат турнира са Белгия, Словения и Холандия. Финалът в Париж е на 29-ти септември.", "date": "2019.01.28", "title": "Спорт: Националите ни по волейбол ще започнат участието си на Евроволей 2019 с двубой срещу Гърция"}
{"url": "http://www.focus-news.net/news/2019/01/28/2617196/smolyan-obshtinskiyat-savet-shte-provede-parvoto-si-zasedanie-za-godinata-na-30-yanuari.html", "text": "Общински съвет – Смолян ще проведе първото си заседание за годината на 30 януари от 13.00 часа в Сесийната зала на Общината. Това съобщиха от  Община Смолян . В първоначалния дневен ред са включени 22 докладни записки. Сред тях са утвърждаване размера на трудовите възнаграждения на кмета и кметовете на кметства в общината, приемане на план-сметка за разходите по събирането, включително разделно, извозването и обезвреждането в депа или други съоръжения на битови отпадъци, както и за поддържането на чистотата на територии за обществено ползване и определяне на годишния размер на такса битови отпадъци за 2019 г., приемане на проектобюджета на Общината за 2019 година, актуализирана средносрочна бюджетна прогноза за периода 2019 – 2021 г., на постъпленията от местни приходи и на разходите за местна дейност. \r\nНа вниманието на общинските съветници ще бъдат предложени и докладни за приемане на отчет за изпълнение на годишния план на дейностите за подкрепа за личностно развитие на децата и учениците в общината през 2018 година, приемане на годишната програма за приемане на отчета за изпълнението на общинска програма за развитие на туризма за 2018 г. и приемане на общинската програма за развитие на туризма за 2019 г. \r\nОбщинските съветници ще обсъдят наново Решение № 990/17.12.2018 г. на Общински съвет – Смолян, във връзка с приемане за изменение и допълнение на Наредба №3 за определяне размера на местните данъци на територията на община Смолян, както и няколко върнати от областният управител като незаконосъобразни решения, взети на предишното заседание на Общински съвет – Смолян.", "date": "2019.01.28", "title": "Смолян: Общинският съвет ще проведе първото си заседание за годината на 30 януари"}
{"url": "http://www.focus-news.net/news/2019/01/28/2617197/razgrad-s-vodosvet-i-panihida-zapochnaha-sabitiyata-posveteni-na-osvobozhdenieto-na-grada.html", "text": "С празничен водосвет и панихида за загиналите руски войни и български опълченци започнаха събитията, посветени на освобождението на града. Това съобщиха от  Община Разград . Те бяха отслужени от Русенския митрополит Наум и архиерейския наместник отец Георги в храм „Св. Николай Чудотворец“. На панихидата присъстваха и кметът на Община Разград д-р Валентин Василев, председателят на ОбС - Разград Надежда Радославова и зам.-кметът Галина Георгиева. В 11.00 часа се проведе тържествената сесия на Общински съвет - Разград, която откри със слово председателят на ОбС Надежда Радославова, слово за 141-годишнината имаха и кметът д-р Валентин Василев, народният представител Десислава Атанасова, представители на делегации от Слобозия и Кълъраш-Румъния.  \r\nСъветниците единодушно приеха предложенията направени от инициативните комитети да бъдат удостоени с почетното звание проф. д.п.н. Пламен Радев, Здравко Душков и Здравко Занков.  \r\nВ 12.30 часа в Общински културен център 31 кръщелници на кмета д-р Василев, родени на 28 януари и две двойки тризнаци, получиха своите подаръци. Кметът пожела на децата да са все така целеустремени и да следват желанията си. Той се обърна и към родителите с пожелание да се радват по-дълго на децата си, а ако те се реализират извън Разград да знаят, че тук ги чакат винаги родители и близки.  \r\nДесислава Атанасова пожела на рождениците да бъдат все така по детски чисти, обичани, победители и немирници и да станат успелите лидери на България. Всяко дете по традиция получи подарък, а в края на тържеството имаше празнична торта.", "date": "2019.01.28", "title": "Разград: С водосвет и панихида започнаха събитията, посветени на освобождението на града"}
{"url": "http://www.focus-news.net/news/2019/01/28/2617184/montana-obyavyava-se-gripna-epidemiya-na-teritoriyata-na-oblastta.html", "text": "Грипна епидемия се обявява на територията на област Монтана. Това съобщиха за  Агенция „Фокус“  от  РЗИ – Монтана . От 29 януари до 4 февруари ще бъдат преустановени занятията в училищата на територията на област Монтана. В болниците ще се спрат плановите операции. Ще се засили контрола относно спазване на строг режим по отношение приема на болните и използването на защитни средства от страна на медицинския персонал. В амбулаториите за доболнична помощ ще се спре женската и детската консултация и имунизациите. Допълнително трябва да се ограничат и обществените мероприятия с цел избягване на събирането на много хора на едно място и ограничаването на риска от заразяването им с грип. От РЗИ – Монтана посочиха, че от миналата до тази седмица има двукратно увеличаване на броя на заразените. Предполага се, че до три-четири дена ще се достигнат още по-високи стойности на заболяемостта. От РЗИ следят броя на регистрираните болни и ще се  види как се разпространява епидемията. От Регионалната здравна инспекция обясниха, че не е гаранция, че грипната епидемия ще съвпадне с тези цифри, които са посочили като спиране на децата от училище.  \r\nТеодора ПАТРОНОВА", "date": "2019.01.28", "title": "Монтана: Обявява се грипна епидемия на територията на областта"}
{"url": "http://www.focus-news.net/news/2019/01/28/2617201/blagoevgrad-zapochva-vazstanovyavane-na-voenni-pametnitsi-v-obshtina-petrich.html", "text": "Средствата за възстановяване и ремонт се отпускат целево от Министерство на отбраната. В община Петрич такива се осигуриха за ремонтиране на Военен паметник чешма на 7-ма Рилска дивизия в село Кромидово. За целта Министерство на отбраната отпусна 3 хил. лв. , а от бюджета на Община Петрич допълнително 2 хил. лв. За още един военен паметник в петричко се осигуряват средства от Министерство на отбраната. Това е паметникът на 11-та Македонска пехотна дивизия над село Габрене, за чието възстановяване ще бъдат насочени 6 хил. лв. от Министерството. Дивизията участва в боевете по време на Дойранската епопея през 1918 г., където водеща е фигурата на ген. Владимир Вазов. Паметникът е разрушен от гръцки войски на 17 август 1926 година. Изготвена е и необходимата документация за възстановяване и изграждане на мемориал „Българско военно гробище - 1944” в района на Гробищен парк-Петрич. Процедурата е съгласувана с Министерство на отбраната. Проектът предвижда оформяне на паметно място в района на Гробищен парк - Петрич. 10 хил. лв. са отпуснати за целта от Министерство на отбраната, 10 хил. лв. ще заложи Община Петрич в бюджет 2019 г. Преди две години Общината се зае и с поддържането на района около Военен паметник „Дрангова чешма”. Монументът е изграден в памет на войниците от 5-и пехотен полк на 11-а Македонска дивизия и осветен под ръководството на полк. Борис Дрангов на 16 април 1916 г. Община Петрич облагороди прилежащото пространство и при бюст-паметника на полк. Борис Дрангов.", "date": "2019.01.28", "title": "Благоевград: Започва възстановяване на военни паметници в община Петрич"}
{"url": "http://www.focus-news.net/news/2019/01/28/2617200/sofiya-predsedatelyat-na-komisiyata-po-obshtestven-red-i-sigurnost-kam-stolichen-obshtinski-savet-ivan-iliev-svika-sreshta-za-razyasnyavane-na-naredbata-za-obshtestveniya-red.html", "text": "Председателят на комисията по обществен ред и сигурност към Столичен общински съвет Иван Илиев свика среща с представители на СДВР и скейтборд организациите с цел уточняването правилата за прилагане на новата Наредба за обществения ред на територията на Столична община. Това съобщиха от  Столичния общински съвет . Повод за нея бяха оплаквания на скейтбордисти за неправомерно съставени им актове. \r\nПо време на разговорите председателят на комисията отново заяви, че нормативният документ не забранява карането на скейтборд. Текстовете ограничават единствено каскадите върху определени елементи от инфраструктурата, а именно парапети, огради, пейки, бордове на фонтани, оборудване и съоръжения на детски площадки, с цел осигуряване на безопасност. „Не може да се ползва наредбата за писане на актове“, подчерта Иван Илиев. Той апелира ръководството на СДВР да вземе мерки за правилното прилагане на наредбата. Георги Хаджиев и Антон Златанов поеха ангажимент да изготвят практически указания и да запознаят с тях своите оперативни служители. Те поясниха, че във всички случаи до момента полицията е реагирала на подадени сигнали от граждани. \r\nНа срещата бяха изслушани представители на бизнеса в подлеза на НДК, които изказаха възмущение от поведението на скейтърите и щетите, нанесени върху общинската и частната собственост. \r\nБяха изслушани и представители на скейт организациите – Делян Стефанов от София Скейт Сити, заяви, че са предупреждавали още по време на обсъжданията на наредбата, за възможността текстовете да бъдат тълкувани неточно. \r\nПредседателят на комисията Иван Илиев посочи, че през пролетта ще организира нова среща, на която да се анализира как след направените указания наредбата се прилага от служителите на СДВР, за да могат скейтърите да карат през най-активния си сезон без да бъдат притеснявани. \r\nПо време на комисията стана ясно, че продължават разговорите между представителите на скейт организациите и гл. архитект на София Здравко Здравков за изграждането на скейт площадки и паркове. Набелязани са три възможности – в Северния парк, в Княжеската градина и Южен парк – 2 (при Музея за Земята и хората).", "date": "2019.01.28", "title": "София: Председателят на комисията по обществен ред и сигурност към Столичен общински съвет Иван Илиев свика среща за разясняване на наредбата за обществения ред"}
{"url": "http://www.focus-news.net/news/2019/01/28/2617198/zam-ministar-zornitsa-rusinova-noviyat-sotsialen-zakon-predvizhda-novo-planirane-na-sotsialnite-uslugi-po-dobri-spetsialisti-i-novo-finansirane.html", "text": "Новият социален закон предвижда ново планиране на социалните услуги, по-добри специалисти и ново финансиране. Това съобщи пред журналисти във Велико Търново зам.-министърът на труда и социалната политика Зорница Русинова, предаде репортер на  Радио „Фокус“ – Велико Търново . Русинова уточни, че се очаква документът да мине на второ четене в парламента до края на месеца. По думите ѝ той създава предпоставка за истински реформи в сферата. „Първо правим разлика между това какво представлява социално подпомагане и кой има нужда от него.  Тоест кога държавата да компенсира доходите на хората, които имат нужда или нямат възможност сами да изкарват високи доходи или социалните услуги, които подкрепят човек да бъде интегриран в обществото ни. Ще бъде променен и начинът, по който ще се планират социалните услуги. Към момента има 47 населени места в България, където държавата не плаща на доставчици на социални услуги, тоест това са т. нар. бели петна за нас. С планирането на общинско ниво на потребностите и след това на националната карта на социалните услуги, няма да остане населено място в България, където ако има потребност от определена услуга, тя няма да бъде задоволена“, обясни още зам.-министърът. Тя уточни, че ще се промени и начина на финансиране. Вече няма да се отделят пари за центрове и домове, а за конкретни комбинации от дейности, за да се подкрепят повече хора. „Другата важна промяна в Закона е начинът, по който гледаме на кадрите в социалната сфера – с отделна Наредба, която ще регламентира изискванията за професионална квалификация. Очакванията на всяка една услуга да бъде по-качествена зависи от хората, които работят с нея“, добави министър Русинова. За пръв път предстои и въвеждането на нови услуги – асистентската грижа, заместваща грижа и регламентиране на по-високо качество. \r\nЗа тази година бюджетът на социални услуги е 264 млн. лв. \r\nЛуиза ТРАНЧЕВА", "date": "2019.01.28", "title": "Зам.-министър Зорница Русинова: Новият социален закон предвижда ново планиране на социалните услуги, по-добри специалисти и ново финансиране"}
{"url": "http://www.focus-news.net/news/2019/01/28/2617204/haskovo-2-500-kutii-kontrabandni-tsigari-sa-otkriti-pri-proverka-na-lek-avtomobil-na-gkpp-kapitan-petko-voyvoda.html", "text": "2 500 кутии контрабандни цигари са открити при проверка на лек автомобил на ГКПП „Капитан Петко войвода“. Това съобщи  говорителят на ГД „Гранична полиция“  Лора Любенова. Проверката е осъществена на 27 януари в 19.30 часа. Лек автомобил „Шкода Октавия“ с гръцка регистрация, управляван от 40-годишен гръцки гражданин, пристигнал за влизане в страната на ГКПП „Капитан Петко войвода“. Граничните полицаи отклонили колата за допълнителна проверка. Тя е извършена съвместно с митнически служители. В специално пригоден тайник са открити недекларирани 2 500 кутии цигари без акцизен бандерол. Шофьорът е задържан в ГПУ – Свиленград. Уведомена е районната прокуратура. Работата по случая продължава.", "date": "2019.01.28", "title": "Хасково: 2 500 кутии контрабандни цигари са открити при проверка на лек автомобил на ГКПП „Капитан Петко войвода“"}
{"url": "http://www.focus-news.net/news/2019/01/28/2617205/sofiya-mazh-e-s-opasnost-za-zhivota-sled-katastrofa-na-bul-tsarigradsko-shose.html", "text": "Мъж е с опасност за живота след катастрофа между два автомобила на бул. „Цариградско шосе“. Това съобщиха за  Агенция „Фокус“   от  СДВР . При произшествието леко е пострадал още един човек. Причините за инцидента се изясняват.  \r\nТеодора ПАТРОНОВА", "date": "2019.01.28", "title": "София: Мъж е с опасност за живота след катастрофа на бул. „Цариградско шосе“"}
{"url": "http://www.focus-news.net/news/2019/01/28/2617203/dnsk-proveryava-stroitelstvoto-na-obekt-v-kk-sv-sv-konstantin-i-elena.html", "text": "От петък – 25 януари, Регионална дирекция Национален строителен контрол – Варна проверява строителството на нов обект в к.к. „Св. Св. Константин и Елена“, съобщиха от  пресцентъра на Министерството на регионалното развитие и благоустройството.  Началникът на ДНСК арх. Иван Несторов ще инспектира на място обекта и ще обобщи резултатите на брифинг в сряда – 30 януари, от 11.00 часа в сградата на РДНСК – Североизточен район - гр. Варна (бул. „Цар Освободител“ № 76Г).  \r\nМеждувременно днес започна проверката, която РДНСК - Бургас прави на издадените документи за строеж в района на къмпингите „Арапя“, „Градина“ и „Алепу“ от общините Царево и Созопол. Арх. Несторов ще обобщи резултатите от нея в петък – 1 февруари. Брифингът ще се състои от 11.00 часа в сградата на РДНСК - Югоизточен район - гр. Бургас (бул. „Стефан Стамболов“ № 120).", "date": "2019.01.28", "title": "ДНСК проверява строителството на обект в к.к. „Св. Св. Константин и Елена“"}
{"url": "http://www.focus-news.net/news/2019/01/28/2617206/burgas-zapochva-vazstanovyavaneto-na-chasovnika-na-ul-aleksandrovska.html", "text": "Първите стъпки за възстановяването на Часовника на ул. „Александровска“ ще бъдат направени на 29 януари, когато стартира ремонтът на един от най-популярните символи на града. Това съобщиха от пресцентъра на  Общината . В 10.30 часа екип от специалисти с помощта на техника ще започне демонтаж на стария механизъм, който е морално остарял и повреден. Подмяната му с нов ще даде възможност на Часовника да работи още дълги години, за да изпълнява функцията си на важен елемент от градската архитектура. Реконструкцията е планирана така, че Часовникът да запази познатия си образ с тройния циферблат. Поправките ще засегнат само скритите под кутията части. Старият механизъм обаче ще продължи „да живее“, но вече като част от експозицията на Историческия музей в града. По този начин ще се съхрани споменът за една от любопитните истории на Бургас, когато няколко ентусиазирани негови граждани се заемат със задачата да закупят от чужбина градски часовник, за да може морският град да има модерен за времето си европейски облик. Безспорно най-голямата заслуга за опазването на този градски символ има Стефан Николов. След като Часовникът е бил свален от мястото си и дълги години събира прах в тъмни помещения, той го реставрира и връща отново на главната улица. Освен основният ремонт на градския символ, Община Бургас ще извърши и облагородяване на пространството около него. Така миналото на града ще продължи да живее като част от модерната градска среда, придавайки артистичен и модерен вид на Бургас.", "date": "2019.01.28", "title": "Бургас: Започва възстановяването на Часовника на ул. „Александровска“"}
{"url": "http://www.focus-news.net/news/2019/01/28/2617199/mvnr-na-rusiya-moskva-i-teheran-sa-gotovi-da-pomognat-za-postigane-na-rabirane-mezhdu-polititsite-vav-venetsuela.html", "text": "В рамките на телефонен разговор министрите на външните работи на Руската федерация и на Иран – Сергей Лавров и Мохамад Джавад Зариф – са декларирали готовността на двете страни да съдействат за постигането на взаимно разбиране между политическите сили във Венецуела. Това се казва в съобщение от МВнР в Москва, предава  TACC . \r\n„Ръководителите на двете външнополитически ведомства са обсъдили ситуацията във Венецуела. Подчертана е готовността да се допринесе за постигането на взаимно разбиране между отговорните политически сили на Венецуела в интерес на гарантирането на вътрешен мир, бързо решаване на настоящите социално-икономически задачи“, информират от руското външнополитическо ведомство.  \r\nМинистрите са обменили мнения и по редица въпроси за руско-иранското сътрудничество. Разговорът е проведен по инициатива на Иран, подчертава агенцията. Тереза Герова", "date": "2019.01.28", "title": "МВнР на Русия: Москва и Техеран са готови да помогнат за постигане на разбиране между политиците във Венецуела"}
{"url": "http://www.focus-news.net/news/2019/01/28/2617211/lovech-zadarzhan-e-57-godishen-mazh-uchastval-v-telefonni-izmami-v-troyan.html", "text": "Задържан е 57-годишен мъж, участвал в телефонна измама в Троян. Това съобщиха от  ОДМВР – Ловеч . На 25 януари в рамките на часове две жени от Троян, на възраст 80 и 77 години са били измамени от непознати по телефона. По известния сценарии на стационарните телефоните на жените се е обадил непознат мъж, който се е представил за полицай и е поискал за нуждите на разследване срещу телефонни измамници да му бъдат предоставени всички налични пари и ценности. По тази схема 80-годишната жена е предоставила на непознат мъж сумата от 640 лева, поставени в кутия от шоколадови бонбони, а 5 часа по-късно другата потърпевша е сложила 390 лева в найлонова торбичка. 57-годишния ловчанлия е задържан от служители на РУ Троян в момент на вземане на изхвърлената през терасата чанта с 390 лева от втората потърпевша и е разпознат от жената, която му е дала първата сума пари. По случая са образувани две досъдебни производства, а мъжът е задържан в РУ Троян. Работата по случая продължава.", "date": "2019.01.28", "title": "Ловеч: Задържан е 57-годишен мъж, участвал в телефонни измами в Троян"}
{"url": "http://www.focus-news.net/news/2019/01/28/2617207/neli-petkova-obshtina-kyustendil-priemat-v-parvi-klas-v-uchilishtata-na-teritoriyata-na-obshtinata-se-osashtestvyava-po-obshti-za-vsichki-kriterii.html", "text": "Приемът в първи клас в училищата на територията на община Кюстендил се осъществява по общи за всички критерии. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Общината. Дейностите по приема са записани в наредба, съгласно която до 31 януари Община Кюстендил трябва да изготви списък на децата, които следва да постъпят в първи клас, и да го изпрати на действащите учебни заведения. До 30 март трябва да бъде изготвен и одобрен график на дейностите за прием на ученици в 1-ви клас, това е и датата, до която директорът на всяко училище трябва да изготви и съответният план-прием. През месец април ще започне и записването на първокласниците. В наредбата за прием на ученици в първи клас са определени критерии, чрез които се извършва класирането на децата. Системата не е точкова, а водещият критерии е близостта на училището до постоянния или настоящия адрес на детето. Сред останалите критерии е този, при който в училището вече се обучава друго дете от семейството. С предимство се ползват децата с трайни увреждания над 50%, дете с двама починали родители, както и деца, завършили подготвителна група в избраното училище. \r\nВенцеслав ИЛЧЕВ", "date": "2019.01.28", "title": "Нели Петкова, Община Кюстендил: Приемът в първи клас в училищата на територията на общината се осъществява по общи за всички критерии"}
{"url": "http://www.focus-news.net/news/2019/01/28/2617209/burgas-okrazhnata-prokuratura-predade-na-sad-mazh-obvinen-za-ubiystvoto-na-priyatelka-si-v-aytos.html", "text": "Окръжна прокуратура – Бургас предаде на съд Теньо Е., обвинен за убийството на своята приятелка, като смъртта е причинена с особена жестокост и по особено мъчителен за жертвата начин. Това съобщиха от пресцентъра на  Окръжна прокуратура – Бургас . Обвинението е повдигнато за това, че на 16 юни 2018 г. в град Айтос, обл. Бургас, в дом на ул.„Хаджи Димитър“ умишлено е убил Ивета Т. с особена жестокост и по начин особено мъчителен за нея, чрез нанасяне на множество силни удари с ръце (юмруци) и ритници в областта на главата, като ѝ причинил черепно-мозъчна травма, довела да тежък мозъчен оток с вклиняване на ниско разположени мозъчни структури в големия тилен отвор, в следствие на което жената е починала (няколко часа по-късно в болницата), като деянието е извършено при условията на опасен рецидив. \r\nОкръжен съд – Бургас е насрочил заседанието си за 30 януари 2019 г.", "date": "2019.01.28", "title": "Бургас: Окръжната прокуратура предаде на съд мъж, обвинен за убийството на приятелка си в Айтос"}
{"url": "http://www.focus-news.net/news/2019/01/28/2617186/smolyan-ogranicheno-e-dvizhenieto-po-republikanskite-patishta-v-obshtina-dospat-za-tezhkotovarni-avtomobili-nad-12-t.html", "text": "Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета, поради лоши метеорологични условия. Това съобщиха от  пресцентъра на Агенция \"Пътна инфраструктура\" .  Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.01.28", "title": "Смолян: Ограничено e движението по републиканските пътища в община Доспат за тежкотоварни автомобили над 12 т"}
{"url": "http://www.focus-news.net/news/2019/01/28/2617210/kathimerini-fermeri-blokiraha-edna-ot-magistralite-v-tsentralna-gartsiya.html", "text": "Стотици фермери са паркирали своите трактори по едната лента на националната магистрала Атина-Солун в Централна Гърция, с което сигнализираха за началото на последния кръг от протести, съобщава електронното издание на водещия атински ежедневник  Kathimerini .  \r\nОчаква се блокада придобие по-големи мащаби, тъй като се очаква присъединяването на още земеделски производители. През следващите седмици и дни отделните блокади ще бъдат организирани също в Северна Гърция, на Пелопонес и вероятно на остров Крит.  \r\nПодобни протести се превърнаха в почти ежегодно събитие и в миналото доведоха до проблеми във вноса и износа, както и доставката на селскостопански продукти на местния пазар. Организаторите на протестите предадоха списък с искания и заплашиха да разширят действията си, ако не бъдат разгледани от правителството. \r\nТе включват определяне на минимална цена за техните продукти, по-ниски производствени разходи чрез намаляване на цената на електроенергията и премахване на данъка върху добавената стойност, по-високи пенсии, по-ниски вноски за социално осигуряване, повече помощи за природни бедствия, защита от кредитори и други подобни мерки. Тереза Герова", "date": "2019.01.28", "title": "Kathimerini: Фермери блокираха една от магистралите в Централна Гърция"}
{"url": "http://www.focus-news.net/news/2019/01/28/2617215/varna-zhena-e-blasnata-na-peshehodna-pateka-na-bul-hristo-smirnenski.html", "text": "Жена е блъсната на пешеходна пътека на бул. „Христо Смирненски“ в близост до търговски център. Това съобщиха за  Радио „Фокус“ - Варна  от  „Пътна полиция“. По данни на дежурния диспечер, пострадалата е откарана с линейка към Спешен център. Към момента все още няма информация за здравословното ѝ състояние. Движението в района на търговския център е затруднено", "date": "2019.01.28", "title": "Варна: Жена е блъсната на пешеходна пътека на бул. „Христо Смирненски“"}
{"url": "http://www.focus-news.net/news/2019/01/28/2617213/kardzhali-arestuvan-e-28-godishen-mazh-darzhal-v-plen-26-godishna-zhena.html", "text": "Арестуван е 28-годишен мъж, държал в плен 26-годишна жена. Това съобщиха от  ОДМВР – Кърджали . Мъжът е задържан на 26 януари в 21.50 часа след подаден сигнал, че върху жертвата е упражнено насилие. Образувано е досъдебно производство. С постановление на Районната прокуратура в Кърджали задържаният е преведен в сектор „Арести“ на РС „Изпълнение на наказанията“. Работата по случая продължават сектор „Криминална полиция“ и разследващ полицай под наблюдението на прокурор.", "date": "2019.01.28", "title": "Кърджали: Арестуван е 28-годишен мъж, държал в плен 26-годишна жена"}
{"url": "http://www.focus-news.net/news/2019/01/28/2617212/nikolay-kirov-sayuz-na-zarnoproizvoditelite-burgas-prez-esenta-nyamashe-dazhdove-i-mnogo-ot-posevite-ne-poniknaha.html", "text": "Трудно е да се каже какво е състоянието на посевите към момента, защото през есента нямаше дъждове и много от посевите не поникнаха или поникнаха шарено. Това каза за  Радио „Фокус“ - Бургас  Николай Киров, председател на Съюза на зърнопроизводителите в Бургас. „Тъй като сега през зимата няма сняг, който да ги предпази, някои от тези, се получиха измръзвания при някои, които поникнаха по-късно“, каза още зърнопроизводителят. Според Киров други посеви никнат сега. „Най-точно за състоянието на посевите ще можем кажем в началото на март. Като започне вегетацията, като има продължително време и положителни температури и посевите започват да се развиват“, заяви той. Според Киров към момента някой от тях жълтеят, други кафенеят от стреса и от замръза, който са получили, когато е било студено. „Липсата на сняг е неблагоприятна за посевите, тъй когато температурите са под нулата, няма какво да ги предпази и се получава редуциране от замръзване“, обясни зърнопроизводителят. „Всичко е поникнало - ечемик, пшеница, рапица. Тези, които не са успели, никнат сега. Но въпросът е какво ще се задържи, ако времето се остане добро и има влага ще очакваме да се оправят посевите“, каза още той. Киров добави, че са притеснени за това какво ще се случи, но според прогнозата за времето през следващите 10 дни се очакват положителни температури, което ще даде живот на посевите и ще спомогне за стабилизиране на положението. \r\nДеница ДИМИТРОВА", "date": "2019.01.28", "title": "Николай Киров, Съюз на зърнопроизводителите - Бургас: През есента нямаше дъждове и много от посевите не поникнаха"}
{"url": "http://www.focus-news.net/news/2019/01/28/2617218/stara-zagora-izvarshvat-se-proverki-za-dokumenti-na-domashnite-kucheta-srokat-za-zaplashtane-na-taksata-za-lyubimtsi-e-do-31-mart.html", "text": "До 31 март е срокът за заплащане на таксата за домашно куче в Стара Загора. Това съобщиха от пресцентъра на  Общината . Размерът на таксата е 24 лева, а събраните средства отиват за дейности за намаляване на популацията на бездомните животни в общината.  \r\nВ тримесечен срок от датата на придобиване на куче собственикът е необходимо да подаде декларация в Общината по постоянен адрес - седалище за регистрация, за което се издава административен паспорт по образец. При невнесена такса се начислява лихва. При промяна на декларираните обстоятелства (продажба, смърт или промяна на местоживеене), собственикът е длъжен в 14-дневен срок да уведоми за това, като подава нова декларация.  \r\nЗа любимец, който има поставен микрочип, не се дължи налог през първата година от регистрирането му. Такса не дължат още – кастрираните, ловните, помощните, служебните (в организации на бюджетна издръжка), както и кучетата, използвани от БЧК. Освобождаването се отразява в административния паспорт. Собствениците на домашни любимци е редно да носят документа за заплатената такса и регистрацията на животното, когато го разхождат, казват инспекторите, които проверяват местата за разходки на четириноги.  \r\nОт Общината напомнят, че е забранено малолетни деца да разхождат кучета от едри породи. Поводът му трябва да не е по-дълъг от 2 метра, а при агресивно животно – намордникът е задължителен. Ангажимент на стопаните е още и да почистват след дефекация на любимеца си.  \r\nОт инспектората подчертават, че не се допуска разходка на домашни кучета в дворовете на детски ясли, градини, спортни площадки и училища, както и на здравни заведения и заведения за социални грижи. Нарушителите биват санкционирани, а глобите са от 20 до 1000 лева, в зависимост от констатираното нарушение. Зачестяват проверките по сигнали на граждани за недобросъвестно отношение към компаньони и неспазване на приетите административни разпоредби.  \r\nЗа качествена отмора и игра на домашните любимци са обособени специални градинки, в които те могат да тичат свободно. Такива има във всички квартали на Стара Загора, както и в големите паркове.", "date": "2019.01.28", "title": "Стара Загора: Извършват се проверки за документи на домашните кучета, срокът за заплащане на таксата за любимци е до 31 март"}
{"url": "http://www.focus-news.net/news/2019/01/28/2617219/ivan-totev-kmet-na-plovdiv-prevozvachite-ot-obshtinata-iskat-uvelichenie-na-subsidiite-s-36-mln-leva.html", "text": "Превозвачите искат от Общината увеличение на субсидиите с 3.6 млн. лева. Това съобщи на пресконференция кметът на Пловдив Иван Тотев, предаде репортер на  Радио „Фокус” - Пловдив . Според кмета Тотев преди гласуването на бюджета, което е на 30 януари, две от общинските комисии ще заседават и ще разгледат това предложение. Той добави, че то идва на базата на претърпените загуби. „Утре ще заседават комисията по транспорт и комисията по бюджет, за да разгледат предложението за компенсациите, на базата на загубите, които са претърпели превозвачите, според техните документи”, каза кметът. По думите му чак след това ще бъде направено предложение до Общинския съвет, за да може тяхното предложение да намери отражение върху общата бюджетна рамка. „Има вероятност Общинският съвет да не одобри това предложение”, каза още кметът. По думите му Общината ще може едва през март или април да вземе становище на базата на анализ. „Политиката ни е да не се увеличават цени на карти и билети и да продължим да поддържаме един от най-евтините билети за градски транспорт от 1 лев”, каза още Иван Тотев.  \r\nСпоред него в Пловдив ще бъдат пуснати и електронни карти за транспорт, които за цял ден ще струват 4 лева. Тотев посочи, че Общината ще се стреми да продължи да поддържа най-евтини цени на транспорта и да не увеличава цените на билети и карти.  \r\n„Във връзка с искането на превозвачите за увеличение на компенсациите трябва да се намери „златното сечение”, за да не се стига до увеличение на цените на билетите и картите\", каза още кметът Тотев. \r\nЦветана ТОНЧЕВА", "date": "2019.01.28", "title": "Иван Тотев, кмет на Пловдив: Превозвачите от общината искат увеличение на субсидиите с 3.6 млн. лева"}
{"url": "http://www.focus-news.net/news/2019/01/28/2617208/veliko-tarnovo-uvelichava-se-broyat-na-zabolelite-ot-grip-i-ostri-respiratorni-zabolyavaniya-v-oblastta.html", "text": "Увеличава се броят на заболелите от грип и остри респираторни заболявания в областта. Това съобщиха за  Радио „Фокус“ – Велико Търново  от Регионалната здравна инспекция в града. Средната заболеваемост за предходната седмица (21 - 27 януари) е била 135.21 на 10 000 човека, при 247.34 на 10 000 за страната. За сравнение в средата на месеца заболелите бяха 82.87 на 10 000 души, при средно за страната 201.59. \r\nПо-рано днес от Спешния център в Горна Оряховица алармираха, че никъде в областта няма разкрити т.нар. „грипни кабинети“, които да приемат пациенти с подобни оплаквания. Според д-р Валентина Пашова, ръководител на ЦСМП в железничарския град това носи рискове за лекарите. „Те също се разболяват и няма как да помагат на пациентите си, защото отсъстват. Персоналът навсякъде е недостатъчен, което не е проблем само при нас. Трябва да се помисли и в тази насока“, апелира още д-р Пашова. \r\nЛуиза ТРАНЧЕВА", "date": "2019.01.28", "title": "Велико Търново: Увеличава се броят на заболелите от грип и остри респираторни заболявания в областта"}
{"url": "http://www.focus-news.net/news/2019/01/28/2617202/middle-east-monitor-nad-600-amerikanski-voynitsi-sa-pristignali-v-siriya-za-da-garantirat-izteglyaneto-na-silite-na-sasht.html", "text": "Повече от 600 американски войници са пристигнали в Сирия, за да гарантират защита при изтеглянето на контингента на САЩ от близкоизточната страна, става ясно от съобщение на официалната интернет страница на организацията  Middle East Monitor .  \r\nИзточници, пожелали анонимност, разкриват, че допълнителните американски войски са пристигнали в американските въздушни бази в Хараб Иск и Сарин в източната част на Сирия. Именно те ще бъдат използвани като основни центрове за евакуация в случай на изтегляне. Длъжностно лице в Пентагона отказа да коментира броя на изпратените войски или местоназначението им от съображения за сигурност.  \r\nМиналия месец американският президент Доналд Тръмп обяви оттеглянето на 2000 американски военни от Сирия. Решението за изтегляне бе обявено в телефонен разговор с турския президент Реджеп Тайип Ердоган, в който двамата лидери се споразумяха за необходимостта от по-ефективна координация по отношение на разрушената от гражданската война страна.  . Тереза Герова", "date": "2019.01.28", "title": "Middle East Monitor: Над 600 американски войници са пристигнали в Сирия, за да гарантират изтеглянето на силите на САЩ"}
{"url": "http://www.focus-news.net/news/2019/01/28/2617191/ministerstvo-na-zdraveopazvaneto-rzi-haskovo-udalzhava-sroka-na-protivoepidemichnite-merki-na-teritoriyata-na-oblastta.html", "text": "От 28 януари РЗИ-Враца обявява грипна епидемия на територията на област Враца. От утре, 29 януари, РЗИ-Монтана обявява грипна епидемия на територията на област Монтана. Учебните занятия в училищата в областта се преустановяват за периода от 29 януари 2019 г. до 4 февруари 2019 г. Това съобщиха от  пресцентъра на Министерството на здравеопазването.  Информацията относно грипната обстановка в страната е актуална към 15.00 часа. До второ нареждане в област Враца и област Монтана се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  \r\nРЗИ-Хасково удължава срока на предписаните противоепидемични мерки на територията на област Хасково до 30 януари 2019 г. Учебните занятия в областта се преустановяват до 30 януари 2019г. включително.  \r\nНа заседание на Регионалната комисия за борба с грипа и ОРЗ РЗИ-Ямбол е взело решение за удължаване на грипната епидемия на територията на област Ямбол. Противоепидемичните мерки остават в сила. Поради спадане на заболяемостта в тази възрастова група, е взето решение за възстановяване на учебната дейност, считано от 29 януари 2019 г.  \r\nКъм днешна дата грипна епидемия е обявена на територията на следните области: Благоевград, Бургас, Варна, Велико Търново, Видин, Враца, Добрич, Кърджали, Кюстендил, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Хасково, Шумен, Ямбол, както и на територията на община Луковит.", "date": "2019.01.28", "title": "Министерство на здравеопазването: РЗИ-Хасково удължава срока на противоепидемичните мерки на територията на областта"}
{"url": "http://www.focus-news.net/news/2019/01/28/2617222/vidin-rayonnata-zdravnoosiguritelna-kasa-izplati-iztsyalo-sredstvata-na-lechebnite-zavedeniya-ot-oblastta-za-izvarshenata-ot-tyah-deynost-prez-mesets-dekemvri-2018-g.html", "text": "Районната здравноосигурителна каса изплати изцяло средствата на лечебните заведения от областта за извършената от тях дейност през месец декември 2018 г. Това каза за  Радио „Фокус“ – Видин  Десислва Петрова, главен експерт в касата. РЗОК - Видин преведе дължимите суми за здравноосигурителни плащания на двете многопрофилни болници за активно лечение на територията на област Видин в общ размер на 746 310 лв. С този превод на средства болниците в областта получават всичко дължимо, отчетено и одобрено за заплащане със средства от обществения здравноосигурителен фонд, за лечението на здравноосигурени пациенти. \r\nПреведените средства на общопрактикуващите лекари са в размер на 220 943 лв. За оказана специализирана медицинска помощ на медицинските центрове, самостоятелните лекарски практики за специализирана извънболнична помощ и медико-денталните центрове са изплатени 227 373 лв. Преведената сума за медико-диагностична дейност е 48 597 лв. За оказана дентална помощ от стоматологичния пакет, предвиден за заплащане от Националната здравноосигурителна каса, на зъболекарите и медико-денталните центрове в област Видин са преведени 285 143 лв. \r\nАнна ЛОЗАНОВА", "date": "2019.01.28", "title": "Видин: Районната здравноосигурителна каса изплати изцяло средствата на лечебните заведения от областта за извършената от тях дейност през месец декември 2018 г."}
{"url": "http://www.focus-news.net/news/2019/01/28/2617223/sofiya-dva-avtomobila-sa-se-udarili-na-bul-cherni-vrah-dvama-dushi-sa-postradali.html", "text": "Два автомобила са се ударили на бул. „Черни връх“. Това съобщиха за  Агенция „Фокус“  от  МВР . Катастрофата е станала малко след 13.00 часа. При завъртането след удара двата автомобила са ударили и две паркирани коли. Двама души са прегледани, но не са пострадали тежко. Изяснява се причината за инцидента.  \r\nТеодора ПАТРОНОВА", "date": "2019.01.28", "title": "София: Два автомобила са се ударили на бул. „Черни връх“, двама души са пострадали"}
{"url": "http://www.focus-news.net/news/2019/01/28/2617224/veliko-tarnovo-uchebnite-zavedeniya-ot-oblastta-iskat-razkrivane-na-17-novi-profesii-za-uchebnata-20192020-godina.html", "text": "Учебните заведения от областта искат разкриване на 17 нови професии за учебната 2019/2020 година. Това стана ясно по време на заседание на Постоянната комисия по заетостта към Областния съвет за развитие, предаде репортер на  Радио „Фокус“ – Велико Търново . Инж. Розалия Личева, началник на Регионалното управление по образование съобщи, че сред заявките попадат искането за лаборант, подадено от Хуманитарната гимназия във Велико Търново, за служител в съдебна администрация от Старопрестолната гимназия по икономика, за ръководител – движение по жп транспорт в Горна Оряховица и деловодител в Обединеното училище в Джулюница. Единственото училище в областта, което иска да разкрие профил „Обществени науки“, е Средно училище „Вела Благоева“ във Велико Търново. \r\nСедмокласниците, на които предстои да завършат основно образование и да кандидатстват, са 1 751. Броят им е с 34 по-малко, в сравнение с предходната година, когато са били 1 785. Заявените до момента паралелки са 81. Сред тях 17 са профилирани, а останалите 64 - професионални. Броят на защитените професии, които предстои да усетят липса на кадри в следващите 5 години, е 21. Сред тях са включени изпълнител на термални процедури в ХГ „Св. св. Кирил и Методий“, техник по автоматизация в СУ „Владимир Комаров“, спедитор логистик в ПГ по електроника, полиграфист в Горна Оряховица и Павликени, машинен монтьор в ПГ по механизация на селското стопанство в  Златарица. \r\nДуална форма на обучение ще се прилага в няколко образователни институции, като класовете са общо 10. \r\nЛуиза ТРАНЧЕВА", "date": "2019.01.28", "title": "Велико Търново: Учебните заведения от областта искат разкриване на 17 нови професии за учебната 2019/2020 година"}
{"url": "http://www.focus-news.net/news/2019/01/28/2617214/d-r-ventsislav-daskalov-obshtopraktikuvasht-lekar-sledvashtata-gripna-valna-nay-veroyatno-shte-bade-prez-mesets-mart.html", "text": "Следващата грипна вълна най-вероятно ще бъде през месец март. Това каза за  Радио „Фокус“ – Пирин  общопрактикуващият лекар д-р Венцислав Даскалов. „В моята практика не мога да твърдя, че има много висок брой боледуващи от грип. Не изключвам възможността голям брой от пациентите да изчакват пасивно вкъщи преди да се обърнат към лекар. Все пак бих казал, че средният брой на пациентите с типични за грип оплаквания не надвишава целия фонд за заболяването, който традиционно имаме през зимния сезон\", добави той. По думите му обикновено пиковите моменти са през декември. „Така беше и тази година, както и март – това предстои да видим дали ще се случи“, каза още д-р Даскалов. Той добави, че в момента случаите не са повече от тези през декември, но и при него се появяват някои пациенти, които вече имат развити усложнения. \r\nЛивия НИНОВА", "date": "2019.01.28", "title": "Д-р Венцислав Даскалов, общопрактикуващ лекар: Следващата грипна вълна най-вероятно ще бъде през месец март"}
{"url": "http://www.focus-news.net/news/2019/01/28/2617227/", "text": "Словенският премиер Марян Шарац прие оставката на министъра на културата Деян Пресичек, обвинен в злоупотреба. Това е втората министерска смяна за по-малко от четири месеца от началото на работата на неговото малцинствено коалиционно правителство, информира македонската агенция  Макфакс . \r\nВ неделя министърът е изпратил писмо до министър-председателя две седмици след избухването на афера, в който той е заподозрян в тормоз върху длъжностни лица в министерството. \r\nСлучаят с лошото отношение на министъра към служителите се твърди, че е завършил със самоубийство на един от служителите, което Пресичек отрече. \r\nВ кратко изявление пред медиите Шарац заяви, че Пресичек като министър е направил някои положителни стъпки в министерството, за които той благодари, но приема оставката му, тъй като не може да се подмине факта, че междуличностните отношения в Министерството на културата са обезпокоителни и че настоящият ръководен екип вече е неефективен.  Юлиян Марков", "date": "2019.01.28", "title": "Макфакс: Словенският министър на културата подаде оставка заради обвинения в тормоз"}
{"url": "http://www.focus-news.net/news/2019/01/28/2617216/vidin-udalzhava-se-gripnata-vakantsiya-v-uchilishtata-v-oblastta-do-30-yanuari.html", "text": "Удължава се грипната ваканция в училищата в областта. Това съобщиха за  Радио „Фокус“ – Видин  от Регионалната здравна инспекция (РЗИ). Учениците трябваше да започнат от утре редовни учебни занятия. Днес със заповед на директора на РЗИ е удължена грипната ваканция в училищата до 30 януари.  \r\nРегистрирани са повишени стойности на заболяемост от остри респираторни заболявания и грип през изминалата седмица 22 – 27 януари, като заболелите са 326 на 10 000. Най-голям е броят на заболелите във възрастовата граница от 5 до 15 г. \r\nАнна ЛОЗАНОВА", "date": "2019.01.28", "title": "Видин: Удължава се грипната ваканция в училищата в областта до 30 януари"}
{"url": "http://www.focus-news.net/news/2019/01/28/2617217/nedyalko-slavov-oblasten-upravitel-na-smolyan-bedstvenoto-polozhenie-v-oblastta-ostava-v-sila.html", "text": "Бедственото положение в областта остава в сила засега. Това каза за  Радио „Фокус“ – Смолян  областният управител на Смолян Недялко Славов. Той отбеляза, че когато се отворят всички републикански пътища и има електрозахранване във всички населени места, тогава бедственото положение ще бъде отменено. Славов посочи, че проходът Превала все още не е отворен, както и пътят за село Мугла. Без ток е село Мугла в община Смолян, село Кожаре в община Борино и селата Жребово и Кестен в община Девин. Високопроходим автомобил пътува към Мугла, за да закара хляб и лекарства на жителите на селото, а ратрака на секретното поделение на връх Перелик е предоставен на електроразпределителното дружество, за да се достигне до мястото на аварията и да се пусне захранването. Недялко Славов каза още, че се обмисля вариант дали да се остави частично бедствено само заради затворения проход Превала, но това може да се каже по-късно вечерта. \r\nНели ГЕРГЬОВСКА", "date": "2019.01.28", "title": "Недялко Славов, областен управител на Смолян: Бедственото положение в областта остава в сила"}
{"url": "http://www.focus-news.net/news/2019/01/28/2617226/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са предимно сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.01.28", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/28/2617229/burgas-patishtata-na-teritoriyata-na-oblastta-sa-prohodimi-nyama-zatvoreni-prohodi.html", "text": "Нормална е пътната обстановка в областта. Това съобщи за  Радио „Фокус“ – Бургас  дежурният от Областно пътно управление. Пътищата са проходими, няма затворени проходи, а температурите са положителни. \r\nИнтензивен е трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурго“ и „Булаир“. Натоварено е движението и по булевардите „Тодор Александров“, „Сан Стефано“, „Демокрация“ и „Захари Стоянов“ в ж.к. „Меден Рудник“. \r\nМария КУРТЕВА", "date": "2019.01.28", "title": "Бургас: Пътищата на територията на областта са проходими, няма затворени проходи"}
{"url": "http://www.focus-news.net/news/2019/01/28/2617231/vratsa-rayonna-prokuratura-kozloduy-predade-na-sad-mazh-obvinen-za-iznasilvane-bludstvo-i-poboy-na-nepalnoletna.html", "text": "Районна прокуратура – Козлодуй е внесла за разглеждане в съда обвинителен акт срещу Е.Е. за извършени от него престъпления - изнасилване, блудство, нанасяне на лека телесна повреда и заканване спрямо непълнолетна. Това съобщиха от пресцентъра на  Апелативна прокуратура - София . На 16 юли 2018 г. обвиняемият Е. се съвкупил със 17-годишно момиче, като я принудил към това със сила - нанесъл удари с юмруци в областта на лицето и главата на пострадалата. Освен това мъжът извършил действия с цел да възбуди и удовлетвори полово желание без съвкупление, като ѝ нанесъл побой и отправял закани – „Ти сега ще умреш тука като куче“.  \r\nНасилието върху непълнолетната продължило два часа и половина, по време на което обвиняемият проявил изключителна ярост, ожесточение и садизъм спрямо нея.  \r\nОт заключението на извършената в хода на досъдебното производство съдебно-медицинска експертиза е видно, че в резултат на нанесения побой пострадалата получила отоци, кръвонасядания, охлузвания в областта на лицето, главата, тялото, с данни за мозъчно сътресение. Наред с това ѝ била причинена разкъсно-контузна рана и оток на пръст на лявата ръка.  \r\nПредстои делото да продължи в съда.", "date": "2019.01.28", "title": "Враца: Районна прокуратура – Козлодуй предаде на съд мъж, обвинен за изнасилване, блудство и побой на непълнолетна"}
{"url": "http://www.focus-news.net/news/2019/01/28/2617220/varna-oblastnata-komisiya-za-borba-s-gripa-shte-provede-zasedanie-na-29-yanuari-za-da-se-vzeme-reshenie-dali-da-se-udalzhi-gripnata-vakantsiya-za-uchenitsite-do-5-fevruari.html", "text": "Областната комисия за борба с грипа във Варна ще реши на заседанието си на 29 януари дали да удължи срока на грипната ваканция за учениците до 5 февруари, предаде репортер на  Радио „Фокус“ – Варна . Заседанието на Областната комисия е насрочено за 10.30 часа. То ще се проведе отново в сградата на Регионалната здравна инспекция. \r\nПо данни на Регионалната здравна инспекция нивото на заболеваемостта от грип и остри респираторни заболявания на територията на областта остава високо. Удължаването на неприсъствените дни в училищата ще съвпадне с междусрочната ваканция на 5 февруари.  \r\nДиана СТОЕВА", "date": "2019.01.28", "title": "Варна: Областната комисия за борба с грипа ще проведе заседание на 29 януари, за да се вземе решение дали да се удължи грипната ваканция за учениците до 5 февруари"}
{"url": "http://www.focus-news.net/news/2019/01/28/2617232/blagoevgrad-okrazhnata-prokuratura-predade-na-sad-mazh-obvinen-za-zloupotreba-sas-sredstva-ot-evrofondove.html", "text": "Окръжна прокуратура – Благоевград е предала на съд мъж с инициали А.Ч. за представяне на неверни сведения с цел получаване на средства от фондове, принадлежащи на Европейския съюз и за документно престъпление. Това съобщиха от пресцентъра на  Апелативна прокуратура - София .  \r\nВ периода от две години - от месец юни 2015 г. до месец юни 2017 г., обвиняемият Ч. неколкократно представял пред Общинска служба „Земеделие“ - Благоевград неверни сведения, за да получи средства от Европейски фондове - за гарантиране в земеделието и за развитие на селските райони, по различни схеми.  \r\nЗа целта той подавал Заявления за подпомагане, с приложени документи, в това число таблици за използвани парцели. С тях А.Ч. невярно декларирал, че ползва на правно основание имот с площ 1,502 декара в землището на с. Падеш.  \r\nОсвен това обвиняемият съзнателно се ползвал от неистински частни документи – договори за отдаване под наем на земеделска земя. На тях им бил придаден вид, че са подписани от В.С. от Благоевград, което не отговаряло на истината.  \r\nПредстои съдът да насрочи разпоредително заседание по делото.", "date": "2019.01.28", "title": "Благоевград: Окръжната прокуратура предаде на съд мъж, обвинен за злоупотреба със средства от еврофондове"}
{"url": "http://www.focus-news.net/news/2019/01/28/2617235/", "text": "Оставят Никола Груевски без депутатска заплата, информира македонския телевизионен канал  “Телма“ \r\nНикола Груевски ще остане без депутатска заплата. Мнозинството  предлага промяна на закона, който досега не позволяваше да бъде спряна депутатската му заплата, въпреки че от средата на ноември той се намира в Унгария. Те предлагат допълнение, което гласи: „Ако депутатът бъде осъден с окончателна съдебна присъда с лишаване от свобода за повече от шест месеца, той губи правото си да получава заплата , както и други плащания“. \r\nНикола Груевски е осъден на 2 години затвор с окончателна присъда по делото \"Танк\", но заплатата му се плаща редовно. Единствената възможност, която съществува в сегашния закон е, че с всяко отсъствие тя трябва да бъде намалявана с 5%. Груевски не може да бъде лишен от мандата си, защото това изисква мнозинство от две трети. \r\nСлед като Груевски се намира в Унгария, македонската държава заплаща за служебни адвокати, които да го защитават по делата, които се водят срещу него, информира медията.  Юлиян Марков", "date": "2019.01.28", "title": "„Телма“ (Македония): Оставят Никола Груевски без депутатска заплата"}
{"url": "http://www.focus-news.net/news/2019/01/28/2617236/varna-bez-tezhki-travmi-e-68-godishnata-zhena-koyato-beshe-e-blasnatata-na-bul-hristo-smirnenski.html", "text": "Без тежки травми е 68-годишната жена, която беше е блъснатата на бул. „Христо Смирненски“ в близост до търговския център. Това съобщиха за  Радио „Фокус“ - Варна  от ОДМВР - Варна. Около 15.35 часа лек автомобил при завой наляво е блъснал пешеходка, която е пресичала пътното платно. Автомобилът и пешеходката са се движили на зелен светофар. Жената е без видими тежки травми, в съзнание, контактна, откарана за преценяване на състоянието в болнично заведение.", "date": "2019.01.28", "title": "Варна: Без тежки травми е 68-годишната жена, която беше е блъснатата на бул. „Христо Смирненски“"}
{"url": "http://www.focus-news.net/news/2019/01/28/2617230/ministar-krasimir-valchev-otkri-obnovenata-sgrada-na-ou-hristo-botev-v-targovishte.html", "text": "Министърът на образованието и науката Красимир Вълчев откри обновената сграда на ОУ „Христо Ботев“ в Търговище. Това съобщиха от пресцентъра на  Министерството . Средствата за ремонта са 4 396 618 лв. и са осигурени по Оперативна програма „Региони в растеж“.  \r\nУчилището вече разполага със спортни игрища с нови настилки във вътрешния и външния двор. Направено е цялостно саниране, както и основен ремонт на покрива, стените и подовете. Обновени са пожароизвестителната инсталация, евакуационното осветление и охранителната инсталация. Закупени са допълнителни камери за видеонаблюдение и е осигурен достъп за деца със специални образователни потребности.  \r\nНа откриването министър Вълчев посочи, че настоящата година ще бъде наситена с дейности по обновяване на материалната база на образователни институции в цялата страна. От началото на ОП „Региони в растеж“ са осигурени средства за ремонт на над 292 училища и детски градини. Предстои откриване на училищата в село Биркова, област Пазарджик, и в Бяла, област Русе.  \r\nПрез последните 5 години в София са открити 3 нови сгради на училища – на Втора английска гимназия, както и на училищата в селата Герман и Ботунец, а в Бургас - Професионална гимназия по компютърно програмиране и иновации.  \r\nПо-късно министър Красимир Вълчев откри и реновирания физкултурен салон на ОУ „Христо Ботев“ в село Камбурово, община Омуртаг. Средствата за ремонта на покрива, вътрешността и новото обзавеждане са осигурени от бюджета на МОН.", "date": "2019.01.28", "title": "Министър Красимир Вълчев откри обновената сграда на ОУ „Христо Ботев“ в Търговище"}
{"url": "http://www.focus-news.net/news/2019/01/28/2617238/varna-lek-avtomobil-e-goryal-na-parkinga-na-targovski-tsentar-v-grada-nyama-postradali.html", "text": "Лек автомобил е горял на паркинга на търговски център в града, няма пострадали. Това съобщиха за  Радио „Фокус“ - Варна  от ОДМВР - Варна. Инцидентът е станал днес. Вероятната причина за запалването на колата е късо съединение. Няма сериозно засегнати други автомобили. Нанесени са леки щети на автомобил, паркиран в съседство.", "date": "2019.01.28", "title": "Варна: Лек автомобил е горял на паркинга на търговски център в града, няма пострадали"}
{"url": "http://www.focus-news.net/news/2019/01/28/2617237/vidin-natovaren-e-trafikat-po-glaven-e-79-v-posoka-gkpp-dunav-most-2.html", "text": "Натоварен е трафикът по главен Е-79 в посока ГКПП „Дунав мост 2“, пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление – Видин. Най-много автомобили се движат в участъка между Дунавци и Видин. Пътната настилка на главния път Е-79 е суха. В областта има пътища, които са с мокри настилки, а по високите места има и заледени участъци.  \r\nВ град Видин движението е натоварено в сутрешните часове по булевард „Панония“, на входно изходните артерии на града и в централната градска част. \r\nАнна ЛОЗАНОВА", "date": "2019.01.28", "title": "Видин: Натоварен е трафикът по главен Е-79 в посока ГКПП „Дунав мост 2“"}
{"url": "http://www.focus-news.net/news/2019/01/28/2617221/ivaylo-ivanov-gl-sekretar-na-mvr-pri-parvonachalnite-pregledi-v-pirogov-stayko-staykov-e-kazal-che-e-bil-otvlechen-signalat-e-podaden-ot-negov-blizak-priyatel.html", "text": "При първоначалните прегледи в \"Пирогов\", Стайко Стайков е казал, че е бил отвлечен, сигналът е подаден от негов близък приятел. Това каза по време на брифинг главният секретар на МВР главен комисар Ивайло Иванов, предаде репортер на  Агенция „Фокус“ ”. „Сутринта около 9.15 часа е получен сигнал на 112 за лице в безпомощно състояние, мъж на средна възраст, около 30 години, който се намира на паркинг. Отивайки на място екипът на Спешна помощ са изчакани от човека, който е подал сигнала, след това се въведени в близка къща. Там въпросният Стайко Стайков е прегледан, лекарите са взели решение да го закарат в \"Пирогов\" и след като е закаран там, към МВР е подаден сигнал, че същият е бил отвлечен“, съобщи Иванов. „При първоначалните прегледи в \"Пирогов\", Стайко казва, че е бил отвлечен за известен период от време, който не се уточнява какъв е. Сигналът е подаден от близък негов приятел. Това става сутринта в 9.15 часа“, посочи главният секретар на МВР. Ивайло Иванов обясни, че незабавно към лечебното заведение са изпратени служители от отдел „Криминална полиция“. „Снощи между 20.00-21.00 часа такси е откарал въпросния господин до адреса, в който е бил прегледан от Бърза помощ, това е домът му. На този адрес е бил поет от неговите охранители, била му е оказана помощ от лекар, който го е прегледал през нощта. Ние по никакъв начин не сме били уведомени за това нещо“, обясни той, като припомни, че Стайко Стойков е обявен за международно издирване в началото на септември месец миналата година. Главният секретар на МВР изтъкна, че при извършваните до момента разследвания около лицето, няма сигнали за неправомерни действия към него. “Близките му твърдят, че от времето, когато е обявен за издирване не са имали контакт с него”, подчерта той.  \r\nДаяна ДЮЛГЕРОВА", "date": "2019.01.28", "title": "Ивайло Иванов, гл. секретар на МВР: При първоначалните прегледи в \"Пирогов\", Стайко Стайков е казал, че е бил отвлечен, сигналът е подаден от негов близък приятел"}
{"url": "http://www.focus-news.net/news/2019/01/28/2617228/smolyan-bedstvenoto-polozhenie-v-oblastta-se-izmenya-v-chastichno-zaradi-zatvoreniya-prohod-prevala.html", "text": "Считано от 17.00 часа бедственото положение за област Смолян се отменя. Остава в сила частично бедствено положение заради затворения проход Превала. Това съобщиха от пресцентъра на  Областна администрация – Смолян .", "date": "2019.01.28", "title": "Смолян: Бедственото положение в областта се изменя в частично заради затворения проход Превала"}
{"url": "http://www.focus-news.net/news/2019/01/28/2617242/stefan-stoyanov-zam-kmet-na-plovdiv-v-pet-ot-srednite-uchilishtata-v-grada-shte-ima-problem-s-preminavaneto-na-ednosmenen-rezhim.html", "text": "В пет от средните училищата в Пловдив ще има проблем с преминаването на едносменен режим. Това обяви на пресконференция зам.-кметът Стефан Стоянов, предаде репортер на  Радио „Фокус” - Пловдив . Стоянов посочи, че МОН е поискало от РУО и от общините 9-годишен плат за преминаване на едносменен режим на всички училища в страната. „28 училища в Пловдив в момента учат на двусменен режим”, каза Стоянов и посочи, че големите казуси ще бъдат в големите градове като Пловдив. Процесът и в момента протича в тесен диалог между директори и екипи на училища и РУО. До края на седмицата трябва да бъде утвърден държавният план-прием след 7-и клас. Стоянов посочи, че казусът в Пловдив касае СУ „Кирил и Методий”, СУ „Патриарх Евтимий”, СУ „Пейо Яворов”, СУ „Паисий Хилендарски” и СУ „Найден Геров”.  \r\nОт Общината изискват от всички училища ясен план за следващите 9 години за това как в сградния фонд, с който разполагат, ще се вместят в едносменния режим. „Готови сме да направим компромис тази година и да отстъпим за приема, и той да бъде какъвто е бил и предната година, за СУ „Патриарх Евтимий” и СУ „Кирил и Методий” и за две от централните училище\", каза Стоянов. „Имахме сериозни дебати с педагогическите съвети, търсим диалог и по-скорошно решаване на проблема с двусменния режим, като се вземе предвид и социалния елемент, за да стане по-плавно преминаването към едносменен режим”, каза още зам.-кметът. \r\nСтефан Стоянов посочи, че в Математическата гимназия в Пловдив приемът няма да се променя, както и в Английската и Френската гимназия, по обективни причини. „Математическата гимназия има нужда от нова сграда, но това е свързано и със сериозни инвестиции”, каза още Стоянов. \r\n„Заради разширяването му град Пловдив вече има нужда от две нови училища, дори три\", каза още Стефан Стоянов. Вместо да се намалява приемът, директорите на повечето училища в Пловдив са предложили да се застроят дворовете и да се разширят сградите. Това, обаче няма да се лансира от Общината, тъй като ще влоши качеството на образованието и ще запуши кварталите. \r\nКметът Иван Тотев каза, че като цяло в Пловдив няма проблем с липса на места в училище и липса на достъп до образование. По-скоро сега проблемът е с решаването на изискването за едносменен режим. Заради модата, която всяка година насочва ученици в едни и същи училища, в града има полупразни училища, а други са пренаселени. Той също е на мнение, че трябва да има нови училища за проблемите на едносменния режим, който без съмнение ще повиши качеството на образованието. Иначе в града има места за учениците, има свободни учебни зали за занимални. „В Пловдив стъпка по стъпка ще се урегулират нещата, но този процес ще продължи няколко мандата”, смята още Иван Тотев. \r\nЦветана ТОНЧЕВА", "date": "2019.01.28", "title": "Стефан Стоянов, зам.-кмет на Пловдив: В пет от средните училищата в града ще има проблем с преминаването на едносменен режим"}
{"url": "http://www.focus-news.net/news/2019/01/28/2617240/telma-makedoniya-vmro-dpmne-e-vnesla-iskane-za-razpuskane-na-parlamenta.html", "text": "Парламентарната група на ВМРО-ДПМНЕ иска парламента да се разпусне и да се насрочат  предсрочни парламентарни избори, които да се проведат заедно с президентските избори, съобщи македонският телевизионен канал  “Телма“ .  \r\nОпозицията настоява Зоран Заев да се оттегли от поста министър-председател и да се сформира служебно правителство възможно най-скоро, за да бъдат спазени, предвидените в конституцията срокове. Като аргументи се посочват щетите, които, според опозиционните депутати, СДСМ е нанесъл по отношение на националните интереси на Македония , както и политическото разделение в обществото. \r\nСДСМ е заявил, че няма да подкрепи инициативата на ВМРО-ДПМНЕ. Те не разкриват позицията си относно предсрочните парламентарни избори. Окончателното решение ще бъде взето до края на седмицата от ръководството на партията, съобщава „Телма“. \r\nСъгласно процедурния правилник на парламента председателят му в тридневен срок от получаването на искането е длъжен да го представи пред народните представители. След това тече срок от 15 дни, след които е задължен по закон да внесе предложението в дневния ред на парламента.  Юлиян Марков", "date": "2019.01.28", "title": "„Телма“ (Македония): ВМРО-ДПМНЕ е внесла искане за разпускане на парламента"}
{"url": "http://www.focus-news.net/news/2019/01/28/2617241/shumen-politsiyata-izdirva-47-godishniya-nikolay-stoyanov-ot-selo-pet-mogili.html", "text": "Полицията издирва Николай Стоянов на 47 години от село Пет могили. Това съобщиха от  ОДМВР – Шумен . Той е напуснал жилището си на 22 януари три часа след полунощ и оттогава е в неизвестност. Висок е около 170 см, със слабо телосложение, кафяви очи,  прошарена коса. Бил е облечен със зелено шушляково яке, носил е черен панталон, обут е с галоши. До момента не е напускал дома си без да уведоми своите близки. Молим всички, които имат информация за местонахождението му да подадат сигнал чрез телефон 112 или в най-близкото полицейско управление.", "date": "2019.01.28", "title": "Шумен: Полицията издирва 47-годишния Николай Стоянов от село Пет могили"}
{"url": "http://www.focus-news.net/news/2019/01/28/2617225/ivaylo-ivanov-gl-sekretar-na-mvr-kam-tozi-moment-nie-nyamame-nikakva-informatsiya-za-izvarsheno-otvlichane-na-litseto-stayko-staykov.html", "text": "Към този момент ние нямаме никаква информация за извършено отвличане на лицето Стайко Стайков. Това каза по време на брифинг главният секретар на МВР главен комисар Ивайло Иванов, предаде репортер на  Агенция „Фокус“ . „Към този момент ние нямаме никаква информация за извършено отвличане. Не казвам, че не е станало, но до този момент, от събраната информация от проведените беседи, нямаме такива данни“, изтъкна той.  Гл. секретар Ивайло Иванов обясни, че лекарят, който е прегледал снощи лицето Стайко Стойков също е установен. „Имал е рана на главата, която е била обработена и зашита. Другите травми по него са охлузвания и синини“, уточни той, като подчерта, че полицията няма данни, че лицето е изхвърлено от таксиметровия автомобил, който го е закарал до дома му, а просто е оставен на адреса. „Установен е и таксиметровият шофьор. Има адрес от където е взет. Но това е само по беседа“, обобщи още комисар Иванов. \r\nДаяна ДЮЛГЕРОВА", "date": "2019.01.28", "title": "Ивайло Иванов, гл. секретар на МВР: Към този момент ние нямаме никаква информация за извършено отвличане на лицето Стайко Стайков"}
{"url": "http://www.focus-news.net/news/2019/01/28/2617243/dragomir-stoynev-bsp-balgariya-ne-e-atraktivno-myasto-za-investirane-no-tova-mozhem-da-go-promenim.html", "text": "„България не е атрактивно място за инвестиране. „Визия за България“ очертава ясните проблеми във всеки един сектор, но дава и решения. Това е дългосрочен проект“. Това заяви зам.-председателят на ПГ на „БСП за България“ Драгомир Стойнев в студиото на Нова телевизия, съобщиха от пресцентъра на  НС на БСП . Според него потенциалът ни за икономически растеж е изчерпан. „Липсват капитали – ако чакаме само на международните инвестиции, които са около 800 млн. евро, и българските имигранти, които са най-големият инвеститор и изпращат над 1.5 млрд., няма да се получи“, посочи Стойнев. Той посочи, че в Димитровград се е открил нов завод, но южноафриканска фирма, която шиела седалки за луксозни автомобили, построила три завода и напуснала преди месец. Като други проблеми в икономиката той посочи липсата на квалифицирана работна сила, нови технологии, стратегия за инвестиране в биотехнологии, нанотехнологии, нови материали, микроелектроника. „Държавата трябва на пазарен принцип да се съревновава с всички. Защо има държавно предприятие, като ЧЕЗ, което инвестира в чужбина, а няма българско държавно предприятие? Политиците – вън от управлението на всички предприятия“, подчерта той. Според него предприятия, които са с 50% държавно и общинско участие, трябва да се управляват на пазарен принцип – професионален мениджмънт с международен конкурс, екип, който се избира, и тези хора могат да бъдат уволнени, ако не изпълняват бизнес плана, а не при всяка смяна на властта, да се сменя и ръководството. „Десетте най-оборотни предприятия в света, според Форбс, имат мажоритарен дял от държавите. Никой не говори за връщане на старата система“, заяви народният представител. Стойнев подчерта, че Летище „София“ работи на печалба. „Защо се дава на концесия? Може да се направи международен конкурс, избира се екип и тези хора управляват предприятието в продължение на 10 години. А не политиците да се месят“, каза още той. \r\nЗам.-председателят на ПГ на „БСП за България“ обясни, че на Конгреса са одобрени два документа – платформа за предстоящите европейски избори и „Визия за България“. „Подкрепихме и Елена Йончева. Тя е разследващ журналист и това, което се случва около нея, разтърси страната. Тя запази своя инстинкт да търси истината и да удря точно“, допълни той.  \r\n„Президентът е прав, че има несигурност и е необходима смяна на модела. Всички сме наясно, че скоро ще има предсрочни избори. Управлението е нестабилно, раздира се от скандали, не чертае перспектива за развитие на страната, това, което се обещава, не се изпълнява. Битовата престъпност е много сериозна“, коментира Стойнев.", "date": "2019.01.28", "title": "Драгомир Стойнев, БСП: България не е атрактивно място за инвестиране, но това можем да го променим"}
{"url": "http://www.focus-news.net/news/2019/01/28/2617233/smolyan-kmetat-nikolay-melemov-razporedi-neotlozhni-avariyno-vazstanovitelni-deynosti-za-osiguryavane-prohodimostta-na-ulitsite-i-patishtata-v-obshtinata.html", "text": "В 17.00 часа кметът на Общината Николай Мелемов със своя заповед отмени бедственото положение за община Смолян с изключение на село Мугла. Това съобщиха от пресцентъра на  Общината . Той разпореди да се възложат неотложни аварийно-възстановителни дейности за осигуряване проходимостта на улиците и пътищата на община Смолян.", "date": "2019.01.28", "title": "Смолян: Кметът Николай Мелемов разпореди неотложни аварийно-възстановителни дейности за осигуряване проходимостта на улиците и пътищата в общината"}
{"url": "http://www.focus-news.net/news/2019/01/28/2617245/api-vazstanoveno-e-dvizhenieto-po-pat-ii-23-ruse-silistra-pri-km-14.html", "text": "Възстановено е движението по път II-23 Русе - Силистра при км 14. Това съобщиха от пресцентъра на  Агенция „Пътна инфраструктура“ .", "date": "2019.01.28", "title": "АПИ: Възстановено е движението по път II-23 Русе - Силистра при км 14"}
{"url": "http://www.focus-news.net/news/2019/01/28/2617246/blagoevgrad-ostava-v-sila-ogranichenieto-za-tovarni-avtomobili-s-teglo-nad-12-tona-v-rayona-na-papaz-chair.html", "text": "Продължава да е в сила ограничението за товарни автомобили с тегло над 12 тона в района на Папаз Чаир. Това съобщи за  Радио „Фокус“ – Пирин  дежурният служител в Областно пътно управление – Благоевград. Причината е, че все още не е извършено цялостното почистване, което да осигурява необходимото уширение на пътя. Дежурният добави, че е възможно ограничението да остане в сила до утре сутринта. В региона няма въведение други забрани за преминаването на леки и товарни автомобили. Не се извършват ремонтни дейности. Няма регистрирани сигнали, свързани с възникнали катастрофи или паднала скална маса на пътното платно. Няма новорегистрирани свлачища. Повишена опасност от падащи камъни има в Кресненското дефиле и в района на прохода Предел. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. \r\nЛивия НИНОВА", "date": "2019.01.28", "title": "Благоевград: Остава в сила ограничението за товарни автомобили с тегло над 12 тона в района на Папаз Чаир"}
{"url": "http://www.focus-news.net/news/2019/01/28/2617244/burgas-dve-uchenichki-ot-grada-specheliha-parvo-myasto-za-svoyata-vazrast-v-9-oto-natsionalno-sastezanie-po-tvorchesko-pisane-na-angliyski-ezik.html", "text": "Две ученички от града спечелиха първо място за своята възраст в 9-ото национално състезание по творческо писане на английски език. Това са седмокласничката Александра Сариева от ОУ „П.Р. Славейков“ и дванадесетокласничката Елизавета Малянова от СУ „Св. св. Кирил и Методий“, съобщиха от пресцентъра на  Община Бургас . Двете ученички спечелиха първо място за своята възраст в Деветото национално състезание по творческо писане на английски език, провело се в края на миналата година. В него участваха над 4000 ученици от 173 училища в цялата страна. Национално жури определи следните победители: 6 клас – Георги Йорданов, ОУ „П.Р. Славейков“, Варна, 7 клас – Александра Сариева, ОУ „П.Р. Славейков“, Бургас, 8 клас – Йордан Петков, МГ „Баба Тонка“, Русе, 9 клас – Илиян Свечев, ПГ „Пейо Яворов“, Петрич, 10 клас – Петя Иванова, ПМГ „Акад. Боян Петканчин“, Хасково, 11 клас – Никълъс Бринтнол, СУ „Цанко Церковски“, Полски Тръмбеш, 12 клас – Елизавета Малянова, СУ  „Св. св. Кирил и Методий“, Бургас. Церемонията по награждаване на победителите ще се проведе на 16 февруари 2019 г. в Американския университет в Благоевград. Състезанието по творческо писане на английски език се организира по инициатива на Фондация „Корпус за образование и развитие – КОРПлюС“, в партньорство с Посолството на САЩ и Американския университет в България. Конкурсът насърчава учениците да използват английския език по забавен начин и най-вече да мислят нестандартно. За пореден път включените в конкурса теми бяха интересни и провокиращи въображението на участниците, като: „Къде отива океанът?“, „На една усмивка разстояние“, „Животът е твърде кратък, за да нося скучни дрехи“, „Ябълковото дърво, което не преставаше да расте“ и др.", "date": "2019.01.28", "title": "Бургас: Две ученички от града спечелиха първо място за своята възраст в 9-ото национално състезание по творческо писане на английски език"}
{"url": "http://www.focus-news.net/news/2019/01/28/2617247/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се осъществява нормално. \r\nЛивия НИНОВА", "date": "2019.01.28", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/01/28/2617248/veliko-tarnovo-zatvoren-za-tovarni-avtomobili-nad-12-tona-e-patyat-mezhdu-selo-lozen-i-polski-trambesh.html", "text": "Пътните настилки са предимно сухи, по усойните участъци са възможни мокри и заледени участъци. Времето е ясно, но в котловините и около по-големите водни басейни има лека мъгла. Затворен за товарни автомобили над 12 тона е пътят между село Лозен и Полски Тръмбеш. Причината е намален габарит на пътното платно, съобщиха за  Радио „Фокус“ – Велико Търново  от Областно пътно управление. Срокът за приключване на ремонтите дейности е краят на месец май, а обходният маршрут е през Драганово, Янтра и Поликраище. Трафикът в областта е интензивен. Нови въведени ограничения няма. Не са регистрирани и тежки инциденти през денонощието. Ограничено е преминаването на МПС над 3.5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. Отворен за всички моторни превозни средства е Прохода на Републиката, но там все още е в сила предупреждението за опасност от падащи камъни. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена. \r\nЛуиза ТРАНЧЕВА", "date": "2019.01.28", "title": "Велико Търново: Затворен за товарни автомобили над 12 тона е пътят между село Лозен и Полски Тръмбеш"}
{"url": "http://www.focus-news.net/news/2019/01/28/2617249/sport-ochakvano-vloshavane-na-vremeto-postavya-pod-vapros-mezhdinniya-krag-v-angliya.html", "text": "Футбол: Очаквано влошаване на времето поставя под въпрос междинния кръг в Англия.Синоптиците във Великобритания предупредиха, че към страната се задават обилни снеговалежи, които ще засегнат особено силно северната част на Англия във вторник. Това може да доведе до отлагане на мачове от Висшата лига, която има насрочен кръг за вторник и сряда,  като според метеоролозите най-обилни ще бъдат снеговалежите в района на Хъдърсфийлд и на Уулвърхямптън, които приемат съответно Евъртън и Уест Хем.", "date": "2019.01.28", "title": "Спорт: Очаквано влошаване на времето поставя под въпрос междинния кръг в Англия"}
{"url": "http://www.focus-news.net/news/2019/01/28/2617250/oblastniyat-predizboren-shtab-na-gerb-sofiya-provede-redovno-zasedanie.html", "text": "Областният предизборен щаб на ГЕРБ-София проведе редовно заседание. Това съобщиха от  пресцентъра на ПП ГЕРБ . По време на него бе представена хронограма на предстоящите партийни мероприятия до края на годината. Щабът е председателстван от областния координатор на ГЕРБ-София и административен секретар на ГЕРБ Цветомир Паунов, като в него влизат още председателят на групата общински съветници от ГЕРБ в СОС Малина Едрева, председателят на Столичния общински съвет Елен Герджиков, зам.-председателят на СОС Николай Стойнев, координаторите на ГЕРБ в столичните 23, 24 и 25 МИР Александър Ненков, Евгения Алексиева и Татяна Георгиева, председателят на Младежи ГЕРБ-София Ивайло Петков, както и народни представители, общински съветници и районни кметове. В рамките на заседанието членовете на щаба направиха своите предложения за попълване на графика, визията за кампанията и последващите мероприятия. На срещата бе разисквана и комуникационната политика на предстоящата кампания, която ще бъде насочена към представянето на свършената работа в София в различни сфери. \r\nПо време на предизборния щаб бе обсъден също така гражданският диалог „Европа в нашия дом“, който ще обхване всички областни градове.  Неговата цел е да покаже какво е донесла на България европейската солидарност, като в него ще се включат представители на изпълнителната, законодателната и местната власт.", "date": "2019.01.28", "title": "Областният предизборен щаб на ГЕРБ-София проведе редовно заседание"}
{"url": "http://www.focus-news.net/news/2019/01/28/2617252/plovdiv-nelegalna-rabotilnitsa-za-prerabotka-na-tyutyun-e-razkrita-v-selo-trud.html", "text": "Нелегална работилница за преработка на тютюн е разкрита в село Труд. Това съобщи за  Радио „Фокус“ - Пловдив  говорителят на ОДМВР. При специализирана операция за пресичане на контрабандата с акцизни стоки, на 25 януари полицаи от районното управление предприели претърсване в стопанска постройка. Там открили и иззели около 160 килограма наситнена тютюнева листна маса и електрическа машина за рязане. Като заподозрени за незаконната дейност за едно денонощие са задържани 20-годишният ползвател на помещението и двама мъже на 28 и 34 години. Образувано е досъдебно производство по чл. 234, ал.1 от НК, уведомен е дежурен районен прокурор.", "date": "2019.01.28", "title": "Пловдив: Нелегална работилница за преработка на тютюн е разкрита в село Труд"}
{"url": "http://www.focus-news.net/news/2019/01/28/2617253/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.28", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/01/28/2617251/mvnr-na-iran-teheran-i-moskva-zapazvat-dobrite-otnosheniya-po-mezhdu-im-po-vsichki-napravleniya.html", "text": "Иран и Русия поддържат добри отношения във всички области и продължават да развиват двустранно сътрудничество. Това съобщи в понеделник официалният представител на иранското външно министерство Бахрам Гасеми, цитиран  TACC . \r\n\"Отношенията ни с Русия остават добри във всички области и ние продължаваме да развиваме двустранното сътрудничество\", каза той, цитиран от агенцията Tasnim. Гасеми добави, че Техеран и Москва \"ще продължат да водят диалог помежду си\" и \" след няколко седмици е планирана съвместна конференция между двете правителства\". \r\nСлед началото на военната операция на руските Военно-космически сили(ВКС) в Сирия през 2015 г. Москва и Техеран активно си сътрудничат в решаването на сирийския проблем. Страните участват съвместно във формата на преговорите от Астана и заедно с Турция провеждат редовни тристранни срещи на ниво държавни лидери, насочени към разработване на общ подход за стабилизиране на положението в тази арабска страна, припомня TACC.  Юлиян Марков", "date": "2019.01.28", "title": "МВнР на Иран: Техеран и Москва запазват добрите отношения по между им по всички направления"}
{"url": "http://www.focus-news.net/news/2019/01/28/2617254/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция, Македония и Румъния трафикът е нормален на всички гранични контролно-пропускателни пунктове.", "date": "2019.01.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/28/2617256/pregled-na-mezhdunarodnite-novini-do-18-chasa-agentsiya-fokus.html", "text": "Министър-председателят на Сърбия Ана Брнабич пристигна в Ню Йорк за работна визита в САЩ, предава белградската електронна медия  B92 . В периода 28-29 януари премиерът на западната ни съседка ще посети Кълъмбъс и Атланта, щата Джорджия, където ще се срещне с губернатора Майк Деуайн и с командира на Националната гвардия генерал-майор Джон Харис. \r\nБърнабич ще разговаря и с конгресмена Стив Стюърс, който от януари съпредседателства сръбския партиен комитет в Камарата на представителите на Конгреса на САЩ. Тя ще проведе среща и с представители на бизнес общността.  \r\n***  Косовската полиция работи за подновяване на кандидатурата си за присъединяване към Интерпол след неуспеха й да стане част от международната полицейска организация миналата година, съобщава електронното издание на прищинския ежедневник  Gazeta Express . \r\nГенералният директор на косовската полиция Рашит Калай заяви, че се обмисля подновяване на кандидатурата за присъединяване към Интерпол, след като през ноември 2018 г. молбата на Косово за присъединяване към международния полицейски орган не получи необходимата подкрепа от от две трети от членовете на Общото събрание на организацията. Калай подчерта, че борбата с организираната престъпност и корупцията са най-важните приоритети на страната и точно поради това Прищина се стреми към членство в Интерпол, а не поради необходимостта от либерализиране на визовия режим с ЕС или процеса на евроатлантическа интеграция. \r\n***  Руски изтребител „Су-27“ е прихванал американски разузнавателен самолет „Посейдон“ над Балтийско море, съобщиха от Министерството на отбраната в Москва пред репортери, предава  TACC . \r\nСредствата за контрол на въздушното пространство е забелязал цел над неутралните води на Балтийско море, приближаваща руската държавна граница. „За прихващането й във въздуха е вдигнат „Су-27“ от състава на дежурните сили за противоракетна отбрана. Екипажът на руския изтребител се е приближил на безопасно разстояние от въздушния обект, идентифицирайки го като разузнавателно въздухоплавателно средство „Посейдон\"на ВВС на САЩ\", поясниха от военното ведомство в Москва. След съпровождането му руският изтребител се е върнал обратно в базата. \r\n***  Повече от 600 американски войници са пристигнали в Сирия, за да гарантират защита при изтеглянето на контингента на САЩ от близкоизточната страна, става ясно от съобщение на официалната интернет страница на организацията  Middle East Monitor .  \r\nИзточници, пожелали анонимност, разкриват, че допълнителните американски войски са пристигнали в американските въздушни бази в Хараб Иск и Сарин в източната част на Сирия. Именно те ще бъдат използвани като основни центрове за евакуация в случай на изтегляне. Длъжностно лице в Пентагона отказа да коментира броя на изпратените войски или местоназначението им от съображения за сигурност.  \r\nМиналия месец американският президент Доналд Тръмп обяви оттеглянето на 2000 американски военни от Сирия. Решението за изтегляне бе обявено в телефонен разговор с турския президент Реджеп Тайип Ердоган, в който двамата лидери се споразумяха за необходимостта от по-ефективна координация по отношение на разрушената от гражданската война страна. \r\n***  Стотици фермери са паркирали своите трактори по едната лента на националната магистрала Атина-Солун в Централна Гърция, с което сигнализираха за началото на последния кръг от протести, съобщава електронното издание на водещия атински ежедневник  Kathimerini .  \r\nОчаква се блокада придобие по-големи мащаби, тъй като се очаква присъединяването на още земеделски производители. През следващите седмици и дни отделните блокади ще бъдат организирани също в Северна Гърция, на Пелопонес и вероятно на остров Крит.  \r\nПодобни протести се превърнаха в почти ежегодно събитие и в миналото доведоха до проблеми във вноса и износа, както и доставката на селскостопански продукти на местния пазар. Организаторите на протестите предадоха списък с искания и заплашиха да разширят действията си, ако не бъдат разгледани от правителството. \r\nТе включват определяне на минимална цена за техните продукти, по-ниски производствени разходи чрез намаляване на цената на електроенергията и премахване на данъка върху добавената стойност, по-високи пенсии, по-ниски вноски за социално осигуряване, повече помощи за природни бедствия, защита от кредитори и други подобни мерки. \r\n*** Парламентарната група на ВМРО-ДПМНЕ иска парламента да се разпусне и да се насрочат  предсрочни парламентарни избори, които да се проведат заедно с президентските избори, съобщи македонският телевизионен канал  “Телма“ .  \r\nОпозицията настоява Зоран Заев да се оттегли от поста министър-председател и да се сформира служебно правителство възможно най-скоро, за да бъдат спазени, предвидените в конституцията срокове. Като аргументи се посочват щетите, които, според опозиционните депутати, СДСМ е нанесъл по отношение на националните интереси на Македония , както и политическото разделение в обществото. \r\nСДСМ е заявил, че няма да подкрепи инициативата на ВМРО-ДПМНЕ. Те не разкриват позицията си относно предсрочните парламентарни избори. Окончателното решение ще бъде взето до края на седмицата от ръководството на партията, съобщава „Телма“. \r\nСъгласно процедурния правилник на парламента председателят му в тридневен срок от получаването на искането е длъжен да го представи пред народните представители. След това тече срок от 15 дни, след които е задължен по закон да внесе предложението в дневния ред на парламента.", "date": "2019.01.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/28/2617255/plovdiv-kriminalisti-ot-ru-parvomay-sa-razkrili-izvarshitel-na-palezh-v-selo-dalbok-izvor.html", "text": "Криминалисти от РУ – Първомай са разкрили извършител на палеж, съобщи за  Радио „Фокус“ - Пловдив  говорителят на ОДМВР. Разследването е започнало веднага, след като на 25 януари около 21.00 часа постъпил сигнал за пожар в стопанска постройка в село Дълбок извор. Огънят унищожил около 2 кубика дървен материал и част от покривната конструкция на сградата. След потушаването му и извършения оглед е образувано досъдебно производство под ръководството на прокуратурата. Стартиралите незабавни оперативни и издирвателни действия били насочени към версия за умишлен палеж и малко по-късно същата вечер в районното управление бил задържан авторът – 37-годишен криминално проявен местен жител. Пред служителите той направил самопризнания за стореното. Работата по цялостното документиране на случая продължава.", "date": "2019.01.28", "title": "Пловдив: Криминалисти от РУ – Първомай са разкрили извършител на палеж в село Дълбок извор"}
{"url": "http://www.focus-news.net/news/2019/01/28/2617257/stara-zagora-obshtinskiyat-savet-v-kazanlak-otchete-deynostta-si-prez-poslednite-shest-mesetsa.html", "text": "Предпоследният за мандата отчет на Общинския съвет в Казанлък направи председателят му Николай Златанов по време на 47-ото редовно заседание на местния парламент, предаде кореспондент на  Радио „Фокус”. \r\nКомисиите по Приватизация и разпореждане с общинска собственост, по Икономика, бюджет и финанси, Устройство на територията и 11-а комисия, която разглежда всички заповеди на кмета и сключени договори, които са в резултат на приетите решения от ОбС, бяха отличени в доклада на Николай Златанов като комисиите с най – много разгледани материали и взети решения. Според него, нещо много важно за последните шест месеца в работата на местния законодателен орган в Казанлък е приемането на Вътрешни правила за организацията и реда за проверка на декларациите и за установяване на конфликт на интереси в ОбС.  \r\nСред акцентите в работата на местния законодателен орган през последните шест месеца Златанов отличи учредяването на безвъзмездно право на строеж на Българския футболен съюз за срок от 30 години за изграждането на тренировъчен миникомплекс. Като важно взето решение той определи допълване предмета на дейност на Общинското дружество „Балканинвест”, като допълнително му е делегирано да се занимава с експлоатацията на водопроводите за пренос на минерална вода от Казанлъшки минерални бани. „Важен момент в работата на Общинския съвет през последните шест месеца бе откриването на процедура по създаване на организация за управление на туристическия район „Долината на розите”, каза Златанов. Подписаното споразумение за сътрудничество с Кацаго – Сан Мартино, Италия Николай Златанов също отличи сред важните взети решения. \r\nПо предложение на Областния управител на Стара Загора Общинският съвет в Казанлък е оттеглил две свои решения последните шест месеца, осем са оспорени по съдебен ред, няма отменени решения. \r\nСлавяна ГАЙДАРОВА", "date": "2019.01.28", "title": "Стара Загора: Общинският съвет в Казанлък отчете дейността си през последните шест месеца"}
{"url": "http://www.focus-news.net/news/2019/01/28/2617234/prokuror-angel-kanev-sutrinta-e-vhodirana-pismena-molba-ot-stayko-staykov-v-koyato-se-sochi-che-litseto-e-razbralo-za-svoeto-izdirvane-na-27-yanuari.html", "text": "Искам да отбележа, че в 9.00 сутринта е входирана писмена молба от това лице, в която се сочи, че на 27 януари е разбрал, че се издирва и е в готовност да се яви и да съдейства на прокуратурата. Това каза по време на брифинг Ангел Кънев, прокурор от Специализираната прокуратура, предаде репортер на  Агенция „Фокус“ . „Проверявани са адресите на всичките му близки, разпитвани са близките му, шофьорите му, дамата, с която е съжителствал и неговите роднини. Никой от тях не е заявил в официален разпит, че Стайко Стайков е отвлечен“, обясни той. „Той не е подал сам молбата в Специализираната прокуратура, сочи се, че текстът изхожда от него. Вътре пише, че на 27 януари той е разбрал, че е издирван. Сигналите за неговото установяване са от днешна дата“, заяви прокурор Кънев. „Назначили сме експертиза за актуалното му здравословно състояние, да се установят травмите от кога са, давността им каква е, дали е годен да участва в наказателното производство, има ли пречка за здравето му и да престоява в следствените арести. По отношение на него има издадено постановление за задържане за 72 часа“, допълни прокурорът.  \r\nДаяна ДЮЛГЕРОВА", "date": "2019.01.28", "title": "Прокурор Ангел Кънев: Сутринта е входирана писмена молба от Стайко Стайков, в която се сочи, че лицето е разбрало за своето издирване на 27 януари"}
{"url": "http://www.focus-news.net/news/2019/01/28/2617258/sitel-do-15-dena-makedoniya-ochakva-pokana-za-nato.html", "text": "До 15 дена Македония очаква покана за НАТО,съобщава македонският телевизионен канал  “Сител“ \r\nГенералният секретар на Алианса Йенс Столтенберг потвърди, че посланиците на държавите-членки скоро ще подпишат протокола за членството на Македония в организацията. Той каза в писмо, изпратено до министъра на външните работи Димитров, че договорът за присъединяване е в процес на подготовка, а министър Димитров ще бъде поканен на церемонията по подписването. \r\nС подписването на Протокола за присъединяване започва следващата фаза на процеса на присъединяване, последвано от ратифициране на протокола в националните парламенти на държавите-членки на НАТО, според писмото от Столтенберг. \r\nВ допълнение телевизионния канал информира за одобрението от Франция за ратифицирането на Договора от Преспа от гръцкия парламент. Според френския президент Макрон това е смел ход за отваряне на евроатлантическия път на бившата югославска република. \r\nТой очаква това споразумение да позволи развитието на отношенията между двете страни в много области и да укрепи стабилността на региона на Западните Балкани и на Европа като цяло.  Юлиян Марков", "date": "2019.01.28", "title": "„Сител“ : До 15 дена Македония очаква покана за НАТО"}
{"url": "http://www.focus-news.net/news/2019/01/28/2617259/kiril-dobrev-bsp-byudzhetat-ne-e-prosto-tsifri-a-politiki.html", "text": "Бюджетът не е просто цифри, а политики. Това заяви Кирил Добрев, заместник-председател на БСП, предаде репортер на  Радио „Фокус“- Шумен . Добрев взе участие в пресконференцията на шуменската партийна организация, на която бе обявено, че групата на БСП в Шуменския общински съвет няма да подкрепи бюджета за 2019 година. Добрев посочи, че изказаните мотиви са олицетворение на политиката, която прави ГЕРБ. „Първо, това е политика на кражби. Слушах казаното за зала „Арена Шумен“- 8,5 млн.лв., още 5 млн.лв. допълнително, като местата са 1500. Почти същата е залата в Гоце Делчев и заедно с хотелската част струва 5 млн.лв. Аналогични и еднакви проекти. В Шумен говорим за един път и половина повече средства. Относно разпродажбата на активи - не е учудващо защо се вдигат таксите за детски градини и социални услуги, след като разпродаваме активи. Активите са точно този буфер, от който една община, една държава може да получава допълнително доходи и така да разпределя справедливо тежестта, че за по–бедните тази услуга да бъде по-евтина. Не се учудвам, че може да има предприятие - общинско или държавно, в което приходите да намаляват, заплатите да се увеличават, защото 2019 е изборна година и затова се прави“, коментира Кирил Добрев. Той заяви, че посещението му в Шумен е във връзка с подготовката за предстоящите европейски и местни избори. „Реално стартът на предизборната кампания на БСП започна веднага след конгреса, от утре стартират събранията, на които ще бъде представена и визията за България и европейската платформа. Не правим разлика между двете кампании, паралелно ще движим и местните и европейските избори“, заяви Добрев. Той посочи, че  основната цел на БСП е спечелването на евроизборите. По думите му промяната в управлението на тази страна минава през победата на европейските избори.  \r\nКирил Добрев бе помолен и за коментар по отношение на президента Румен Радев. „Това, че тезите на президента съвпадат с тезите на опозицията не означават че сме едно общо. Естествено, че по болезнени за обществото въпроси ние имаме една и съща позиция. Не се притеснявам от факта, че някой може да вземе опозиционната роля на БСП. За изминалата една година показахме, че освен опозиция БСП е и единствена алтернатива на това управление“, заяви Добрев. Той посочи, че критериите за кандидатите в листата са избираемост и обществена подкрепа. „Ако хората, които номинираме не са облечени в обществено доверие, губим избора. Трябва думите, които са в платформата и управленските ни програми, пряко да кореспондират с лицата, които ги изричат. Тази симбиоза, която трябва да постигнем е най-важна за БСП“, заяви Кирил Добрев. \r\nИвелина ИВАНОВА", "date": "2019.01.28", "title": "Кирил Добрев, БСП: Бюджетът не е просто цифри, а политики"}
{"url": "http://www.focus-news.net/news/2019/01/28/2617239/smolyan-ostava-zatvoren-prohodat-prevala-ogranicheno-e-dvizhenieto-za-tezhkotovarni-avtomobili-nad-12-t-po-republikanskite-patishta-v-obshtina-dospat.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Проходът Превала остава затворен за всички МПС, като се работи по разчистването на снега и разширяване на пътя. Няма ограничения през прохода Пампорово, като там остава забранено движението на автомобили над 3.5 тона, което е целогодишно. Няма ограничения за движение през проходите Рожен и Печинско. По пътя III – 864 Стойките - Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета, а всички останали превозни средства да са задължително с вериги. Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост.  \r\nПолучен е сигнал за закъсал автобус по пътя Стойките - Пампорово в района на „Малина“, като в момента се извършват действия по изтегляне на автобуса. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са почистени до асфалт. Заснежени и заледени са второстепенните улици и по тях трябва да се шофира внимателно. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.28", "title": "Смолян: Остава затворен проходът Превала, ограничено e движението за тежкотоварни автомобили над 12 т по републиканските пътища в община Доспат"}
{"url": "http://www.focus-news.net/news/2019/01/28/2617261/aktsenti-v-sutreshniya-blok-dobro-utro-balgariya-na-radio-fokus-za-29-yanuari.html", "text": "Какво предвижда бюджетът на Община Кърджали за 2019 г., какви програми и проекти ще реализира областната администрация? Тези и още въпроси ще коментираме в сутрешния блок „Добро утро, България“ на Радио „Фокус“ с Никола Чанев, областен управител на Кърджали. \r\nКоя беше открояващата се полемика по време на отчета за две години от работата на Румен Радев и Илияна Йотова на \"Дондуков\" 2? В минутите след 8.00 часа очаквайте анализа на политолога Даниел Смилов и социолога Кольо Колев. \r\nНа какво ще заложи през 2019 година Община Стара Загора? За разпределението на средствата в новия бюджет, политиката за инвестиции, ще разговаряме с Живко Тодоров, кмет на град Стара Загора. \r\nЦентър по интервенционална рентгенология, разполагащ с последно поколение ангиографска апаратура, бе открит в Университетската болница „Св. Марина“ във Варна в присъствието на министрите на образованието и на здравеопазването, Красимир Вълчев и Кирил Ананиев. Повече по темата ще научим от репортера ни във Варна Диана Стоева. \r\nВ Кюстендил ще бъдат отбелязани 141 години от Освобождението на града от османско робство. Подробности очаквайте от Венцеслав Илчев от Радио „Фокус“ – Кюстендил. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 29 януари, с водещ Йоланда Пелова.", "date": "2019.01.28", "title": "Акценти в сутрешния блок „Добро утро, България“ на Радио „Фокус“ за 29 януари"}
{"url": "http://www.focus-news.net/news/2019/01/28/2617263/sofiya-na-29-yanuari-ot-930-do-1600-chasa-dvizhenieto-v-tunel-topli-dol-na-avtomagistrala-hemus-v-posoka-varna-shte-e-v-edna-lenta.html", "text": "Утре - 29 януари от 9.30 до 16.00 часа движението в тунел „Топли дол“ на автомагистрала „Хемус“, в посока Варна, ще е в една лента, поради ремонтни дейности по пожароизвестителната система. Това съобщиха от  пресцентъра на Агенция \"Пътна инфраструктура\" . Трафикът ще се осъществява в скоростната лента. Необходимо е шофьорите да карат с повишено внимание и съобразена скорост, като спазват стриктно поставената сигнализация.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.28", "title": "София: На 29 януари от 9.30 до 16.00 часа движението в тунел „Топли дол“ на автомагистрала „Хемус“, в посока Варна, ще е в една лента"}
{"url": "http://www.focus-news.net/news/2019/01/28/2617264/sport-mariya-sharapova-pobedi-dariya-gavrilova-s-20-seta-na-tenis-turnira-v-sankt-peterburg.html", "text": "Тенис: Мария Шарапова от Русия победи Дария Гаврилова, която се състезава за Австралия с 2:0 сета (6:0, 6:4) на тенис турнира в Санкт Петербург за по-малко от два часа. В Следващия кръг Шарапова ще играе със сънародничката си Дария Касаткина, която заема 12-то място в световната ранглиста и е поставена под  номер три в схемата на турнира и започва директно от осминафиналите.", "date": "2019.01.28", "title": "Спорт: Мария Шарапова победи Дария Гаврилова с 2:0 сета на тенис турнира в Санкт Петербург"}
{"url": "http://www.focus-news.net/news/2019/01/28/2617266/balgarskata-darzhava-otkupi-portretat-i-tsenni-predmeti-na-knyaz-aleksandar-i-batenberg-obyaveni-na-targ-vav-viena.html", "text": "Българската държава, чрез министъра на културата, откупи портрет и ценни предмети, принадлежали на княз Александър I Батенберг, на търг, организиран от аукционна къща в австрийската столица Виена. Това съобщиха от  пресцентъра на Министерството на културата. \r\n„Беше страхотна емоция. Всички сме в голяма еуфория. Огромна благодарност към премиера Бойко Борисов и  министър Горанов“, коментира след приключването на наддаването министър Боил Банов, на което той присъства лично. Министърът отбеляза, че на тях дължи и тактиката да не се оповестява участието на държавата в търга предварително. „Беше важно да придобием тези ценности за българската държавност, но беше важно това да се случи и на разумна цена“, обясни той. \r\nПредметите са най-известният оригинален портрет на Княза с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление.  \r\nПрез 2019 г. се навършват 140 години от избирането на Александър Батенберг от Великото Народно събрание за княз на България.  \r\nКакто  \"Фокус\"  първа съобщи в сряда уникален портрет на княз Александър I Батенберг и дарове за встъпването му на българския престол бяха обявени за продан на търг от виенската аукционна къща „Доротеум“.  \r\nПортретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена бе между 12 000 и 15 000 евро. Сред останалите ценни предмети е и овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена бе между 3000 и 4000 евро. В колекцията бе включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г.В четирите му края има медальони с лъвове. Началната му цена бе между 600 и 1000 евро. \r\nНа търг бе обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена бе между 200 и 400 евро. \r\nКняз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.", "date": "2019.01.28", "title": "Българската държава откупи портретът и ценни предмети на княз Александър I Батенберг, обявени на търг във Виена"}
{"url": "http://www.focus-news.net/news/2019/01/28/2617265/nimh-ot-zapad-shte-zapochne-da-vali-dazhd-postepenno-shte-obhvane-i-tsentralnite-rayoni-ot-stranata-nad-1000-metra-valezhite-shte-sa-ot-snyag.html", "text": "През следващото денонощие облачността ще е значителна. Това съобщи за  Агенция „Фокус”  дежурният синоптик Боряна Маркова от Националния институт по метеорология и хидрология (НИМХ). След полунощ от запад ще започнат валежи, които през деня ще обхванат и централните райони от страната. На много места валежът ще е от дъжд, над около 1000 метра ще вали сняг, по-съществени ще са валежите в Югозападна България. В Рило-Родопската област и на места в планинските райони на Западна България снежната покривка ще се увеличи още с около 10 см. В Източна България и на места на север от Стара планина ще духа умерен, временно до силен южен вятър и дневните температури там ще се повишат, ще остане почти без валежи. Минималните температури ще са между минус 2° и 3°, в Югоизточна България до 5°-8°. Максималните температури ще са между 3° и 8°, в Източна България – между 11° и 14°. Атмосферното налягане е по-ниско от средното за месеца и ще остане без съществена промяна. По Черноморието облачността ще е по-често значителна, но валежи не се очакват. Ще духа умерен, временно до силен южен вятър. Максималните температури ще са от 8° до 13°. Температурата на морската вода е 6°-7°. Вълнението на морето ще бъде 2-3 бала. Над планините облачността ще е значителна и в масивите от Западна и Централна България ще вали сняг, под 1000 метра - дъжд. В Рило-Родопската област валежите ще са значителни. Ще духа умерен до силен югозападен вятър. Максималната температура на височина 1200 метра ще е около 2°, на 2000 метра - около минус 1°. Динамично и сравнително топло за края на януари и началото на февруари ще се задържи времето и през следващите дни. В сряда отново ще има превалявания, предимно от дъжд, над 900 метра – от сняг, повече като количество в западните райони и Рило-Родопската област. В Източна България вятърът ще е от юг-югоизток, умерен и там дневните температури ще са високи: над 10°, на места до 14°; по ниски ще остават в Западна България – между 3° и 8°. През нощта срещу четвъртък облачността временно ще се разкъса, но в четвъртък-петък пак ще бъде значителна. Вятърът временно ще се ориентира от запад-северозапад и с него през нощта срещу петък в страната ще проникне по-студен въздух. В четвъртък превалявания от дъжд ще има на повече места в Южна България, в планините там - от сняг, а в петък слаб дъжд ще превали главно в източната половина от страната.", "date": "2019.01.28", "title": "НИМХ: От Запад ще започне да вали дъжд, постепенно ще обхване и централните райони от страната, над 1000 метра валежите ще са от сняг"}
{"url": "http://www.focus-news.net/news/2019/01/28/2617267/dobromir-ganev-nsni-svobodnite-partseli-za-stroitelstvo-v-shirokiya-tsentar-vav-varna-sa-pochti-izcherpani.html", "text": "Свободните парцели за строителство в широкия център във Варна са почти изчерпани. Това заяви в интервю за  Радио „Фокус“ – Варна  Добромир Ганев, председател на Управителния съвет на Национално сдружение „Недвижими имоти“. Средната цена на имотите в различните райони на Варна е много  различна, каза експертът. „Грешна посока на разсъждение на собственици и купувачи е да се търси средна цена. Всеки имот трябва да има собствена оценка от експерт, за да бъде максимално справедлива и за да бъде имотът най-добре представен и позициониран на пазара“, допълни  Добромир Ганев.  Според него ценовата ножица се движи от 550-600 евро до над 2000 евро в по-квалитетни райони, с много сериозни инвестиции в сградите. Горната граница над 2000 евро е за много малко на брой имоти. Това са изключения и има няколко сгради, които се предлагат на тази цена във Варна, каза още експертът. Според Добромир Ганев районите „Младост“ и „Възраждане“ привличат интерес, защото притежават добра инфраструктура. „Варна е така географски разположена, че дори крайните квартали не са толкова далеч разположени. Транспортната инфраструктура е достатъчно добра и ще става още по-добра след завършването на мащабните ремонти. Това дава добра възможност с един по-нисък бюджет да се придобива собственост в уж крайните квартали“, каза още експертът. Според него грешно са наречени крайни квартали, защото са с много голяма близост. В почти всички райони има интерес. По- голямото строителство вече се изнася дори извън широкия център, защото през последните 30 години от старта на новата икономическа обстановка, по-голяма част от централните парцели бяха застроени. „Централните райони като „Гръцка махала“, „Генералите“, Икономически ухиверситет, дори бившото Лятно кино „Тракия“ вече няма много възможности за застрояване. Голяма част от строителството е съсредоточено в „Младост“, „Трошево“, „Бриз“, „Траката“. Това са интересни райони за  купувачите и по тази причина се развива строителството“, каза още Добромир Ганев. По думите му средната цена, при която се  сключват сделки, не е значително променена и варира от 50 до 100 хиляди евро. „Има и желание за придобиване на имоти на по-големи стойности от 100-120 хиляди евро. Има и отделни сделки за по-големи имоти“, допълни той. Според експерта масовото търсене е на едностайни и двустайни и по-рядко на тристайни апартаменти. Има и много желаещи, които искат да придобиват имоти на цени под 50 хил. евро. По тази причина се развива строителството и в по-крайните квартали, където парцелите и цената на земята е по-ниска и има възможност инвеститорът да предложи по-добра цена.", "date": "2019.01.28", "title": "Добромир Ганев, НСНИ: Свободните парцели за строителство в широкия център във Варна са почти изчерпани"}
{"url": "http://www.focus-news.net/news/2019/01/28/2617260/aktualna-patna-obstanovka.html", "text": "Информация за състоянието на републиканските пътища  \r\nкъм 17.30 часа на 28 януари 2019 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 2° до + 14°. Времето над страната е предимно с разкъсана облачност. Слаб вятър духа в областите Бургас, Добрич, Кюстендил, Кърджали, Пазарджик, Перник, Търговище и Шумен. Пътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в областите Сливен и Силистра, а до 100 м в областите Видин, Враца и Пазарджик. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ „Хемус“ в тунел \"Топли дол\" посока Варна се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок от 9:30 до 16:00 часа на 29.01.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Пампорово“ - забранен всички МПС над 3,5 т. \r\n- „Рожен“ - отворен за всички МПС;  \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път  I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асвалтовата настилка. Участакът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение. Срок до 29.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-906: Движение  с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 29.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 29.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nОграничено движение по РПМ на община Доспат - за МПС над 12 тона, да се движат без ремаркета и полуремаркета.  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 30.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. \r\nПът ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.28", "title": "Актуална пътна обстановка"}
{"url": "http://www.focus-news.net/news/2019/01/28/2617268/predstoyashti-mezhdunarodni-sabitiya-za-29-yanuari-agentsiya-fokus.html", "text": "***  Среща на страните от Южна Европа и Средиземноморието за миграцията и сигурността  \r\n***  ЕС обявява Кодекс за борба с фалшивите новини \r\n***  Британският парламент гласува стратегия за Брекзит \r\n***  Бившият премиер Тони Блеър ще изнесе реч, посветена на Брекзит \r\n***  Продължава визитата на Еманюел Макрон в Египет \r\n***  Сенатът гласува предложението на Доналд Тръмп за главен прокурор на САЩ \r\n***  Директорите на ФБР и ЦРУ ще говорят за глобалните заплахи пред Сената", "date": "2019.01.28", "title": "Предстоящи международни събития за  29 януари  (Агенция \"Фокус\")"}
{"url": "http://www.focus-news.net/news/2019/01/28/2617273/vratsa-gasta-magla-zatrudnyava-vidimostta-v-oblastta-patnata-nastilka-e-obrabotena.html", "text": "Гъста мъгла затруднява видимостта в област Враца. Пътната настилка е обработена. Това съобщи слушател на  Радио-\"Фокус\" . Шофьорите да се движат с повишено внимание и съобразена скорост.", "date": "2019.01.28", "title": "Враца: Гъста мъгла затруднява видимостта в областта, пътната настилка е обработена"}
{"url": "http://www.focus-news.net/news/2019/01/28/2617269/kyustendil-blizo-153-000-leva-sa-izplateni-ot-obshtinskiya-fond-za-asistirana-reproduktsiya-v-ramkite-na-shest-godini.html", "text": "Близо 153 000 лева са изплатени от общинския фонд за асистирана репродукция в рамките на шест години. Това съобщиха за  Радио „Фокус” – Кюстендил  от действащата комисия за финансиране на семейства и двойки, нуждаещи се от лечение на репродуктивни проблеми. Само за 2018 година са постъпили 12 заявления за подпомагане, които са били разгледани от комисията и са одобрени. Изразходвани са 27 000 лева и са изплатени 9 процедури. Данните за работата на комисията сочат, че през последните шест години са одобрени за финансиране 65 семейства или двойки, изплатените процедури са 55. Съгласно приетия от Общинския съвет в Кюстендил правилник, финансовото подпомагане на едно семейство или двойка е до 3 000 лева. \r\nВенцеслав ИЛЧЕВ", "date": "2019.01.28", "title": "Кюстендил: Близо 153 000 лева са изплатени от общинския фонд за асистирана репродукция в рамките на шест години"}
{"url": "http://www.focus-news.net/news/2019/01/28/2617274/evrodeputatat-momchil-nekov-otkri-izlozhba-moyata-strana-v-evropeyskiya-parlament.html", "text": "Евродепутатът от ПЕС/БСП Момчил Неков откри в Европейския парламент изложба „Моята страна“, предаде репортер на  Агенция „Фокус“ . Изложбата представя творби на репортера и художник Деница Гацинска и художника Вили Николов. Творбите им показват българския колорит през приказни сюжети и фолклорни мотиви. „Нека тази вечер в картините им да видим магията“, посочи евродепутатът Момчил Неков, който е член на Комисията по култура и образование в ЕП. Деница Гацинска заяви: „Ние сме българи и трябва да пазим културата си, традициите и обичаите. Да се гордеем с тях“. Тя обясни, че в картините й са вплетени шевиците, които са азбуката на българщината.  \r\nИзложбата ще бъде отворена за посетителите на ЕП и евродепутатите през цялата седмица. \r\nБиляна ИВАНОВА", "date": "2019.01.28", "title": "Евродепутатът Момчил Неков откри изложба „Моята страна“ в Европейския парламент"}
{"url": "http://www.focus-news.net/news/2019/01/28/2617271/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 11.00 часа в Музей „Възраждане и Учредително събрание“ във Велико Търново ще се състои пресконференция, на която председателят на Народното събрание Цвета Караянчева ще обяви програмата за честванията по повод 140 години от Учредителното народно събрание и приемането на Търновската конституция. \r\n*** \r\nОт 10.00 часа на 7 ет. в Министерство на образованието и науката ще се проведе пресконференция, на която ще бъдат представени Националните програми за развитие на образованието за 2019 г. \r\n*** \r\nОт 10.00 часа в Националния пресклуб на БТА, Асоциация „Прозрачност без граници“ – българското представителство на Transparency International, ще представи резултатите от класацията на държавите, представени в Индекса за възприятие на корупцията за 2018 г. \r\n*** \r\nОт 09.00 до 14.00 часа в кабинет 108 на Катедра „Инфекциозни болести“ на ВМА ще се проведат безплатни консултации и прегледи за грип и остри респираторни заболявания при лица над 12-годишна възраст.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Мартин М. и Стефан С., на които са повдигнати обвинения за ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Васил Р., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Стелиан В., Иван С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Столична община ще бъде дадено началото на първата съвместна информационна кампания за безплатни прегледи на жени с миома на матката. На откриването ще присъстват кметът на София Йорданка Фандъкова и ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).  \r\n*** \r\nОт 11.00 часа в Столична община зам.-кметът доц. д-р Тодор Чобанов ще връчи дарение от над 2500 книги на библиотеки на столични училища, на Столична библиотека и филиалите ѝ, на библиотеката към Дом на културата „Искър“, на Центрове за настаняване от семеен тип за деца и на Дома за ветерани на културата и изкуствата в София. \r\n*** \r\nОт 13.00 часа зала 4, в сградата на бул. \"Генерал Михаил Д. Скобелев\" № 23, 5 съдебен състав ще заседава по НОХД 7731/18г. срещу А. Бончев, обвинен по чл.144, ал.3 от НК. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Илиян О., Дани Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.40 часа 4-ти състав на Специализирания наказателен съд ще заседава по делото срещу Ярослав Д., Димитър Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Литературен клуб „Перото” ще се проведе затворено събитие (бизнес среща) на Xoomworks Technology and Financial Times Sofia. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България“ Жельо Бойчев и общинският съветник Иван Таков ще бъдат на разположение на софиянци. \r\n*** \r\nОт 17.00 часа в галерия Credo Bonum на ул. „Славянска” 2 председателят на Арбитражния съд при Московската търговско-промишлена палата Марина Пак пристига в София, за да преподава в курсове за обучение на наши юристи по въпросите на арбитража. \r\n*** \r\nОт 17.30 часа в Големия салон на БАН ще бъде представен двутомник в памет на проф. дин Иван Божилов „Laudator temporis acti. Studia in memoriam Ioannis Bozilov\". \r\n*** \r\nОт 18.00 часа в Конферентната зала на Софийския университет ще се проведе лекция на тема: „Ненужните\" науки: хуманитарното знание срещу технократското оглупяване\". \r\n*** \r\nОт 18.00 часа в НДК, Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2018 г. за постижения в науката и за най-добър млад мениджър, изобретател и фермер. \r\n*** \r\nОт 18.30 часа в Сити Марк Арт Център (бул. Янко Сакъзов №30) ще се състои церемонията по награждаването на победителите в Осмите Годишни награди за пътна безопасност. \r\n*** \r\nОт 19.00 часа в кино „Люмиер Лидл” ще бъде прожектиран филмът „Всички знаят”.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представена комедията „Тотална щета”.  \r\n*** \r\nОт 20.00 часа в клуб „City Stage“ ще се проведе втората прожекцията на документалния филм Food Evolution. \r\n*** \r\nОт 17.30 часа в Градската библиотека „Паисий Хилендарски“ ще бъдат обявени и наградени най-изкусните творци на любовна поезия от Шестия национален конкурс за любовна лирика „Наздравица за любовта“.  \r\n*** \r\nОт 9.00 часа в ДНХ Общински съвет-Бургас ще проведе редовно заседание.  \r\n*** \r\nОт 19.00 часа в Културен дом на Нефтохимика ще се състои премиерата на \"Чешити\" по Чудомир в Бургас. \r\n*** \r\nОт 19.00 часа в ДТ \"Адриана Будевска\" ще бъде представена постановката \"Горещо\". \r\n*** \r\nОт 10.00 часа в Областния информационен център ще се проведе пресконференция, на която ще бъде представена първата по рода си интерактивна книга с проекти, реализирани с европейско финансиране на територията на Варненска област. На събитието ще присъстват бенефициенти, чиито проекти са намерили място в нея.   \r\n*** \r\nОт 10.30 часа в Регионалната здравна инспекция ще се състои заседание на Областната комисия за борба с грипа. \r\n*** \r\nОт 11.00 часа в Щаба на Военноморските сили ще се проведе анализ на подготовката на ВМС през учебната 2018 година.  \r\n*** \r\nОт 16.30 часа в Арт-салона на Апелативен съд – Варна, ет.5 на Съдебната палата на пл-д „Независимост“ 2 ще бъде открита първата самостоятелна изложба на Ева Пенева. \r\n***  \r\nОт 10.00 часа в пресклуба на БТА ще се състои пресконференция на ТД на НАП във връзка с данъчна кампания 2019.  \r\n***  \r\nОт 11.00 часа в Музей „Възраждане и Учредително събрание“ ще бъде обявена програмата за честване на 140 години от приемането на първата конституция на България – Търновската конституция. По този повод в старата столица ще гостува председателят на 44-о Народно събрание Цвета Караянчева.  \r\n***  \r\nОт 17.00 часа в Изложбени зали „Рафаел Михайлов“ ще бъде представена Класова продукция по народно пеене със студенти от специалност „Педагогика по обучението по музика“ с преподавател гл. ас. д-р Ана Борисова.  \r\n*** \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президента Росен Плевнелиев (мандат 2012-2017 г.). Темата на събитието е „Професиите на бъдещето“.  \r\n*** \r\nОт 17.30 часа в малката зала на  ХГ „Христо Цокев“ ще бъде открита изложба – дарение на художника Дойчо Бояджиев. \r\n*** \r\nОт 11.00 часа от площад „Велбъжд” ще тръгне празнично шествие по повод отбелязването на 141-та годишнина от Освобождението на града. От 18.00 часа в читалище „Братство” ще се проведе празничен концерт.  \r\n*** \r\nОт 10.00 часа в пресклуба на БТА в Плевен кметът на община Червен бряг инж. Данаил Вълов ще даде пресконференция. \r\n*** \r\nОт 13.30 часа в стая №70 на Община Плевен ще се проведе   заседание на постоянната комисия по “Обществен ред и сигурност”. \r\n*** \r\nОт 14.00 часа в стая 70  ще се състои заседание на посотянната комисия по “Култура, вероизповедания и международна дейност” . \r\n*** \r\nОт 15.00 часа в стая №70 на Община Плевен ще се проведе заседание на постоянната комисия по “Здравеопазване и социална политика”. \r\n*** \r\nОт 16.00 часа ще се състои заседание на посотянната комисия по „Общинска собственост и инвестиционна политика“. \r\n*** \r\nОт 16.00 часа в стая №70 на Община Плевен ще се състои заседание на постоянната комисия по “Култура, вероизповедания и международна дейност”.  \r\n*** \r\nОт 11.00 часа в сградата на РД „Пожарна безопасност и защита на населението“-Пловдив ще бъдат оповестени имената на служителите от пловдивската дирекция, представили се отлично в областния етап на националния конкурс „Пожарникар на годината 2018“. \r\n*** \r\nОт 13.30 часа в Зала 1 на Апелативен съд ще се гледа дело, образувано по протест на Окръжна прокуратура – Пловдив срещу оправдателна присъда спрямо И. Г. (на 25 г.). Той е признат за невиновен в това, че на 15.07.2015 г. в Пловдив без надлежно разрешение  е държал, с цел разпространение, 11 грама амфетамини на стойност 340 лв. и 10 таблетки екстази за 70 лв. \r\n*** \r\nОт 10.00 часа в сградата на Областна администрация ще се проведе Ден на отворените врати за ученици от Старозагорска област по повод 20-годишнината от създаването на Областна администрация с административен център Стара Загора. \r\n*** \r\nОт 18.00 часа в Художествената галерия ще бъде открита изложбата „Японски гравюри от 18 -19 век“ - гостуваща колекция от фонда на Художествена галерия Сливен. \r\n*** \r\nОт 18.30 часа в Регионална библиотека „З. Княжески“ ще бъде прожектиран документалният филм „Мароко отвисоко“ от рубриката „Кервансарай“. Прожекцията е част от програмата на София МЕНАР Филм Фест в Стара Загора. \r\n*** \r\nОт 11.00 часа на площад „Свобода“ с ритуал за издигане на знамената ще започнат проявите за честването на 141 години от Освобождението на града. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша“. В 11.45 часа ще бъде отслужена панихида в храм „Св. Успение на Пресвета Богородица“. В 17.30 часа от централния площад ще тръгне Факелно шествие, което ще премине по ул. „Васил Левски“ и ул. „Шипка“ до Морената. Честванията ще приключат в 18.30 часа, когато небето над Търговище ще бъде осветено от празнична заря. \r\n*** \r\nОт 9.00 часа в зала 304 ще се състои заседание на ПК „Младежки дейности и спорт”. \r\n*** \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”. \r\n*** \r\nОт 14.00 часа в зала 203 ще се състои заседание на ПК „Правна и опазване на обществения ред”. \r\n*** \r\nОт 16.00 часа в зала 203 ще се състои заседание на ПК „Бюджет и финанси”.", "date": "2019.01.28", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2019/01/28/2617262/afp-za-sedmitsa-sa-zaginali-35-dushi-po-vreme-na-protestite-vav-venetsuela.html", "text": "Седмица протести срещу венецуелския президент Николас Мадуро  доведе до 35 загинали и 850 задържани, съобщиха неправителствени организации в понеделник, цитирани от  AFP . \r\n\"Имаме потвърдената цифра, с име, фамилия, място и предполагаеми виновници,  данните на 35 души, убити по време на протестите\" от понеделник миналата седмица, заяви Рафаел Узкатеги, директор на венецуелска неправителствена организация. \r\nДруга неправителствена организация заяви, че са задържани 850 души, сред които 77 непълнолетни.  Юлиян Марков", "date": "2019.01.28", "title": "AFP: За седмица са загинали 35 души по време на протестите във Венецуела"}
{"url": "http://www.focus-news.net/news/2019/01/28/2617291/pazardzhik-bezplatni-profilaktichni-pregledi-pri-sadov-hirurg-se-izvarshvat-v-bolnitsata-v-panagyurishte.html", "text": "Безплатни профилактични прегледи организират специалистите от клиниката по съдова хирургия в болницата в Панагюрище, съобщи за  Радио „Фокус“ – Пазарджик  Марина Тричкова от Пресцентъра на лечебното заведение. Те ще се проведат от 29 януари до 1 февруари, включително, от 9.00 часа до 13.00 часа. В Клиниката по съдова хирургия са внедрени всички нови технологии за лечение чрез хирургични, ендоваскуларни (безкръвни) и хибридни процедури на пациенти с артериални и венозни заболявания. Лечението е съобразено със световните стандарти. Специалистите от Клиниката по съдова хирургия работят по всички клинични пътеки от специалността си – №20, №123, №124, №1251 №1261 №128 и №129. От Клиниката по съдова хирургия последната седмица от всеки месец през 2019 година ще приемат пациенти за профилактични прегледи, за което няма да е необходимо Направление от личния им лекар.", "date": "2019.01.28", "title": "Пазарджик: Безплатни профилактични прегледи при съдов хирург се извършват в болницата в Панагюрище"}
{"url": "http://www.focus-news.net/news/2019/01/28/2617292/nimh-zhalt-kod-za-valezhi-ot-dazhd-i-snyag-e-v-sila-za-5-oblasti-na-stranata-za-29-yanuari.html", "text": "Жълт код за валежи от дъжд и сняг e в сила за 5 области на страната за 29 януари, сочи справка на сайта на  НИМХ . Предупреждението за обилни валежи от дъжд и сняг важи за областите Благоевград, Пазарджик, Пловдив, Смолян и Кърджали. В тези райони ще има значителни валежи от дъжд, а над 1000 метра – от сняг. Очакваните количества са 20 – 35 л/кв.м, а в отделни планински райони и повече. Валежите ще продължат и през нощта срещу сряда. По морето се очаква вятър от юг-югоизток с пориви до 14-17 м/с (7 по Бофорт).", "date": "2019.01.28", "title": "НИМХ: Жълт код за валежи от дъжд и сняг e в сила за 5 области на страната за 29 януари"}
{"url": "http://www.focus-news.net/news/2019/01/28/2617296/kathimerini-uvelichavat-minimalnata-rabotna-zaplata-v-gartsiya-do-650-evro.html", "text": "Увеличават минималната работна заплата в Гърция до 650 евро, пише електронното издание на гръцкия вестник  Kathimerini .  \r\nГръцкият премиер Алексис Ципрас обяви 11 процентно увеличение на минималната работна заплата по време на заседание на кабинета в понеделник, първото подобно увеличение на заплатите в страната за почти десетилетие. \r\nУвеличението ще повиши минималната работна заплата от 586 на 650 евро и се очаква да засегне 600 000 служители. Той също така заяви, че правителството ще премахне така наречената минимална заплата от 518 евро, изплащана на младите служители под 25 години. \r\n„Стратегията за справедлив растеж и стратегическата цел за ограничаване на несправедливостта преминава през увеличаването на минималната работна заплата, но също така и към укрепване на заплатената работа и правата за преговори от страна  на служителите“, каза той пред кабинета. \r\nГърция излезе през август миналата година от третата си и последна спасителна програма и правителството обеща да отмени някои от непопулярните реформи, които бяха наложени от кредиторите, като изданието напомня, че тази година предстоят парламентарни избори. \r\nСтандартната минимална месечна заплата беше намалена с 22 процента до 586 евро през 2012 г., когато Гърция се бореше да излезе от рецесията. Още по-голямо беше намалението за младите служители, за които минималната заплата беше ограничена до 518 евро, припомня изданието.  Юлиян Марков", "date": "2019.01.28", "title": "Kathimerini: Увеличават минималната работна заплата в Гърция до 650 евро"}
{"url": "http://www.focus-news.net/news/2019/01/28/2617272/", "text": "Египетският външен министър Самех Шукри се срещна със специалния пратеник на Генералния секретар на ООН в Сирия Гейр Педерсен, за да обсъдят последните събития в разкъсваната от войната страна, пише египетският англоезичен вестник  Daily News Egypt .  \r\nПо време на срещата двамата обмениха мнения относно възможностите за напредък на политическия процес, хуманитарните предизвикателства и усилията за борба с тероризма в региона. \r\nСпоред изявлението на Министерството на външните работи на Египет усилията включват „гарантиране, че никакви чуждестранни бойци, екстремисти или терористични елементи няма да напускат позициите си и да преминават в останалата част на Сирия и в държавите от региона”. \r\nВ изявлението се отбелязва, че новият специален пратеник „желае да включи Египет в челните редици на държавите, с които се консултира по сирийския въпрос, след като наскоро пое своята нова позиция“. \r\n„(Педерсен) също така желаеше да чуе визията на Кайро за напредъка на политическия процес за разрешаване на кризата; особено в светлината на балансираната позиция на Египет, която има за цел да възстанови единството и стабилността на Сирия и сигурността на границите й”, се казва в изявлението. \r\nМеждувременно Шукри заяви, че е важно да се „работи за преодоляване на сегашния застой в политическия процес и за постигане на политическо решение, което би задоволило стремежите на сирийския народ, основано на резолюция 2254 на Съвета за сигурност на ООН и без чужда намеса, която има за цел да подкопае стабилността на Сирия , ” завършва изявлението.  Юлиян Марков", "date": "2019.01.28", "title": "Daily News Egypt (Египет): Специалният пратеник на ООН за Сирия е на посещение в Кайро"}
{"url": "http://www.focus-news.net/news/2019/01/28/2617295/d-r-petar-yankov-ekolog-obezpokoitelna-e-tendentsiyata-za-namalyavane-broya-na-nay-silno-zastrashenite-vidove-ptitsi-po-severnoto-chernomorie.html", "text": "Обезпокоителна е тенденцията за намаляване броя на най-силно застрашените видове птици в Световната червена книга по Северното Черноморие. Това каза в интервю за  Радио „Фокус“ – Варна  д-р Петър Янков, еколог към природозащитния център „Пода“ на Българското дружество за защита на птиците (БДЗП). По думите му броят на птиците зависи от цял комплекс от фактори. Най-важният от тях е състоянието на зимата. При сурови зими с много ниски температури, със снежна покривка и когато водоемите на север от България са замръзнали, почти цели популации на тези зимуващи птички са в България, каза д-р Петър Янков. „За тях България е по-южна страна, където остават и незамръзващи водоеми, в които птиците могат да намерят и храна, и спокойствие за пренощуване“, допълни той. В по-меки зими, каквато е тази, птиците остават във възможно най-северната точна на Черноморието, където има и незамръзнали водоеми, обясни екологът. „Тази година част от птиците са в Украйна и Румъния, а друга част са в България. Ние преброяваме птиците заедно с колегите от Румъния, Украйна и Русия. По този начин имаме представа за точното съотношение и точното количество птици, които остават във всяка страна. Не може да се каже дали броят им се увеличава или намалява, но тенденцията за най-силно застрашените видове птици по Северното Черноморие е за обезпокоително намаляване. Затова и ние предприемаме тези действия, за да направим необходимото за спасяването на птиците“, допълни д-р Петър Янков.", "date": "2019.01.28", "title": "Д-р Петър Янков, еколог: Обезпокоителна е тенденцията за намаляване броя на най-силно застрашените видове птици по Северното Черноморие"}
{"url": "http://www.focus-news.net/news/2019/01/28/2617275/kathimerini-poslanikat-na-sasht-v-atina-zayavi-che-dogovorat-ot-prespa-shte-donese-stabilnost-na-balkanite.html", "text": "Споразумение, подписано и ратифицирано от Гърция и Бившата югославска република Македония (БЮРМ), което има за цел да сложи край на десетилетния спор за името между тях, ще допринесе за просперитета и сигурността на региона, каза посланикът на САЩ в Гърция Джефри Пят пред гръцкия вестник  Kathimerini . \r\nВ изказване пред вестника  на Атинския енергиен форум 2019 г., организиран от гръцкия Kathimerini и The New York Times  Пят каза, че Споразумението е повратна точка за Гърция и то ще помогне на страната да използва икономическия си потенциал в отношенията със съседната държава. \r\nПомолен да коментира до голяма степен негативния възглед за споразумението сред гръцкото общество, той каза, че избягва да коментира въпроса. \r\nПят заяви, че е \"окуражен\" от забележките, направени по-рано от лидера на опозицията Кириакос Мицотакис, който заяви, че може да не е съгласен с споразумението, но възнамерява да продължи напред и да акцентира върху гръцко-американските отношения. \r\nГоворейки за гръцко-американското сътрудничество в енергийния сектор, Пят посочи пристигането в Гърция на първата доставка на втечнен природен газ от САЩ, добавяйки че се очакват още  две пратки. \r\nТой каза, че проекти като Транс-Адриатическия газопровод, газопреносната връзка Гърция-България (IGB), плаващата станция за втечнен природен газ в Александруполис и Ревитуса ще нарушат руския монопол в региона и отбеляза силния интерес на американските компании към гръцкия енергиен сектор по-специално за проучване на находища на въглеводороди и възобновяеми енергийни източници. \r\nТой повтори подкрепата на САЩ за диалога между Гърция, Израел и Кипър и приветства усилията за подобряване на гръцко-турските отношения, преди посещението на премиера Алексис Ципрас в Турция.  Юлиян Марков", "date": "2019.01.28", "title": "Kathimerini: Посланикът на САЩ в Атина заяви, че Договорът от Преспа ще донесе стабилност на Балканите"}
{"url": "http://www.focus-news.net/news/2019/01/28/2617298/sport-alavaro-morata-e-igrach-na-atletiko-madrid.html", "text": "Алваро Мората официално премина в Атлетико Мадрид. След година и половина с екипа на Челси, Мората  напусна отбора от Лондон с изиграни 72 мача и 24 гола. През лятото на 2017-та Мората напусна Реал Мадрид с рекорден за Челси трансфер в размер на 60 милиона паунда и петгодишен договор. Сега той отива да играе в градския съперник на кралския клуб –„дюшекчийте“ от Атлетико Мадрид под наем. Трансферът стана възможен, след като Маурицио Сари привлече в Челси Гонсало Игуаин и така в тима не остана място за испанеца", "date": "2019.01.28", "title": "Спорт: Алаваро Мората е играч на Атлетико Мадрид"}
{"url": "http://www.focus-news.net/news/2019/01/28/2617294/abv-nastoyava-balgarskoto-pravitelstvo-da-izleze-s-pozitsiya-che-voenna-interventsiya-vav-venetsuela-e-nedopustima-obzor.html", "text": "АБВ настоява българското правителство да излезе с позиция, че военна интервенция във Венецуела е недопустима. Председателят на АБВ – Младежи Пламена Заячка посочи, че в последните години ставаме свидетели на нарастващи международни конфликти, което се превръща в тенденция. „Става въпрос за богати на ресурс държави, като сега е ред на Венецуела, която е най-богатата на нефт. Шест месеца след като е избран президентът, се казва, че този избор е нелегитимен“, заяви Заячка. Тя коментира, че няма как само 50% от изборите да са нелегитимни. „Подета е акция на международна изолация. В Съвета на сигурност на ООН бе внесено предложение за подкрепа на опозицията, което беше отхвърлено“, заяви Заячка и посочи, че ЕС е на път да се превърне в съучастник в намеса на вътрешната политика на трета държава. „Настояваме правителството на България ясно и категорично да излезе с позиция, че военна интервенция във Венецуела е недопустима. На предстоящата среща на министрите на външните работи на 30 януари в Брюксел България трябва да излезе с позиция на разума - да не се взимат прибързани решения по казуса, защото това може да се превърне в прецедент“, обясни тя. \r\nПредседателят на АБВ Румен Петков коментира, че в тази ситуация президентът на Франция Еманюел Макрон се държи цинично. „Протестите срещу него и налаганата от него политика разтресоха цяла Франция, съсипаха центъра на Париж и той като аргумент за непризнаване на избора на президента на Венецуела използва именно протестите. Този човек или не знае къде живее, или е в състояние в името на властта да изпълнява всякакви поръчки, включително вмешателство във вътрешната политика на суверенна държава“, заяви Петков. Той посочи, че ако се случи прецедент да бъде свален президентът на Венецуела, Европа ще стане съучастник в свалянето на легитимно избрани органи. „Настояваме Народното събрание да излезе с категорична позиция за невмешателство в работите на суверенна държава“, каза Петков. Агенция „Фокус“ припомня: На президентските избори във Венецуела на 20 май 2018 г. Николас Мадуро беше преизбран за нов шестгодишен мандат. Той пое поста на 10 януари 2019 г. Групата от Лима обаче заяви, че този избор не отговаря на международните стандарти и преизбирането на Мадуро на поста е незаконно. Те осъждат нарушаването на върховенството на закона във Венецуела и настояват за спазване на принципите на демокрацията и човешките права, както и за приемане на мерки за излизане на страната от дълбоката политическа, икономическа, социална и хуманитарна криза.  \r\nНа 23 януари председателят на парламента във Венецуела Хуан Гуайдо се самообяви за временен президент и положи клетва, а малко по-късно беше признат от САЩ и от част от държавите в Южна Америка. Това стана, след като хиляди хора излязоха на протест, като основното им искане беше отстраняването на правителството на Мадуро. След това Гуайдо беше признат и от Австралия, Израел, Албания, Грузия, Швейцария и др. Шест страни от Европейския съюз - Франция, Германия, Испания, Португалия, Белгия и Великобритания обявиха, че ще признаят Хуан Гуайдо за временен президент, ако до дни президентът Мадуро не свика избори, но той отхвърли този ултиматум.  \r\nЦветилена СИМЕОНОВА", "date": "2019.01.28", "title": "АБВ настоява българското правителство да излезе с позиция, че военна интервенция във Венецуела е недопустима (ОБЗОР)"}
{"url": "http://www.focus-news.net/news/2019/01/28/2617299/makfaks-nova-demokratsiya-nyama-da-podkrepi-ratifikatsiyata-na-protokola-za-chlenstvoto-na-makedoniya-v-nato.html", "text": "Най-голямата опозиционна партия в Гърция, „Нова Демокрация“, потвърди, че няма да гласува за ратифицирането на протокола за членство на Македония в НАТО и ще постъпи, както и по време на процеса на ратификация на Споразумението от Преспа, предава  “Макфакс“ . \r\nГоворителят на \"Нова Демокрация\" Мария Спираки заяви, че нейната партия ще направи това, защото смята, че Договорът е лош и не е в полза на националните интереси.  Юлиян Марков", "date": "2019.01.28", "title": "Макфакс: „Новa Демокрация“ няма да подкрепи ратификацията на протокола  за членството на Македония в НАТО"}
{"url": "http://www.focus-news.net/news/2019/01/28/2617300/yordan-tashev-direktsiya-obshta-administratsiya-blizo-13-mln-leva-e-proektobyudzhetat-na-obshtina-sadovo-za-2019-godina.html", "text": "Близо 13 млн. лева е проектобюджетът на община Садово за 2019 година. Това съобщи за  Радио „Фокус”- Пловдив  Йордан Ташев, директор на Дирекция „Обща администрация“. Предстои приемането му на 31 януари. Около 20% са увеличени субсидиите от държавата, заложени в новия бюджет. Това ще са средствата за администрацията и за образованието, където също е заложено 20 % увеличение на заплатите от 1 януари. Общата изравнителната субсидия за общински дейности е увеличена с 10 %, в сравнение с тази през 2018 година. С 18% е увеличена и целевата субсидия за капиталови разходи и става 401 000 лева. Тя ще бъде изразходвана предимно за ремонт на сградата на администрацията на общината и ремонт на кметствата. „Таксите и данъците в община Садово няма да се увеличават”, каза още Ташев. \r\n„Като цяло предстои една добра финансова година за общината”, добави той.  \r\nЦветана ТОНЧЕВА", "date": "2019.01.28", "title": "Йордан Ташев, Дирекция „Обща администрация“: Близо 13 млн. лева е проектобюджетът на Община Садово за 2019 година"}
{"url": "http://www.focus-news.net/news/2019/01/28/2617301/xinhua-balgariya-belezhi-44-rast-na-chuzhdestrannite-turisti.html", "text": "България бележи 4.4 % ръст на чуждестранните туристи, пише в бизнес-секцията си китайската държавна информационна агенция  Xinhua . \r\nБлизо 9,3 милиона чуждестранни туристи са посетили България миналата година, което е с 4,4% повече в сравнение с миналата година, се казва в изявление на Mинистерството на туризма в понеделник. \r\nПовечето чуждестранни туристи, близо 1.4 милиона, са дошли от съседна Румъния, следвани от тези от Гърция (1.1 милиона) и Германия (850.000), се казва в изявлението. \r\nТурция, Македония и Русия заеха четвърто, пето и шесто място с съответно 625 000, 560 000 и 511 000 туристически посещения. \r\nМинистърът на туризма Николина Ангелкова заяви, че цифрите са стимул и отправна точка за още по-активна политика за насърчаване на България като привлекателна дестинация, се казва в изявлението. \r\nТуризмът е един от стълбовете на икономиката на страната. Според доклад на Световния съвет за пътуване и туризъм, общият принос на туристическата индустрия към брутния вътрешен продукт на България през 2017 г. е 11,5%.  Юлиян Марков", "date": "2019.01.28", "title": "Xinhua: България бележи 4.4 % ръст на чуждестранните туристи"}
{"url": "http://www.focus-news.net/news/2019/01/28/2617270/d-r-ventsislav-daskalov-obshtopraktikuvasht-lekar-oshte-pri-parvi-simptomi-na-grip-e-vazhno-da-se-potarsi-lekar-za-da-badat-izbegnati-uslozhneniya.html", "text": "Още при първи симптоми на грип е важно да се потърси лекар, за да бъдат избегнати усложнения. Това каза за  Радио „Фокус“ – Пирин  общопрактикуващият лекар д-р Венцислав Даскалов. Според нея хората не си вземат поука от предишни години и допускат грешки, които водят до усложнения от грипа. „Първото, за което настояваме всички лекари е – хората, които са болни да си останат вкъщи веднага след като усетят първите симптоми. Освен това е хубаво да ползват препарати за контрол на високата температура, за поддръжка на имунната система също. Хубаво е да се консумира здрава храна, болните трябва да си почиват, да проветряват помещенията, в които пребивават. Те, както и всички около тях трябва да спазват отлична лична хигиена, всички повърхности трябва да се почистват със сапунени разтвори – подове, маси, столове, върху които вирусът може да се наложи при кашляне или слюноотделяне“, каза още д-р Даскалов. Той добави, че при най-малки симптоми болният задължително трябва да се консултира с лекар. „В не редки случаи аз, а и моите колеги предписваме препарати за подобряване имунната система, което може да се окаже решаващо при някои пациенти“, подчерта д-р Даскалов. \r\nЛивия НИНОВА", "date": "2019.01.28", "title": "Д-р Венцислав Даскалов, общопрактикуващ лекар: Още при първи симптоми на грип е важно да се потърси лекар, за да бъдат избегнати усложнения"}
{"url": "http://www.focus-news.net/news/2019/01/28/2617303/veliko-tarnovo-obicham-prirodata-i-az-uchastvam-e-temata-na-traditsionnata-natsionalna-kampaniya-za-chista-okolna-sreda-prez-2019-godina.html", "text": "„Обичам природата – и аз участвам“ е темата на традиционната Национална кампания „За чиста околна среда“ през 2019 година. Кандидатстването за състезанието вече е отворено, а допустимите бенефициенти са общини, кметства, училища, детски градини и Центрове за подкрепа на личностното развитие. Това съобщиха за  Радио „Фокус“ – Велико Търново  от Община Горна Оряховица. Организатори на конкурса са Министерство на околната среда и водите и Предприятието за управление на дейностите по опазване на околната среда (ПУДООС). И през  тази година за реализиране на всеки класиран проект ще бъдат предоставени средства в размер до 10 000 лева (с ДДС) за общини и кметства и до 5000 лева (с ДДС) за учебни заведения. От Министерството припомнят, че с общинските проекти се цели реновиране и/или създаване на нови паркови пространства, залесяване и засаждане на почистени площи, създаване и възстановяване на зони за отдих, ремонтиране на детски и спортни съоръжения и други. Общините и кметствата нямат право да кандидатстват за терени на училища и детски градини. Целта на проектите на учебните заведения е повишаване на екологичната култура и навлизане на съвременните тенденции в сферата на опазване на околната среда в образователния и възпитателен процес на младите хора. Допустими разходи са разходи за озеленяване, спортни уреди, съоръжения за игра на открито, създаване на еко-кът, информационни брошури, дипляни, мултимедия, организиране на екологични събития, оборудване и учебни пособия, други образователни материали, свързани с предмета на кампанията. Крайният срок за подаване на документите е 15 февруари 2019 г. – за учебни заведения, и 1 март 2019 г.– за общини и кметства. Няма да се одобряват проекти, получили финансиране в Националната кампания „Чиста околна среда“ през 2017 г. и 2018 г. Проектните предложения следва да се изпращат до деловодството на ПУДООС в София само по пощата с обратна разписка или куриер, на адрес: гр. София 1000, ул. „Триадица“ № 4, ет. 2. Резултатите от извършеното класиране на постъпилите заявления ще бъдат обявени в срок до 12-ти април на интернет страницата на ПУДООС – www.pudoos.bg, в раздела на кампанията „Чиста околна среда – 2019г.“ с мото „Обичам природата и аз участвам“. \r\nЛуиза ТРАНЧЕВА", "date": "2019.01.28", "title": "Велико Търново: Обичам природата – и аз участвам“ е темата на традиционната Национална кампания „За чиста околна среда“ през 2019 година"}
{"url": "http://www.focus-news.net/news/2019/01/28/2617306/kathimerini-gartsiya-predupredi-turtsiya-predi-godishninata-ot-krizata-v-imiya.html", "text": "Новият гръцки министър на отбраната Евангелос Апостолакис заяви, че страната му твърдо ще защити националния си суверенитет и териториална цялост, ако се наложи, съобщава гръцкият вестник  Kathimerini . \r\n„Нашето въздушно пространство, нашите сухоземни и морски граници са защитени 24 часа на ден, 365 дин в годината – и това е нещо, което показваме“, заяви Апостолакис в парламента. „Всеки, който поставя под въпрос суверенното ни право ще срещне яростен отговор“, каза той. „Времената са повратни и изискват единство и национално разбирателство“. \r\nТурските медии съобщиха, че Анкара ще позиционира два малки военни плавателни съда и един кораб на бреговата охрана близо до островите Имия в източно Егейско море преди 23-та годишнина от спора, който доведе Гърция и Турция до ръба на война през 1996 г.  Превод и редакция : Калоян Пенков", "date": "2019.01.28", "title": "Kathimerini: Гърция предупреди Турция преди годишнината от кризата в Имия"}
{"url": "http://www.focus-news.net/news/2019/01/28/2617293/ibrahim-kalan-turtsiya-nyama-zadkulisni-namereniya.html", "text": "Турция няма задкулисни намерения в нито един регион в света, заяви говорителят на президента Реджеп Тайип Ердоган, Ибрахим Калън, цитиран от англоезичното издание на турския вестник  Yeni Safak , близък до управляващата Партия на справедливостта и развитието (ПСР).  \r\n\"Турция има еднаква външнополитическа перспектива: каквото и да каже Турция в Анкара или Истанбул, същото се казва на Балканите, Азия и Африка,\" каза Ибрахим Калин в откриващата си реч пред срещата на  Турската агенция за сътрудничество и координация (ТИКА) в столицата Анкара. \r\nТой каза, че яснотата на Турция във външната политика носи сила и легитимност на страната, добавяйки, че към световната политика се подхожда \"от 360-градусова перспектива\". \r\nГоворителят заяви също, че Турция е в координация и сътрудничество със своите съюзници и съседи и заяви: \"Турция не получава инструкции да прилага собствената си политика, когато става въпрос за последователност и сигурност\". \r\nКалън подчерта, че Агенцията (ТИКА), Дирекцията по религиозни въпроси (Диянетът), институтът „Юнус Емре“ и други свързани агенции провеждат кампании за подпомагане в световен мащаб и тези кампании показват \"печелившия\" подход на страната във външната политика. \r\n\"ТИКА не е само агенция за помощ, тя създава мост между хората и защитава потиснатите навсякъде по света\", каза Калин. \r\nКалън подчерта, че Турция помага на хората в разкъсаните от войната Сирия и Ирак не само за националната сигурност, но и за безопасността на живота и собствеността. \r\nТой добави: \"Докато предоставяме собствена сигурност на границите, ние защитаваме милиони хора, които бягат от войни, бомби и химическо оръжие\"  и припомни, че Турция е страна „водеща по отношение на хуманитарната помощ в световен мащаб“  Юлиян Марков", "date": "2019.01.28", "title": "Ибрахим Калън:  Турция няма задкулисни намерения"}
{"url": "http://www.focus-news.net/news/2019/01/28/2617305/tass-sasht-prizovaha-vaorazhenite-sili-na-venetsuela-da-zaemat-stranata-na-opozitsiyata.html", "text": "САЩ призоваха Въоръжените сили на Венецуела да заемат страната на опозицията. Това заяви на брифинг пред журналистите съветникът на по национална сигурност Джон Болтън, предава агенция  TACC . \r\n„Днес ние призоваваме венецуелските военни и сили за сигурност да приемат мирно, демократично и конституционно предаване на властта“, каза той. Превод и редакция : Калоян Пенков", "date": "2019.01.28", "title": "ТАСС: САЩ призоваха Въоръжените сили на Венецуела да заемат страната на опозицията"}
{"url": "http://www.focus-news.net/news/2019/01/28/2617307/afp-sasht-prizovaha-venetsuelskata-armiya-da-prieme-mirno-predavane-na-vlastta.html", "text": "Белият дом призова венецуелските въоръжени сили да приемат „мирно“ предаване на властта от Николас Мадуро на опозиционния лидер Хуан Гуайдо, признат от САЩ за временен президент на страната, съобщава  AFP . \r\n„Ние призовахме венецуелските въоръжени сили и служби за сигурност да приемат мирно, демократично и конституционно предаване на властта“, заяви съветникът по национална сигурност Джон Болтън пред репортери в Белия дом. \r\nПопитан дали Доналд Тръмп ще обмисли изпращането на американски военни във Венецуела, Болтън отговори: „Президентът даде ясно да се разбере, че всички възможности са на масата“. Превод и редакция : Калоян Пенков", "date": "2019.01.28", "title": "AFP: САЩ призоваха венецуелската армия да приеме „мирно“ предаване на властта"}
{"url": "http://www.focus-news.net/news/2019/01/28/2617308/the-washington-post-administratsiyata-na-tramp-obyavi-sanktsii-sreshtu-venetsuelskata-petrolna-promishlenost.html", "text": "Администрацията на Тръмп нареди американски компании, които правят бизнес с Венецуела да отклоняват плащанията към специални блокирани сметки, в опит да се държи един от малкото източници на доходи на правителството, съобщава американският вестник  The Washington Post . \r\nДжон Болтън заяви, че правителството „не може повече да краде авоарите на венецуелския народ“. \r\nНовите икономически санкции имат за цел да отслабят Мадуро и да помогнат на Хуан Гуайдо, който САЩ признаха за временен президент на Венецуела.  \r\n„Както казахме преди, целта на санкциите е да се промени поведението“, заяви финансовият министър Стивън Мнучин, добавяйки, че когато във Венецуела има „законни лидери“, „тогава парите ще бъдат на разположение за Гуайдо“. \r\nВ същото време, в зависимост от отговора на Мадуро, новите санкции биха могли да имат малък ефект върху работата на рафинериите в САЩ, които наемат стотици американци и произвеждат бензин и други рафинирани петролни продукти.  Превод и редакция : Калоян Пенков", "date": "2019.01.28", "title": "The Washington Post:  Администрацията на Тръмп обяви санкции срещу венецуелската петролна промишленост"}
{"url": "http://www.focus-news.net/news/2019/01/28/2617302/obstanovkata-v-smolyansko-postepenno-se-normalizira-obzor.html", "text": "Частично остава бедственото положение за област Смолян заради все още затворения проход Превала. Освен високопланинският проход, все още не е отворен и пътят за смолянското село Мугла. Заради това остава в сила и частично бедствено положение на територията на община Смолян. Със заповед на кмета Николай Мелемов е разпоредено да се възложат неотложни аварийно-възстановителни дейности за възстановяване проходимостта на улиците и пътищата на община Смолян. Без ток все още са село Мугла в община Смолян, село Кожаре в община Борино и селата Жребово и Кестен в община Девин. Високопроходим автомобил пътува към Мугла, за да закара хляб и лекарства на жителите на селото, а ратрака на секретното поделение на връх Перелик е предоставен на електроразпределителното дружество, за да се достигне до мястото на аварията и да се пусне захранването. \r\nПътищата в областта са проходими при зимни условия. Проходът Превала остава затворен за всички МПС, като се работи по разчистването на снега и разширяване на пътя. Няма ограничения през прохода Пампорово, като там остава забранено движението на автомобили над 3,5 тона, което е целогодишно. Няма ограничения за движение през проходите Рожен и Печинско. По пътя III – 864 Стойките Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета, а всички останали превозни средства да са задължително с вериги. Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост. \r\nЕкипи на пожарната са реагирали на над 80 сигнала за отстраняване на паднали дървета, изтегляне на автомобили и оказване на помощ на хора от началото на бедствието в Смолянско. Причините за десетките произшествия са обилните снеговалежи и дъждове от петък до неделя. Най-много са сигналите за паднали дървета на пътното платно по направленията Смолян – Пампорово, Смолян – Превала, Пампорово – Чепеларе и покрай хотели в курортния комплекс. Екипите са отводнявали и няколко сгради, изтеглили са много закъсали в преспите автомобили и микробуси, евакуирали са две жени заради свлачище, помогали са при транспортиране на жена с болно дете и са евакуирали двама служители от персонала на НАО „Рожен“.", "date": "2019.01.28", "title": "Обстановката в Смолянско постепенно се нормализира (ОБЗОР)"}
{"url": "http://www.focus-news.net/news/2019/01/28/2617304/afp-kanada-shte-bade-domakin-na-pregovori-za-venetsuelskata-kriza.html", "text": "Канада ще бъде домакин на „спешна среща“ на групата Лима във връзка с кризата във Венецуела, която ще се проведе на 4 февруари в Отава, съобщи външният министър Кристия  Фрийланд, предава  AFP . \r\nБлокът от 14 държави - латиноамериканските сили и Канада - ще „обсъди стъпките, които можем да предприемем, за да подкрепим Хуан Гуайдо и народа на Венецуела“, заяви тя. \r\nПо-голямата част от групата на Лима призова президента на Венецуела Николас Мадуро да се оттегли, тъй като страната му потъва в по-дълбока икономическа и политическа криза, страдайки от недостиг на храна и лекарства, и рязко повишаване на инфлацията. \r\n„Режимът на Мадуро изостави всякаква легитимност, когато завзе властта чрез нечестни избори“, каза Фрийланд, подновявайки призивите да „предаде властта на Националното събрание, единствената демократично избрана институция във Венецуела в съответствие с конституцията на страната“. \r\nГуайдо беше признат за легитимен временен президент от редица държави, включително Съединените щати, които наложиха строги икономически санкции на режима на Мадуро. \r\nМадуро, който има подкрепата на военните, обвини САЩ и Гуайдо, че се опитват да извършат преврат. \r\nФрийланд заяви, че управлението му е довело до три милиона души, които са избягали от Венецуела, като ООН предупреди, че броят може да стигне пет милиона до края на тази година. Превод и редакция : Калоян Пенков", "date": "2019.01.28", "title": "AFP: Канада ще бъде домакин на преговори за венецуелската криза"}
{"url": "http://www.focus-news.net/news/2019/01/28/2617297/izdirvaniyat-sin-na-minyu-staykov-stayko-e-nastanen-v-bolnitsa-tvardi-che-e-bil-otvlechen-i-ne-e-znael-che-e-tarsen-obzor.html", "text": "Издирваният син на бизнесмена Миню Стайков-Стайко е настанен в УМБАЛСМ \"Н.И.Пирогов\" в понеделник, с твърдения, че е бил отвлечен и не е знаел, че е търсен. Това стана ясно по време на брифинг пред сградата на СДВР. Главният секретар на МВР гл. комисар Ивайло Иванов обясни, че при първоначалните прегледи в болничното заведение лицето е заявило, че е било отвлечено за известен период от време. На 27 януари между 20.00-21.00 часа таксиметров автомобил е закарал Стайко Стайков в дома му, в който е бил прегледан от Бърза помощ. На този адрес е бил поет от неговите охранители, била му е оказана помощ от лекар през нощта, но полицията не е била уведомена за тези действия. „Сутринта около 9.15 часа е получен сигнал на 112 за лице в безпомощно състояние, мъж на средна възраст, около 30 години, който се намира на паркинг. Отивайки на място екипът на Спешна помощ са изчакани от човека, който е подал сигнала, след това се въведени в близка къща. Там въпросният Стайко Стайков е прегледан, лекарите са взели решение да го закарат в \"Пирогов\" и след като е закаран там, към МВР е подаден сигнал, че същият е бил отвлечен“, съобщи Ивайло Иванов. Главният секретар допълни, че сигналът за отвличането е подаден от негов близък приятел. Комисар Иванов изтъкна, че при извършваните до момента разследвания около лицето няма сигнали за неправомерни действия към него. “Близките му твърдят, че от времето, когато е обявен за издирване не са имали контакт с него”, подчерта той. „Kъм този момент ние нямаме никаква информация за извършено отвличане на лицето Стайко Стайков. Не казвам, че не е станало, но до този момент, от събраната информация от проведените беседи, нямаме такива данни“, изтъкна той. Гл. секретар Ивайло Иванов обясни, че лекарят, който е прегледал снощи лицето Стайко Стойков е установен, както и таксиметровият шофьор, който го е закарал до дома му. Стайко е имал рана на главата, която е била обработена и зашита. Другите травми по него са охлузвания и синини. \r\nПо време на брифинга Ангел Кънев, прокурор на Специализираната прокуратура, отбеляза, че на 28 януари в 9.00 часа в спецпрокуратурата е входирана писмена молба от Стайко Стойков, в която се сочи, че лицето разбира за издирването си на 27 януари и е в готовност да се яви и да съдейства на прокуратурата. „Проверявани са адресите на всичките му близки, разпитвани са близките му, шофьорите му, дамата, с която е съжителствал и неговите роднини. Никой от тях не е заявил в официален разпит, че Стайко Стайков е отвлечен“, обясни той. Прокурор Кънев изтъкна, че е назначена  експертиза за актуалното му здравословно състояние и дали е готов да участва в наказателното производство. За него има издадено постановление за задържане за 72 часа.  Агенция „Фокус“  припомня: Стайко Стайков  беше обявен за издирване от Интерпол в началото на септември миналата година. Тогава Специализираната прокуратура повдигна обвинение на баща му Миню Стайков и още 8 души за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари.  \r\nДаяна ДЮЛГЕРОВА", "date": "2019.01.28", "title": "Издирваният син на Миню Стайков - Стайко е настанен в болница - твърди, че е бил отвлечен и не е знаел, че е търсен (ОБЗОР)"}
