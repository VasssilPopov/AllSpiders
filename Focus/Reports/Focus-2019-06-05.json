{"url": "http://www.focus-news.net/news/2019/06/05/2666731/plovdiv-fasadata-na-tsentralnata-poshta-stana-ekran-za-virtualnata-arhitekturna-instalatsiya-posvetena-na-balgarskata-pismenost.html", "text": "Фасадата на Централната поща в Пловдив стана екран за виртуалната архитектурна инсталация „bkvAR”, съобщиха за  Радио „Фокус“-Пловдив  от Фондация „Пловдив 2019“. Проектът е посветен на българската писменост и е част от програмата на инициативата „Пловдив – Европейска столица на културата 2019“. Той представлява виртуално пространство, отворено за намеса от страна на публиката, в което всеки потребител може да остави своето послание. Инсталацията ще може да се наблюдава до септември с помощта на мобилни устройства - телефон, таблет и предварително инсталирана безплатна апликация, носеща същото име. Приложението позволява на зрителя да бъде участник в събитието, да записва послания и споделя снимки и видео в социалните мрежи. Всяко входящо съобщение трябва да е на кирилица и с ограничение до 20 символа или 5 думи. \r\nСъздателите на проекта от Студио „ОТАЙКА“ се фокусират върху оригиналната графична форма на българската кирилица и нуждата от създаване на повече нейни варианти, за употреба в интернет и печатните медии. Те предвиждат и продължение на проекта и обновяване на апликацията в края на годината като ще използват базата данни от събраните съобщения до момента.", "date": "2019.06.05", "title": "Пловдив: Фасадата на Централната поща стана екран за виртуалната архитектурна инсталация, посветена на българската писменост"}
{"url": "http://www.focus-news.net/news/2019/06/05/2666733/sport-natsionalite-pod-21-godini-pobediha-kipar-s-duzpi.html", "text": "Футбол: Националният отбор на България под 21 години надделя над връстниците си от Кипър с 5:4 след изпълнение на дузпи (0:0 в редовното време) и завърши на трето място в приятелския турнир в памет на легендарния треньор Валери Лобановски в Киев. Нашите завършиха мача с 9 души след два червени картона в края на полувремето и в края на добавеното време \r\nТака, както и в първия двубой на България от турнира срещу Израел, отново се стигна до дузпи, в които големият герой бе вратарят Даниел Наумов, отразил два изстрела от бялата точка.", "date": "2019.06.05", "title": "Спорт: Националите под 21 години победиха Кипър с дузпи"}
{"url": "http://www.focus-news.net/news/2019/06/05/2666729/plovdiv-vav-vrazka-s-preasfaltirane-na-krastovishteto-na-bul-shesti-septemvri-s-ul-vladivostok-na-6-i-7-yuni-se-promenya-marshrutat-na-avtobusite-po-liniya-17.html", "text": "Във връзка с преасфалтиране на кръстовището на  бул. „Шести септември“ с ул. „Владивосток“ в Пловдив на 6 и 7 юни (четвъртък и петък) се променя маршрутът на автобусите по линия №17 от вътрешноградския транспорт, съобщиха от  Общинско предприятие „Организация и контрол на транспорта“ . \r\nВ посока кв. „Прослав“ – жилищен район „Тракия”, движението ще се извършва по бул. „Шести септември“  (продължение) – спирка №464 – срещу разклона за хотел „Ландмарк Крийк”, спирка №471 – срещу входната зона на Зоологическата градина, надясно по бул. „Свобода“ – спирка №1037 – локално платно бул. „Свобода”, десен завой по ул. „Владивосток”, ляв завой по бул. „Свобода“, наляво по бул. „Копривщица“ (запад) , спирка №372 – бул. „Копривщица” – срещу денонощното барче,  десен завой по бул. „Марица-юг” – спирка №373 – „Марица ” 1 (юг), спирка №374 – „Марица 2” (юг), и по маршрута, утвърден с общинската транспортна схема. \r\nВ обратна посока автобусите ще минават по бул. „Марица-юг“ – спирка №385 – „Марица 1” (север), спирка №386 – „Марица 2” (север), ляв завой по бул. „Копривщица” (запад),  десен завой по ул. „Ясна поляна“, ляв завой по ул. „Владивосток“, надясно по бул. „Шести септември“  (продължение) и по маршрута, утвърден с общинската транспортна схема.", "date": "2019.06.05", "title": "Пловдив: Във връзка с преасфалтиране на кръстовището на  бул. „Шести септември“ с ул. „Владивосток“ на 6 и 7 юни се променя маршрутът на автобусите по линия №17"}
{"url": "http://www.focus-news.net/news/2019/06/05/2666727/afp-sotsialdemokratite-sa-na-pat-da-spechelyat-izborite-v-daniya.html", "text": "Опозиционната социалдемократическа партия в Дания в е на път да спечли общите избори в страната, според данните от два екзит пола, след кампания, фокусирана върху опасенията относно климата, благосъстоянието и имиграцията, предава  AFP . \r\nЕкзит половете на обществените медийни оператори TV 2 и DR показаха, че левият блок печели  90 от 179-те места в парламента, което ще проправи пътя за социалдемократите, които бяха фаворити преди изборите, да формират правителство оглавено от лидера на партията Мете Фредериксен.  Юлиян Марков", "date": "2019.06.05", "title": "АFP: Социалдемократите са на път да спечелят изборите в Дания"}
{"url": "http://www.focus-news.net/news/2019/06/05/2666728/vesela-komarevska-baseynova-direktsiya-dunavski-rayon-pred-detsata-ot-dg-shtastlivo-detstvo-trastenik-beshe-iznesena-prezentatsiya-na-tema-5-yuni-i-zashto-otbelyazvame-tozi-den.html", "text": "Пред децата от Детска градина (ДГ) „Щастливо детство” - Тръстеник беше изнесена кратка презентация с анимация на тема 5 юни и защо отбелязваме този ден. Това каза за  Радио „Фокус“  Весела Комаревска, експерт по връзки с обществеността в Басейнова дирекция „Дунавски район“-Плевен. „Инициативата е съвместна на Регионална инспекция по околната среда и водите, Басейнова дирекция „Дунавски район“-Плевен и Община Долна Митрополия. С малчуганите проведохме игри, в които си припомнихме какво могат е да правят всеки ден вкъщи или в детската градина за опазването на околната среда и конкретно на въздуха”, посочи Весела Комаревска. По думите й акцентът на Световния ден на околната среда е върху опазването на въздуха и водата, защото компонентите и факторите на околната среда са взаимно свързани. „Когато пазим въздуха, пазим и водата. Пред децата беше изнесена кратка презентация с анимация на тема 5 юни - защо отбелязваме този ден. Всъщност отбелязваме този ден, за да знаем какво можем да направим, за да имаме по-добра околна среда. За да имаме по-чист въздух, повече и по-чиста вода”, каза още Весела Комаревска.  \r\nТя отбеляза, че децата от Детска градина „Щастливо детство” са споделили, че обсъждат въпросите за околната среда с родителите си. „Според самите деца е важно да не палят огън, защото по този начин унищожават дърветата. Могат да ходят повече пеша, защото така няма да излизат толкова „пушечета” от колите. Все пак говорим за деца на 3-4 години”, заяви Весела Комаревска. „Като ходят пеша, ще бъдат и по-здрави.  Говорихме колко е важно да не изхвърлят опаковките от бонбони и дъвки, където видят, а в кошчетата. Децата споделиха, че обсъждат въпросите с родителите си. Това означава, че мисията ни е успешна. Освен екологичното образование в детската градина, това означава, че идеята е пренесена в семейството  и важно всеки ден на правим нещо, за да имаме чиста околна среда”, посочи Весела Комаревска.  \r\nВиолета КРЪСТЕВА", "date": "2019.06.05", "title": "Весела Комаревска, Басейнова дирекция „Дунавски район“: Пред децата  от ДГ „Щастливо детство” - Тръстеник беше изнесена презентация на тема 5 юни и защо отбелязваме този ден"}
{"url": "http://www.focus-news.net/news/2019/06/05/2666730/lidiya-parpuleva-ruo-smolyan-zapochna-zapisvaneto-na-parvoklasnitsi-v-uchilishtata-v-oblastta.html", "text": "Започна записването на първокласници в училищата в област Смолян. Това каза за  Радио „Фокус“ – Смолян  Лидия Парпулева – старши експерт на обучението в начален етап в Регионално управление на образованието (РУО) – Смолян. Тя поясни, че бъдещите първокласници са получили удостоверенията си на 31 май и вече подават документи в желаните от тях учебни заведения. По думите на Парпулева, навсякъде има яснота какви паралелки ще има наесен и по колко деца ще приемат. Тя обясни, че не може да се каже какъв ще бъде точният брой на първокласниците в област Смолян, тъй като не всички деца, които подлежат на записване в първи клас, реално живеят в област Смолян.  \r\n„Със сигурност точният брой на първокласниците за учебната 2019/2020 г в област Смолян ще се знае на 15 септември. Всяка община изготвя критерии, по които училищата правят своя прием. На сайта на всяко училище са поместени съответните критерии за прием в първи клас“, посочи Парпулева. Тя допълни, че за съжаление в някои от малките училища в селата в региона е възможно да има и нулева година в първи клас, но и това ще стане ясно отново в началото на предстоящата учената година. \r\nНели ГЕРГЬОВСКА", "date": "2019.06.05", "title": "Лидия Парпулева, РУО – Смолян: Започна записването на първокласници в училищата в областта"}
{"url": "http://www.focus-news.net/news/2019/06/05/2666734/the-jerusalem-post-iran-mozhe-da-ne-uspee-da-sazdade-atomna-bomba-dori-i-da-napusne-yadrenoto-sporazumenie.html", "text": "Дори ако Иран напусне ядрената сделка за 2015 г., страната може да не успее да създаде атомна бомба, заяви началникът на израелското военното разузнаване генерал-майор Тамир Хейман в сряда, цитиран от израелското англоезично издание  The Jerusalem Post . \r\nГоворейки в Израелския център за наследство и възпоменание в Тел Авив, Хайман отказа да уточни дали провалът ще се дължи на решението на Иран да се движи бавно към бомба, за да намали риска от глобална намеса; научен провал; или предварителен удар. \r\n\"Иран е под безпрецедентен натиск от всяка посока чрез санкциите на САЩ\", каза Хейман, отбелязвайки, че Ислямската република е извършила рисковани слабо ефективни атаки в региона, както и е отправила заплахи за ускоряване на ядреното си обогатяване. \r\nЩо се отнася до ролята на Русия в региона, Хейман каза, че тя е навлязла силово в региона, създавайки търкания” и след това „се представя като решение на търканията” и единствената страна, с която всички други страни са готови да разговарят. \r\nХейман каза, че ролята на Русия ще продължи да бъде особено важна в Сирия. \r\nПреминавайки към ливанската арена, шефът на военното разузнаване каза, че неотдавнашното посещение на държавния секретар на САЩ Майк Помпео в Бейрут, където той заплаши „Хизбула“, може да промени статута на групировката в Ливан, след като от години ливанското правителство пренебрегва отрицателното въздействие на групировката в региона. \r\nНещо повече, Хейман отхвърли коментарите на лидера на „Хизбула“ Хасан Насрала, който наскоро заплаши Израел с нови, по-мощни и по-точни ракети. \r\nХейман каза, че израелското разузнаване знае за всички способности на „Хизбула“, \"може би дори по-добре от Насрала\", добавяйки, че някои от оръжията, с които Насрала заплашва Израел, дори не работят.  Юлиян Марков", "date": "2019.06.05", "title": "Тhe Jerusalem Post: Иран може да не успее да създаде атомна бомба, дори и да напусне ядреното споразумение"}
{"url": "http://www.focus-news.net/news/2019/06/05/2666735/", "text": "Великобритания предупреди своите граждани в сряда да не пътуват до Хартум, ако не e от съществено значение, като същевременно  изтегли всички служители, чиято дейност не е крайно необходима от посолството си на фона на репресиите срещу протестиращите в Судан, при които досега са убити 101 души, предава  AFP .  \r\nСлужбата за външни работи и на Британската общност в Лондон актуализира своите съвети за пътуване за британски граждани, като ги призовава да не пътуват в Судан , освен при крайна необходимост и да избягват южните и западните райони на страната \r\nВодачите на протеста отхвърлиха в сряда предложението на управляващия военен съвет за разговори и поискаха правосъдие за репресиите, в които според лекарите са загинали 101 души. \r\nООН също взе решение да евакуира служителите си освен тези, чието присъствие е крайно необходимо.  Юлиян Марков", "date": "2019.06.05", "title": "АFP:  Великобритания изтегля персонала си от Судан след сблъсъците между военните и протестиращите"}
{"url": "http://www.focus-news.net/news/2019/06/05/2666702/afp-petrolat-padna-pod-60-dolara-za-parvi-pat-ot-chetiri-mesetsa.html", "text": "Цената на петрола марка Brent на лондонската борса падна под 60 долара за барел за първи път от четири месеца, предава  AFP . \r\nДоставната цена на нефта Brent падна с 2,24 долара до 59,73 долара. \r\nПревод и редакция:", "date": "2019.06.05", "title": "AFP: Петролът падна под 60 долара за първи път от четири месеца"}
{"url": "http://www.focus-news.net/news/2019/06/05/2666703/iztsyalo-e-normalizirana-obstanovkata-v-selo-gorno-cherkovishte-obshtina-kazanlak-pod-24-chasovo-nablyudenie-e-reka-gyurlya.html", "text": "Изцяло е нормализирана обстановката в село Горно Черковище, община Казанлък, под 24-часово наблюдение е река Гюрля, каза за  Радио „Фокус”  кметът на селото Антон Антонов. Той и доброволци непрекъснато проверяват проблемните места по реката и след спиране на валежите с помощта на техника ще бъдат премахнати натрупаните наноси от последните дни. Антонов поясни, че коритото на реката е почиствано преди месеци с доброволния труд на жители на селото. \r\nПреди два дни водите на река Гюрля излязоха от коритото в резултат на обилните валежи в района на Казанлък. Бяха наводнени пешеходни мостове, частично - дворни места, лозе и черешова градина. Няма наводнени постройки.  \r\nКметът на Горно Черковище увери, че собствениците на наводнените дворове ще подадат молба за еднократна финансова помощ към Дирекция „Социално подпомагане”, която трябва да бъде гласувана от Общинския съвет. Антон Антонов поясни, че поддържа непрекъсната връзка с „Гражданска защита”, пожарната и Общината за ситуацията в селото. \r\nСлавяна ГАЙДАРОВА", "date": "2019.06.05", "title": "Изцяло е нормализирана обстановката в село Горно Черковище, община Казанлък, под 24-часово наблюдение е река Гюрля"}
{"url": "http://www.focus-news.net/news/2019/06/05/2666736/mkd-makedoniya-masov-boy-v-migrnatski-tsentar-v-bosna-i-hertsegovina-postradali-sa-politsai.html", "text": "Най-малко двадесет души са били арестувани днес след сблъсъци в приемния център за настаняване на имигранти във Велика Кладуша, съобщиха днес представители на босненската полиция, цитирани от македонското електронно издание  “МКД“ . \r\nБосненските медии съобщават, че най-малко сто мигранти са участвали в безредици в приемния център и са публикувани кадри от инцидента. \r\nОхраната на центъра не е успяла да овладее ситуацията и са повикали полицията, но мигрантите са нападнали полицаите, които са пристигнали на място, хвърляли камъни и бутилки по тях и са ги удряли с метални пръти. \r\nСлед това са повикани  подкрепления от Велика Кладуша и Бихач, а след намесата им, насилието е било спряно в ранните часове на сутринта. \r\n\"Има доста ранени мигранти, а трима полицаи също са пострадали при  нападението. Полицейски автомобил също е бил повреден, каза говорител на полицията. \r\nСлед инцидента Службата за работа с чужденци в Босна и Херцеговина е решила, че шест от двадесетте арестувани трябва да бъдат депортирани.  Юлиян Марков", "date": "2019.06.05", "title": "„МКД“ (Македония): Масов бой в мигрнатски център в Босна и Херцеговина, пострадали са полицаи"}
{"url": "http://www.focus-news.net/news/2019/06/05/2666701/izvestiya-rusiya-mechtite-se-sbadvat-svetat-1984-na-dzhordzh-oruel-mnogo-prilicha-na-savremenniya.html", "text": "На 8 юни 1949 г. британското издателство Secker & Warburg публикува първото издание на романа, на който е писано да се превърне в една от най-популярните книги на XX век, преведена на почти всички езици на света и продадена в десетки милиони копия. През 2017 г. тя отново влезе в списъка с бестселъри на САЩ, след като съветникът на президента Тръмп направи напълно оруелско (както мнозина забелязаха) в своето „двусмислие” изявление: „Вие го наричате фалшиви твърдения, но в действителност това са алтернативни факти”. Самите термини обаче, измислени от Джордж Оруел за Великобритания през 1984 г. (по-точно, Писта 1, една от провинциите на Океания), отдавна са влезли в езика - и не само на английски. Почти всеки, който е прочел повече от три книги в живота си знае „Големият брат те гледа“, „мислепрестъпление“, „новоез“, „свободата е робство“. И, уви, фантастичните детайли на света \"1984\" стават все повече и повече реалност - за тяхната реализация дори не бе нужна трета световна война или тотално обедняване на масите, нито военна тоталитарна система. Предсказанията на Оруел се сбъднаха - почти всички. И, изглежда, ще продължат да се сбъдват. Руското издание  „Известия“  размишлява за значението на великия роман. Материалът е представен без редакторска намеса. Случи се не в тази система \r\nПървият половин век след публикацията на антиутопията на Оруел тя бе възприемана като зла сатира на комунистическите режими – не на последно място заради биографията на самия автор, разочаровал се от своите болшевистки симпатии след гражданската война в Испания и признал си открито своето желание да предпази света от възможно тоталитарно бъдеще. „Не съм убеден, че общество от този вид ще възникне със сигурност, но съм убеден (отчитайки, разбира се, че моята книга е сатира), че нещо от този род е възможно. Убеден съм също, че тоталитарната идея живее в съзнанието на интелектуалците навсякъде и се опитах да проследя идеята до нейния логичен завършек“, каза писателят в свое предсмъртно интервю. \r\nТоталитаризмът в своята комунистическа издънка падна безславно в края на 80-те години. Всъщност неговият несъзнателен гробокопач дойде на власт в СССР само година след датата, посочена в заглавието на романа (избрана, както се смята, просто чрез размяна на последните две цифри на 1948 – годината, в която Оруел е писал своята книга). Завърши и Студената война – между другото, още един термин, измислен от Оруел (той го използва в статията „Ти и атомна бомба“, публикувана в Tribune през октомври 1945-та година) и влязъл в политическия лексикон на целия свят. Но Големият брат и всички съпътстващи го институции на тотален надзор внезапно се възродиха през XXI век – макар и в „кадифена“, но в не по-малко оскърбителна за човека форма. \r\nДобре известно е, че Оруел, описвайки нравите на Министерството на истината (ангажирано в обществото в „1984“ в непрекъсната фалшификация на миналото в полза на сегашните постановки на партията Ангсоц), се основава на собствения му трудов опит по време на Втората световна война - първо в отдела за цензура на британското министерство на информацията, след това в Източната служба на Би Би Си. \r\nПисателят никога не е бил в СССР – всъщност, в „1984“ няма сатира конкретно срещу съветския строй, въпреки детайлите като мустаците на по-големия брат и доста прозрачния намек към Троцки (Бронщайн) под формата на полумитичния враг на народа № 1 Емануел Голдщайн. Оруел не се страхуваше толкова от съветските партийни шефове - по онова време беше очевидно, че „обкома и обкомовците“ едва ли ще успеят да „разпалят световен пожар“, а от западните интелектуалци-технократи (които той отделя от интелигенцията в оригиналния смисъл на думата). Интелектуалците-технократи не разочароваха - развитието на технологиите през последното десетилетие на ХХ век доведе до появата на информационното общество, каквото го виждаме днес. И, уви, то напомня твърде малко на розовите мечти на фантастите-оптимисти от миналия век. Наблюдавайте себе си \r\nГолемят брат се децентрализира, загуби персонифицирана форма – нито е мустакати мъж с горящ поглед, нито дори анекдотичния „другар-майор“, който по мнението на мнозина седя някъде по средата от сървъра на „ВКонтакте“ до твоя домашен Wi-Fi-рутер. Но „телевизионните екрани“, излъчващи пропаганда и следващи потребителите, сега са в джоба на всеки, с изключение на това, че следи предпочитанията и внимателно подхранва следващата партида „инфо“ не всемогъщата държава, а транснационалните корпорации. Които, както се случи, почти всички са базирани в „бастиона на демокрацията“ от другата страна на Атлантика. \r\nНо дори отказал се от смартфона, жителят на съвременния повече или по-малко голям град гарантирано е лишен от лично пространство, няколко пъти на ден попада в полезрението на камерите за видеонаблюдение (в Лондон са повече от 600 хиляди – по една на 14 жителя; средно на ден всеки лондончанин е фиксиран около 300 пъти). Разбира се, всичко това се прави изключително за сигурността на спазващите законите граждани – в края на краищата, невидимият враг не спи. Впрочем, както смята кметът на британската столица Садик Хан, „терористичните атаки са неизбежна част от съвременния мегаполис“. Или, както казва оруеловският другар О‘Брайън, „това ще бъде свят на терора - точно толкова, колкото и свят на празненствата“. \r\nДори и прословутите фалшиви новини, бичът на сегашната инфосфера, бяха предвидени от Оруел. Идеалният член на партията другар Огилви, изобретен от Министерството на истината („другарят Огилви никога не е съществувал в настоящето и сега съществува в миналото - и веднага след като следите на фалшифицирането са изтрити, то ще бъде толкова автентично и неопровержимо, колкото Карл Велики и Юлий Цезар”) е пряк предшественик на вече леко позабравените „момичета с червени дантели“ и фалшиви иракски снимки. \r\nДнес обаче нечестните новини все по-често се използват не за политически цели, а за чисто търговски цели, в преследване на приходите от трафик и реклама - новият старши брат е доста марксист, смята, че съществото определя съзнанието, а печалбите подкрепят почти всяка идеология. \r\nДнес обаче фалшивите новини все по-често се използват не за политически цели, а за чисто търговски цели, в преследване на приходите от трафик и реклама - новият Голям брат, напълно по марксистки, смята, че битието определя съзнанието, а печалбите подкрепят почти всяка идеология. \r\nПреди 20 години и на най-суровите разобличители на нравите на постиндустриалното общество им се струваше, че в бъдеще нас ни очаква по-скоро „смелият нов свят“ на Хъксли, основан на принуда да се подчиняваме чрез плътски удоволствия. Но и тук последната дума беше за Оруел. Вместо безвредните „соми“ – смъртоносни синтетични наркотици (в „1984“ това е химическият джин „Победа“, но разликата не е голяма), вместо радостта от любовта – „трансджендъри“, „полиаморност“, „небинарност“ и тук идва опасността да се окажеш на нара, за това, което някога се е смятало за невинен флирт. Но едновременно с това – изобилие от порнография в интернет, ориентирана към съвременните „пролове“. „Порнхъбове“ и различни нюанси на сивото от света „1984“ – „специалният подотдел – на новоеза се казва проносек, - пускащ най-последните порно филми“. \r\nПри това, разбира се, съвременният Голям брат декларира – но засега още не съвсем разбираемо за „проловете“ – стремеж към свобода, мир и наука. Но, както и при Оруел, свободата се превръща в робско покорство на принципите на „толерантния“ свят – „хуманитарни бомбардировки“, а науката – в последователно унищожение на традициите на образованието. \r\nРазбира се, има и разлики между света „1984“ и този, в който живеем ние. Оруеловият Голям брат строи общество на основата на омразата и страха – и, както справедливо отбелязва протагонистът на романа Уинстън Смит, такава цивилизация е нежизнеспособна. Днешният либерален Старши брат е избрал друга стратегия: опитва се да приучи съвременният социум на Запада на много хлъзгава „любов“ – търпимост на границата на безразличието. \r\nВпрочем, резултатите се получават същите, каквито са и при Оруел: „Ние прекъснахме връзката между родител и дете, между мъж и жена, между един човек и друг. Никой вече не вярва на жена си, детето или приятеля. И скоро няма да има жени и приятели. Ще вземем новородените от майката, както вземаме яйцата изпод кокошката. Ще изкореним сексуалния нагон. Възпроизвеждането ще бъде годишна формалност, като подновяване на картата за храна. Ще анулираме оргазма. Нашите невролози вече търсят средства. Няма да има друга лоялност освен партийната лоялност. Няма да има друга любов освен любовта на Големия брат. Няма да има друг смях, освен триумфиращият смях над победения враг. Няма да има изкуство, литература, наука. Когато станем всемогъщи, ще се справим без наука. Няма да има разлика между уродливото и прекрасното“. \r\nПочти всички тези пророчества са се сбъднали – родените през новия век вече отказват секс и продължаване на рода, разграничението между грозно и красиво е старателно изтрито във всички сфери, от мода до личното здраве, партийната лоялност към либерално-политическия идеал постепенно замества и прагматичните, и етичните принципи.  До пълния триумф остана съвсем малко. \r\nВярно е, че в очакваната формула на другар О‘Брайън (Ако ви е нужен образ на бъдещето, представете си ботуш, тъпчещ лицето на човека – вечно“), изглежда, грубият войнишки ботуш е заменен от изящна хипстърска обувчица. Но ще стане ли от това по-леко на хората е голям въпрос. \r\nПревод и редакция:", "date": "2019.06.05", "title": "„Известия“ (Русия): Мечтите се сбъдват: Светът „1984“ на Джордж Оруел много прилича на съвременния"}
{"url": "http://www.focus-news.net/news/2019/06/05/2666732/vladimir-putin-satrudnichestvoto-mezhdu-rusiya-i-kitay-doprinasya-za-globalnata-sigurnost.html", "text": "Руският президент Владимир Путин е уверен в ползите за света от руско-китайското взаимодействие и е доволен от степента на развитие на икономическото сътрудничество между двете страни, цитира думите му  TACC . \r\n\"Сега се стремим да работим в тясно сътрудничество на световната сцена в интерес на стабилността, глобалната и регионалната сигурност. Заедно, нашите страни дават голям принос за решаване на остри световни проблеми, противодействие на новите предизвикателства и заплахи, за съвместно застъпничество за създаване на нов, справедлив световен ред, основан на многополярността, стриктното спазване на международното право, Хартата на Обединените нации, равнопоставеността и взаимноизгодното сътрудничество, каза руският лидер. \r\nТой говори на гала вечер, посветен на 70-годишнината от установяването на дипломатически отношения между Русия и Китай. Според Путин \"като цяло можем с увереност да кажем, че руско-китайските отношения са на безпрецедентно високо ниво\". „Като се има предвид огромният им потенциал, няма да спрем до постигнатото”, увери руският президент. Той припомни изявлението, прието в сряда, което \"поставя нови, амбициозни критерии за двустранното партньорство\". \r\nРуският президент подчерта, че Москва и Пекин \"планират да разширят сътрудничеството във всички области в полза на гражданите на двете страни, насърчавайки устойчивото развитие както в Русия, така и в Китай\". \r\nГоворейки за икономическото сътрудничество, Путин посочи ръста на стокообмена и факта, че \"Китай е твърдо утвърден в позицията на най-големия търговски партньор на Русия\". Според него \"руско-китайското сътрудничество в енергийния сектор също е придобило стратегически характер\". Например, президентът на Руската федерация посочи плановете за стартиране на първия трансграничен газопровод в края на тази година, както и участието на китайски компании в производството на втечнен природен газ в Ямал. \r\nРуският лидер смята, че \"се откриват големи перспективи за взаимодействие в авиационната индустрия, в космическото пространство, във военно-техническата област и се разработват планове за създаване на съвместни иновативни индустрии\". Той подчерта, че регионите на двете страни участват в сътрудничеството, туристическите и образователните обмени нарастват, реализира се програма за сътрудничество в областта на културата.  Юлиян Марков", "date": "2019.06.05", "title": "Владимир Путин: Сътрудничеството между Русия и Китай допринася за глобалната сигурност"}
{"url": "http://www.focus-news.net/news/2019/06/05/2666704/bloomberg-evropeyskiyat-sayuz-veche-e-odobril-prodalzhavane-na-sanktsiite-za-krim-i-sevastopol.html", "text": "Дипломатите от Европейския съюз вече са одобрили продължаване на санкциите срещу Крим и Севастопол, чийто срок изтича на 23 юни, съобщава в сряда  Bloomberg , като се позовава на свои неназовани източници. \r\nСпоред информацията, ограничителните мерки ще бъдат продължени с една година – до 23 юни 2020 година. Както се очаква, след повторно обсъждане идната седмица, правителствата на европейските страни ще одобрят решението на 18-20 юни. \r\nСанкциите срещу Крим и Севастопол включват забрана за внос в ЕС на всякакви кримски стоки, всички европейски инвестиции на територията на Крим, включително придобиване на недвижими имоти, финансиране на бизнес, предоставяне на услуги, например, туристически. Европейските кораби не могат да влизат в кримските пристанища, а самолетите да кацат на летищата на полуострова с изключение на екстремни ситуации. \r\nПревод и редакция:", "date": "2019.06.05", "title": "Bloomberg: Европейският съюз вече е одобрил продължаване на санкциите за Крим и Севастопол"}
{"url": "http://www.focus-news.net/news/2019/06/05/2666299/predstoyashti-sabitiya-v-stranata-za-5-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 10.15 часа в Гранитната зала на Министерския съвет министър Екатерина Захариева и министърът на външните работи на Кралство Нидерландия Стеф Блок ще дадат пресконференция след среща между двамата.  \r\n*** \r\nОт 11.30 часа министърът на младежта и спорта Красен Кралев и заместник-министърът на труда и социалната политика Зорница Русинова ще подпишат проект за „Разработване и внедряване на стандарти за качество при предоставяне на младежки услуги в България“ в Гранитната зала на Министерския съвет. \r\n*** \r\nОт 13.00 часа на басейн \"Спартак\" БЧК организира пресконференция за готовността на водните спасители за летния сезон.  \r\n*** \r\nОт 14.00 часа министърът на околната среда и водите ще открие в парк-градина „Централна баня“ изложението „Иновации за качество на въздуха“, на което български компании ще представят своите иновативни решения. Събитието е част от инициативите за отбелязване на Световният ден на околната среда. \r\n*** \r\nОт 09.00 часа във в.к. „Ривиера“ във Варна енергийният министър Теменужка Петкова ще участва в традиционната конференция „Българската атомна енергетика – национална, регионална и световна енергийна сигурност\". \r\n*** \r\nОт 09.00 часа 22-ри състав на Специализирания наказателен съд ще заседава по дело, образувано по молба на Слави Ж. и  Томислав А. за изменение на наложената мярка за неотклонение.  \r\n*** \r\nОт 10.00 часа 17 състав на Софийския градски съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n*** \r\nОт 10.00 часа 8-и състав на Специализирания наказателен съд ще заседава по дело срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 16-и състав на Специализирания наказателен съд ще заседава по дело срещу Емил И., Ивайло П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по дело срещу Иван П., Сахадат К. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 9-и състав на Специализирания наказателен съд ще заседава по дело срещу Илиян О., Даниел Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Дом на Европа, ул. „Георги С. Раковски” №124, Бяла книга за устойчиво развитие и кръгова икономика на Балканите ще бъде представена на конференция в София. \r\n*** \r\nОт 11.00 часа в Национален пресклуб БТА Сдружение “Волжки булгари” и Български арт и фолклорен център „Нестия“ ще дадат пресконференция във връзка с предстоящия празник “Сабантуй - България”. \r\n*** \r\nОт 12.00 часа в Информационен център „София – европейска столица на спорта“ ще се проведе пресконференция по повод футболния турнир Албена Къп 2019. \r\n*** \r\nОт 13.00 часа 5-и състав на Специализирания наказателен съд ще заседава по дело срещу  Калоян Ш., Любомир С. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа в сградата на Висшия съдебен съвет, ул. „Eкзарх Йосиф” № 12, ще се проведе заседание на прокурорската колегия на ВСС.  \r\n*** \r\nОт 13.00 часа в Сити Марк Арт Център на адрес: гр. София, бул. „Янко Сакъзов“ № 30, оперативна програма „Развитие на човешките ресурси“ ще зарадва деца от социални услуги в гр. София с мюзикъла на Детска вокална група „Бон-Бон“. В 12:30 часа заместник-министърът на труда и социалната политика Зорница Русинова ще направи изявление пред медиите във фоайето на Сити Марк Арт Центъра. \r\n*** \r\nОт 14.00 часа 11-и състав на Специализирания наказателен съд ще заседава по дело, образувано по молба на Иван Т, за изменение на наложената му мярка за неотклонение. \r\n*** \r\nОт 18.00 часа в НДК ще се открие 15-тото издание на Националния младежки конкурс за изящни, приложни изкуства и дизайн. \r\n*** \r\nОт 18.30 часа в Националната галерия/Двореца ще бъде представена изложбата „От Малага до Виена, минавайки през София“ , която включва творби на представители на фамилията Санча от XIX век до днес. \r\n*** \r\nОт 19.00 часа в Камерна зала „България“ на Софийската филхармония ще започне концертът „Руски приказки“ на Вокален състав „Импресия“ и Янко Маринов – пианo. \r\n*** \r\nОт 19.00 часа студенти от специалност „Съвременна хореография“ от Югозападен университет (ЮЗУ) „Неофит Рилски“ ще представят танцовия спектакъл „Мистерии в танц и движение“ в зала „Яворов“. \r\n*** \r\nОт 11.00 часа в Дома на Ловно-рибарско дружество – Варна по повод 130 години от основаването си. \r\n*** \r\nОт 11.00 часа в Пресклуб на БТА - Велико Търново проф. Николай Овчаров и проф. Пламен Павлов ще дадат пресконференция на тема: „Истини и легенди за Дракула в светлината на новите находки, разкрити от археолога проф. Николай Овчаров в Свищов“.  \r\n*** \r\nОт 19.00 часа в малка зала на МДТ \"Константин Кисимов\" ще бъде представена \"Министершата\" - комедия от Бранислав Нушич. \r\n*** \r\nОт 09.30 часа в Детска градина №10 ще се проведе Куклен спектакъл „Не пресичай на червено“. \r\n*** \r\nОт 17.00 часа в Художествена галерия ще се състои откриване на изложба по проект „Големите майстори и малките художници“ (втора част). \r\n*** \r\nОт 18.30 часа Младежки център – Добрич, Концертна зала, ще се състои Годишен концерт на Студио за поп-рок певци „Сарандев\" при Младежки център - Добрич с вокален педагог Елена Карабельова. \r\n*** \r\nОт 19.00 часа в Драматичен театър „Йордан Йовков“ ще се проведе спектакъла „Иначе казано“ на Младежки театър „Николай Бинев“ – София. \r\n*** \r\nОт 17.00 часа в Художествената галерия ще бъде открита а изложба с детски рисунки  от побратимения град Сиктивкар, Република Коми, Руска федерацията на тема „Мой Север“. \r\n*** \r\nОт 11.00 часа в хотел „Каменград“ ще се състои пресконференция относно предстоящия Milan Academy Junior Camp Panagyrishte 2019. \r\n*** \r\nМедицинският университет в града ще бъде домакин на Национална конференция по хирургия и сестринска сесия за специалистите по здравни грижи. \r\n*** \r\nОт 17.00 часа в залата на Областна администрация ще се състои \"Бавария - България: бизнес  \r\nвъзможности и перспективи\" , организиран от Бълагро-германска търговкса камара и община Плевен. \r\n*** \r\nОт 18.00 часа в читалище ,,Съгласие\" ще се състои  концерт ,,Музиката на Европа” , организиран от Областна администрация. \r\n*** \r\nОт 09.30 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. \r\n*** \r\nОт 14.30 часа в Регионална библиотека „Николай Вранчев“ ще бъде представена колекция от книги с автографи „Из книжния свят на акад. Кирил Василев“. \r\n*** \r\nОт 10.00 часа в детския отдел на библиотека „Родина“ ще се проведе творческо ателие по изработване на украса с материали за рециклиране. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Земята е нашия дом“: „Национални паркове в България“. \r\n*** \r\nОт 11.00 часа в парк “Пети октомври” ще се състои Осми Джаз форум Стара Загора 2019. \r\n*** \r\nОт 12.00 часа във фоайето на Старозагорската опера ще започне пресконференция на журито на кинофестивала „Златната липа“ 2019, на която ще бъдат обявени наградените филми. \r\n*** \r\nОт 18.00 часа във фоайето на Старозагорската опера ще започне церемонията по закриване на кинофестивала „Златната липа“ 2019.  \r\n*** \r\nОт 18.00 часа в Оперен театър ще се състои Международен филмов фестивал за ново европейско кино „Златната липа“. \r\n*** \r\nОт 19.00 часа в Драматичен театър ще бъде представен авторският спектакъл:\"Апетит\" от Здрава Каменова и Мариана Събева.   \r\n*** \r\nОт 20.30 часа сцена Лапидарум ще бъде представена „Слугинята-господарка“ - опера-буфа от Джовани Перголези. \r\n*** \r\nОт 11.00 часа в Общината ще се проведе пресконференция по повод 14-тия Международен фестивал „Вълшебен свят“. \r\n*** \r\nОт 10.00 часа в Информационния център на РИОСВ ще бъдат наградени участници в конкурса за най-добра екологична инициатива „Мисли зелено – пази природата“.", "date": "2019.06.05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2019/06/05/2666705/pazardzhik-za-treti-pat-shte-se-provede-kulinaren-fest-velingrad.html", "text": "Във Велинград за трети път ще се проведе Кулинарен фест-Велинград, съобщиха от  Общината . Събитието ще бъде открито от кмета на Община Велинград д-р Костадин Коев от 11.00 на 8 юни (събота) на площад „Николай Гяуров“ и ще продължи до 18.00 часа. От Общината посочват също, че и тази година фестивалът ще бъде изпълнен със страхотни презентации, кулинарни изживявания, а състезанието ще определи новият най-добър готвач на Велинград. Зрителите ще могат да се срещнат с най-добрите готвачи от „Българска Асоциация на професионалните готвачи”, а домакин на фестивала ще бъде „Chef’s club Velingrad“.  \r\n„За първи път ще може да видите, опитате и получите отговорите на всички въпроси, които ви интересуват за молекулярната кухня. По време на фестивала ще може да опитате  хрупкави скариди с пяна от босилек и лайм, еспума от кокос с гел от бъз и хайвер от череши, чипс от тапиока с лио цвекло, течна сфера от сирена и лимонада от лиофилизирани плодове с бъбълс от мента. Забавни игри, викторини, състезания за най-бързо изпиване на чаша бира, за обръщане на палачинка и за носене на яйце в лъжица, кулинарни презентации са само част от богата програма на Кулинарен фест-Велинград '2019”, отбелязват от Община Велинград.", "date": "2019.06.05", "title": "Пазарджик: За трети път ще се проведе Кулинарен фест-Велинград"}
{"url": "http://www.focus-news.net/news/2019/06/05/2666737/tass-prezidentat-na-kitay-e-zayavil-che-otnosheniyata-kitay-rusiya-mogat-da-badat-obrazets-za-drugi-strani.html", "text": "Президентът на Китай Си Дзинпин вярва, че отношенията между Москва и Пекин влизат в нова ера, като тяхното развитие ще служи като гарант за мира на планетата, цитира думите му  TACC . \r\n\"Китайско-руските отношения, които навлизат в нова ера, се основават на силно взаимно доверие и стратегическа взаимна подкрепа\", заяви китайският лидер. Той говори на гала вечер, посветен на 70-годишнината от установяването на дипломатически отношения между Русия и Китай. \r\nСпоред Си Дзинпин, руско-китайските отношения \"се характеризират предимно със силно политическо взаимно доверие и силна взаимна подкрепа\". \"Трябва внимателно да запазим взаимното доверие, установено между нас като очите си\", подчерта той. Китайският президент също вярва, че \"е необходимо да се изгради взаимна подкрепа по въпроси, засягащи жизнените интереси на другите, да се запази твърдо стратегическата посока на китайско-руските отношения въпреки всякакъв вид намеса и саботаж\". \r\n\"Китайско-руските отношения, които навлизат в новата ера, служат като надежден гарант за мира и стабилността на планетата\", подчерта Си Дзинпин. Той отбеляза, че взаимодействието между Пекин и Москва е насочено към \"насърчаване на многополярността на света и демократизиране на международните отношения в полза на създаването на по-проспериращ, стабилен и справедлив свят в името на формирането на международни отношения от нов тип и общност, продиктувана от общата съдба на човечеството\". \"Нашите отношения служат като модел за формиране на международни отношения от нов тип и общност, водена от общата съдба на човечеството\", убеден е китайският лидер. Той също така заяви, че \"китайско-руските отношения, които навлизат в новата ера, трябва да укрепят общите интереси на двете страни и да разширят точките на контакт\", уточнявайки, че става въпрос за разширяване на всички видове икономически връзки. \r\nСи Дзинпин вярва, че \"в продължение на 70 години, каквито и да са промените в китайско-руските отношения, приятелството между двете нации остава твърдо като скала.\" Той призова \"да се проведат повече интересни събития в областта на образованието, културата, спорта, туризма, пресата и младите хора с широко участие на обществеността, за да се засилят контактите и обмена чрез различни кръгове, региони и младежи в интерес на духовното, културното и социалното сближаване, така че да се предаде щафетата на приятелството на следващите поколения \". \"Нека 70-та годишнина от установяването на дипломатически ни отношения да бъде ново начало по пътя на съвместното отваряне на прекрасното бъдеще на китайско-руското всестранно партньорство и стратегическо сътрудничество в нова ера!\" - пожела председателят на Китайската народна република. \r\nТой призна, че е много доволен да бъде в Болшой театър заедно с руския президент Владимир Путин, защото \"преди 70 години председателят Мао Цзедун посети СССР за първи път, а прочутият Болшой театър стана свидетел на откриването на нова страница в историята на китайско-съветското приятелство\".  Юлиян Марков", "date": "2019.06.05", "title": "ТАСС: Президентът на Китай е заявил, че отношенията Китай – Русия могат да бъдат образец за други страни"}
{"url": "http://www.focus-news.net/news/2019/06/05/2666301/vzglyad-sasht-imat-namerenie-da-razorazhat-evropa.html", "text": "САЩ имат намерение да разоръжат Европа, пише руското издание  “Взгляд“  в материал, представен без редакторска намеса. \r\nВ пресата изтекоха подробности за поредния ултиматум, предаден от Съединените щати на най-близките си съюзници в НАТО, а именно Европейския съюз. Оказва се, че според Вашингтон ЕС няма право да разработва собствени оръжейни системи, но е задължен да ги купува от чужбина. И причината за такива манипулации разбира се са позовавания на \"агресивната Русия\". \r\n\"ЕС и правителствата на много страни в него представиха европейските отбранителни инициативи като част от европейската политика за сигурност и ние вярвахме в тях\", заяви заместник държавният секретар на САЩ по европейските въпроси Майкъл Мърфи по време на среща с представители на Европейската комисия по външна политика и политика на сигурност (COPS) във Вашингтон на 22 май. Но сега, според Мърфи, той \"има подозрения, че тези инициативи са насочени към нещо друго.\" \r\n„Според нас някои от вас развиват вашата индустриална политика под прикритието на политиката за сигурност - каза високопоставен служител. Това се потвърждава от препис от срещата с посланиците на европейската сигурност във Вашингтон, обявена на другия ден. \r\nСъединените щати изглежда се страхуват от повторение на ефекта „Еърбъс“. На 29 май 1969 г. европейската компания стартира проекта A300, за да се конкурира с американската корпорация \"Боинг\", която по това време напълно доминираше на световния пазар за производство на търговски самолети. След половин век Airbus отне почти 50% от пазара от Boeing. Индикативен е и прецедентът с еврото, което само за 20 години живот вече е узряло за конкуренция с долара като световна резервна валута. \r\nУльтиматумът, изказан от Мърфи, не е първият акт в пиеса за военното напрежение между Съединените щати и Европейския съюз. Всичко започна с изявление на Доналд Тръмп на срещата на върха на НАТО през юли 2018 година. Американският президент поиска всяка от страните от Северноатлантическия блок незабавно да доведе разходите за отбрана до 2% от БВП. Европейците реагираха на идеята за плащане на САЩ за сигурност без много ентусиазъм. По това време Тръмп заплашваше Европа с митнически тарифи, които биха направили много европейски продукти неконкурентни на американския пазар, а новите инициативи на ръководителя на Белия дом бяха разглеждани просто като желание да се вземе още от Стария свят. \r\nЕвропа отговори с инициативата на президента на Франция. Еманюел Макрон през ноември 2018 г. заяви, че Европа трябва да създаде своя собствена система за сигурност и да се защити от Русия, от Китай и дори от Съединените щати. Малко по-късно, в навечерието на посещението на Тръмп в Париж, Макрон смекчи формулировката на въпроса, наричайки САЩ \"най-важния съюзник на Франция\", но не отхвърли идеята за организиране на европейска армия. \r\nИнцидентът изглеждаше изчерпан, но горчивината остана. И Тръмп, който веднъж спомена, че сигурността на Европа не е политическа стратегия, а американски продукт, за който купувачът трябва да плати, повиши натиска. \r\nПрез пролетта на 2019 г. Съединените щати преминаха от предупреждения за неприятни последствия към директни заплахи за Европа чрез репресии, ако Европейският съюз насърчава само своите собствени проекти за отбрана. Реакцията на САЩ последва скоро след като на 18 април Европейският парламент даде предварително одобрение за създаването на Европейския фонд за отбрана (ЕФО) и за отпускането на 13 млрд. евро за него за периода 2021-2027. \r\nПовече разходи за оръжия - да, моля. Но стратегическата независимост – не!. Това е писмено предупреждение, изпратено от Съединените щати до Европейския съюз на 1 май 2019 г. В него се казва, че настоящите планове за европейска отбрана заплашват десетилетия на интеграция на трансатлантическата отбранителна промишленост и военното сътрудничество чрез НАТО. Писмото съдържаше много заплахи за възможни политически и търговски репресии, в случай че Брюксел запази намерението си да развива европейски оръжейни проекти. \r\nВашингтон също се противопостави на създаването на така наречената организация за структурирано постоянно за сътрудничество (PESCO), в която 25 страни от ЕС започнаха да разработват 34 проекта за оръжие. „Съединените щати са дълбоко загрижени за одобрението на регламентите на Европейския фонд за отбрана и общите условия на PESCO”, предупреди американскияt заместник-министър на отбраната Елън Лорд в писмо, адресирано до Федерика Могерини.  \r\nСъдейки по факта, че на 22 май Съединените щати не излязоха със съвети, а с ултиматум, ЕС не е обърнал достатъчно внимание на майското писмо. Да, и той едва ли е длъжен да наблюдава спокойно как Щатите малко преди това бяха заплашили европейските си партньори. Когато през 2018 г. ЕС призова всички да „отказват да доставят оръжие на Саудитска Арабия, дори ако договорите вече са били подписани“, Доналд Тръмп дори не помисли да оттегли подписа си по договора със саудитците, обещавайки да попълни американския си портфейл със 110 млрд. долара. \r\nПрез март 2019 г. Германия обяви удължаването на оръжейното ембарго на Саудитска Арабия, като фактически се лиши от милиарди евро приходи, но Вашингтон не следва примера на Берлин, а напротив, се опита да извлече възможно най-много пари от тази ситуация. Ако конкурент доброволно откаже пари, защо изобщо да не го извадиш от пазара? В ултиматума от 22 май 2019 г. се казва, че Съединените щати са решили да диктуват на Европейския съюз как да се държи на международния пазар на оръжие. \r\nАдминистрацията на Доналд Тръмп, както изглежда, е решена да гарантира, че семето на „европейската самозащита“, хвърлено в лехата, дори няма да започне да покълва. \r\n„Собствените проекти за производство на оръжие, които ЕС ще изпълни без американско участие, изглеждат малко на пръв поглед. Всъщност те могат да се окажат снежна топка, която ще доведе до лавина, ”каза Майкъл Мърфи, споменат по-горе. Американският служител е имал предвид, че европейците се опитват да надхитрят отвъдморските патрони, демонстрирайки „проекти с малък обем“, подготвяйки се под прикритието на това за „голям скок“ в развитието на собственото си производство на оръжия. \r\nПозицията на Щатите, настоявайки за достъп до европейски технологии по всяко време, независимо от авторското право и други обявени конвенции, може най-добре да бъде описана от руската популярна поговорка „У нас всичко е общо: твоето е и мое, но не пипай моето“. \r\nСпоред кореспондента на El Pais Бернардо де Мигел, „в момента Съединените щати имат хиперпотенциал в производството на оръжия, което им позволява да запълнят около 80% от световния пазар за износ на оръжие. Всяка година от 2006 до 2016 г. САЩ продават отвъдморски военни продукти на стойност 150 милиарда евро (данни от доклада на Държавния департамент за военните разходи за 2018 г. - бележка на автора). В същото време най-добрият резултат от Европейския съюз бе постигнат през 2016 г. и възлиза на 13 милиарда евро. ” \r\nТръмп защитава необходимостта от преоборудване на Европа и НАТО, което обяснява „с необходимостта да се отговори адекватно на укрепването на двата основни геостратегически конкурента, Китай и Русия”. За потребителите на тези речи, живеещи в Щатите, американският президент не забравя да подчертае, че развитието на военната промишленост позволява да се създават нови работни места в Съединените щати и по този начин да се подобри благосъстоянието на американския народ. Миналата година правителствените разходи се увеличиха с 4,6%, или до 649 млрд. долара, което е 36% от всички военни разходи в света. \r\nПридържането към постулата “Америка е преди всичко”, по дефиниция, не позволява снизхождение към конкурентите във всяка сфера на икономиката, а във военната- още повече. Освен това Вашингтон отдавна се отказа от справедлива конкуренция в областта на технологиите, качеството и цените. Както за опонентите, така и за съюзниците, той прилага една и съща политика за възпрепятстване развитието на конкурентите - с помощта на санкции или заплахи от санкции. Ясно е, че съществува опасност държавите, преследвани една по една, да се обединят в противопоставяне на задграничния хегемон, но сегашният наемател на Овалния кабинет все още се надява, че ще може да стъпче автономията на опонентите, преди да се опита да успеят да се обединят в доста влиятелен блок.  Юлиян Марков", "date": "2019.06.05", "title": "„Взгляд“: САЩ имат намерение да разоръжат Европа"}
{"url": "http://www.focus-news.net/news/2019/06/05/2666302/tass-ot-darzhavniya-departament-zayaviha-che-ne-sa-postignali-dogovorenost-s-rusiya-za-siriya.html", "text": "Русия и Съединените щати все още не са постигнали споразумение за Сирия, но контактите се провеждат на всички нива след продуктивни срещи на държавния секретар Майкъл Помпео с руския президент Владимир Путин и външния министър Сергей Лавров в Сочи на 14 май. Това заяви във вторник специалният представител на САЩ за Сирия Джеймс Джефри в отговор на въпрос от кореспондент на  ТАСС  в Института за Близкия изток във Вашингтон. \r\n\"Ние имахме и имаме контакти с Русия за Сирия на всички нива, включително продуктивни, по наше мнение, дискусии на нивото на президента Путин и външния министър [Сергей] Лавров преди две седмици в Сочи. Няма споразумение. няма преговори, няма подробности, защото няма преговори. Има постоянни контакти, ”каза той. \r\nМосква и Вашингтон от време на време обменят информация, свързана с борбата срещу тероризма в Сирия, добави Държавния департамент.  Юлиян Марков", "date": "2019.06.05", "title": "TAСС: От Държавния департамент заявиха, че не са постигнали договореност с Русия за Сирия"}
{"url": "http://www.focus-news.net/news/2019/06/05/2666300/pregled-na-osnovnite-temi-v-svetovniya-pechat-agentsiya-fokus.html", "text": "Възходът на национализма, протестите на балканите, развитието на турската отбранителна индустрия и възможността Конституционният съд в Украйна да отмени предсрочните избори в Украйна сса сред темите на световния печат . \r\n***  „Още през 2011 г. написах статия за „най-мощната сила в света“. Това, което имах предвид, не беше ядрено възпиране, интернет, Бог, Лейди Гага или дори пазарът на облигации; това беше национализмът. Идеята, че хората образуват различни общности, основаващи се на общ език, култура, етническа принадлежност и самосъзнание, и че тези групи управляват себе си, е оформила историята от последните 500 години по начини, които мнозина хора все още не разбират“, пише професор Стивън Уолт от Университета „Харвард“ в статия за американското издание  Foreign Policy . \r\nОттогава нищо не се е случило, за да променя мнението си; ако не друго, то поне важността на разбирането на силата на национализма е още по-голяма днес. Национализмът - по-конкретно, желанието да се възстанови изгубената национална автономия - накара британците да напуснат Европейския съюз, въпреки че лидерите на Брекзит не могат да разберат как да го направят, а излизането на страната от Общността вероятно ще направи повечето британци по-бедни и дори би могло да доведе до евентуално разпадане на цялото Обединено кралство. Президентът на САЩ Доналд Тръмп заложи на националистическа носталгия за въображаемото минало („Направете Америка отново велика“) в надпреварата за Белия дом през 2016 г. В основата й са протекционистката и антиимигрантската политика, която поддържа лоялната му политическа база. Национализмът играе централна роля в амбициозните усилия на китайския президент Си Дзинпин да превърне страната си в световен лидер; това е общата нишка, обединяваща десни европейски политици във Франция, Австрия, Италия, Унгария и Полша. Навсякъде, където погледнем, в действителност човек вижда национализъм. \r\nЗащо национализмът е толкова силен и защо неговото въздействие е толкова важно? \r\nПо начало хората са социални същества. От момента, в който се родим, ние принадлежим към някаква общност - семейство, племе, село, провинция и днес - страна. Тъй като ние зависим от хората около нас от самото начало, хората са се развили, за да бъдат силно чувствителни към различията в групата/извън групата. Способността бързо да се идентифицират приятели и врагове някога е била критична за оцеляването и е по-лесно да се разчита на прости показатели („тя говори моя език“, „той изглежда различно от моята група“), отколкото да извърши задълбочена оценка на някому чужд характер или склонност. Имайки предвид тези еволюционни императиви, едва ли е изненадващо, че хората вероятно сме по-чувствителни към такива различия, отколкото би трябвало да бъдем. Това не означава, че не можем да видим отвъд нашите собствени племена и да изграждаме мощни привързаности към другите, или че не можем да предефинираме кой е „в“ или „извън“ във времето; просто трябва да кажем, че имаме силна склонност да се идентифицираме по-силно с тези, които считаме за такива „като нас“. \r\nДосега „нацията“ е най-голямата културна група с този вид трайно привличане за своите членове. Определящите черти, които съставляват една нация, могат да варират, но обикновено включват общ език, споделена култура, териториален произход и общ разказ за колективното минало. Най-важното е, че нацията е група от хора, която представя себе си като уникална общност с определена идентичност. В известната фраза на Бенедикт Андерсън нациите са „въображаеми общности\", където всички непознати все пак се признават взаимно като принадлежащи към една и съща група. \r\nНещо повече, както отбелязва Джон Миршаймър в книгата си „Голямата заблуда“, силата на национализма почива отчасти на симбиотичните му отношения с държавата. Предвид конкурентния натиск, присъщ на свят без централна власт, държавите имат мощни стимули да насърчават националното единство в рамките на своите граници, така че гражданите да са лоялни и по-склонни да се жертват за държавата, когато е необходимо. Насърчаването на национализма - и особено на общия език - също спомогна за създаването на по-единни национални икономики и по-продуктивно население, като по този начин повиши общия капацитет на държавата. \r\nПо същия начин националните групи, които нямат собствена държава, са по-уязвими за завоевание, преследване или асимилация. Ето защо много нации решиха, че собствената държава е най-добрият начин да се гарантира тяхното оцеляване като независима културна група. Нещастните истории на кюрдите, палестинците, тамилите и много други показват какво може да се случи, когато стремежите на една национална група към държавност са многократно осуетявани.  \r\nНакратко, в съвременния свят държавите искат собствени държави, за да осигурят оцеляването и автономията си, а държавите насърчават национализма, за да се укрепят и да запазят своята независимост. Националистическите движения се надяват да присъединят към редиците си членовете на САЩ, докато държавите правят всичко възможно, за да потиснат движенията за независимост в рамките на техните граници и се опитват да създадат хомогенно тяло от лоялни граждани. В екстремни случаи малцинствата биват изгонени, изклани или „превъзпитани” (както Китай се опитва да направи с уйгурското население в Синцзян) в опит да създаде по-единно (и вероятно лоялно) население. \r\nВзети заедно, тези двойни императиви помагат да се обясни защо национализмът остава такава мощна и постоянна сила. И не се заблуждавайте: въздействието му е дълбоко. Дори прекалено образованите и обикновено скептичните индивиди (например като мен) едва ли са имунизирани срещу неговите последици. Защо се оплаквам от липсата на американски мъже в редиците на най-добрите тенисисти в света? Защо се вглеждам в американския отбор на Световната купа за мъже и жени? Не защото познавам някой от тези спортисти лично, харесвам  ги или се възхищавам на техните индивидуални добродетели. Не, вглеждам се само в тях, защото те са американци. Макар да мисля за себе си като космополит и мъдър към примамливата привлекателност на националната гордост, не мога да избягам изцяло от нея. \r\nЗащо трябва да се грижим за този силен и траен феномен? Първо, защото националните настроения лесно се експлоатират от политическите лидери, включително повечето демагози, чиято дейност понастоящем се развива в целия свят. Като се увиват в мантията на патриотизма и непрекъснато предупреждават за чужденците, които предполагаемо заплашват начина ни на живот, авторитети като унгарския премиер Виктор Орбан или цинични опортюнисти като Борис Джонсън могат да убедят поддръжниците, че те са единствените, които могат да осигурят защита срещу национален упадък или дори изчезване. \r\nВторо, националистическите разкази насърчават двойните стандарти: те рационализират собствената си страна, докато другите представят в най-лошата възможна светлина. Американците осъждат Русия на президента Владимир Путин за действията й в Украйна (и тя със сигурност заслужава осъждане), но забравяме, че в миналото сме правили много подобни неща. Това е повече от малко иронично. Същите хора, които  поискаха САЩ да нахлуят в Ирак през 2003 г. (въз основа на съмнителни аргументи и произведени „доказателства“), бързо атакуваха Русия за нейната намеса в Украйна. Можете ли да напишете „лицемерие“? По същия начин американски чиновници като държавния секретар Майк Помпео редовно описват Иран като безмилостен агресор, без да обръщат внимание на всички моменти, в които САЩ са използвали много по-мощните си военни сили, за да се месят в държави, които не са направили нищо, за да ни нападнат. Имайте предвид, че не защитавам руското или иранското поведение; просто показвам как националистичните ослепители правят по-трудно виждането на това какво наистина се случва. \r\nТрето, национализмът може да попречи на потенциалните политически компромиси, особено когато става въпрос за предполагаема свещена национална територия. Нямаше разумна причина Сърбия да се опита да задържи Косово през 1999 г. (местното население беше преобладаващо съставено от враждебни косовари и самият регион нямаше голяма стратегическа или икономическа стойност), но Белград не можеше да го пусне, защото беше люлката на сръбската национална идентичност. По същия начин, неспособността на съвременните държави да решават продължаващите териториални спорове (независимо дали в Кашмир, Източнокитайско море, Сахалинските острови или където и да е) дължи много на силата на националното чувство. Не толкова отдавна, държавата преотстъпва или продава територия, стига това да има стратегически или финансов смисъл, и обикновено това се е случвало без много спорове. (САЩ получиха Луизиана от Франция и Аляска от Русия по този начин, например). Днес такива действия са почти нечувани, защото национализираното население се съпротивлява да се откаже от всичко, което се разглежда като част от свещената територия на страната. \r\nСъответно, национализмът прави трансграничната емпатия и разбиране по-неуловими. Тъй като всички нации дезинфекцират собствената си история, омаловажават или отричат миналите си престъпления и изобразяват своите собствени действия като последователно благородни и доброжелателни, те често не си спомнят щетите, които са нанесли на другите. Ако ги помнят, то ще бъде в захарна обвивка. В резултат на това следващите поколения няма да разберат защо другите могат да имат много различен поглед към миналото. В някои случаи, разбира се, това явление може да присъства и в двете страни и да направи нивото на взаимно неразбиране още по-голямо. Резултатът: Всяка страна няма да разбере напълно защо другият има основателна причина да бъде предпазлив или подозрителен, и всеки ще бъде склонен да тълкува разумното отбранително поведение като доказателство за необратимо зло намерение. Необходимо е само да се разгледа упорито токсичната връзка между САЩ и Иран, за да се види колко мощна и трайна може да бъде тази динамика. \r\nЧетвърто, национализмът отдавна е потенциален източник на свръх самоувереност, тъй като повечето (всички?) национални митове включват фини или не толкова фини претенции за превъзходство. Нашата нация се различава не само от всички останали, ние сме учени, но също така по-добри. Трудно е национализмът да се отдели от националната гордост и гордостта  прави по-трудно да се повярва, че външни хора биха могли да ни победят в честна борба. Тази тенденция не означава, че всеки малък Давид смята, че може да победи могъщия Голиат (т.е. дори гордите нации понякога разпознават, когато балансът на силите е подреден срещу тях), но все пак може да доведе до арогантност и самозалъгване. Не е случайно, предполагам, че упоритите брекзитъри вярват, че напускането на ЕС ще възстанови британската автономия (да) и ще доведе до нова ера на британски просперитет и величие (не). Привържениците на Брекзит може да са знаели, че подобни твърдения са съмнителни и са ги използвали по чисто цинични причини. \r\nНационализмът не е без своите добродетели, разбира се. Убеждаването на индивидите да правят жертви за общото благо не е лошо нещо, а здравословната степен на политическо единство и гордост от истинските постижения на една страна със сигурност е за предпочитане пред настойчивите, отворени борби, които днес разделят много демокрации. Двунационални или многонационални държави без традиция на асимилация нямат спояваща история, а усилията за предоставяне на автономия на всяка самоидентифицираща се нация в страната вероятно биха довели до разрушителни нива на дисфункция и евентуално разпадане. \r\nВъв всеки случай национализмът не си отива. Затова предизвикателството е да се признае неговата стойност и да се ограничат неговите пороци. Разбира се, това е по-лесно да се каже, отколкото да се направи. Най-малкото неговата сила и постоянство трябва да бъдат признати и уважавани. Наред с другите неща, здравословното уважение към силата на национализма би обезкуражило мощните държави да мислят, че могат да преправят света според собствените си проекти и да ни помогнат да избегнем „хубавите фантазии“, които са причинили толкова много вреди през последните години. Живеем в един свят на бурни национализми, който няма да се промени скоро. Това е добра основа, на която да се изгради по-реалистична външна политика. \r\n***  Популярният американски вестник  The New York Times  публикува статия за вълната от протести в региона под заглавие  „Балканската пролет” се превръща в лято и се надява на промяна.  Агенция „Фокус“ представя превод на материала без редакторска намеса и с уточнението, че редакцията не се ангажира с позицията на автора. \r\nНяколко десетки протестиращи се бяха събрали на алея в крайбрежния град Тиват, сгушен между пресечените планини на Черна гора и искрящото Адриатическо море. Зад тях, в пристанището, се виждаше суперяхта. \r\n„Искат да превърнат това място в следващото Монте Карло\", казва местната журналистка и активистка Антонела Райчевич. „Чудесно е, ако сте милиардер или милионер, но не е добре за гражданите на Черна гора\". \r\nРайчевич и други организатори са пътували през малката Черна гора в края на април, опитвайки се да поддръжат живи протестите срещу правителството на президента Мило Джуканович. Но с наближаването на лятото и началото на туристическия сезон, надеждите за „Балканската пролет“ изглежда вероятно да бъдат попарени в Черна гора, както вече се в случи в редица държави от бивша Югославия.  \r\nОт Босна до Сърбия и дори в Албания стотици хиляди граждани излизат по улиците в нещо като масова епидемия от недоволство. Оплакванията са различни, но всички хора са обединени от чувството, че техните правителства все повече се управляват от клептократи с авторитарни тенденции, възползвали се от младите демокрации със слаба изпълнителна власт. \r\nТам, където някога имаше надежди, че пътят на присъединяването към Европейския съюз ще принуди лидерите да предприемат реформи, много от хората, които излизат по улиците в региона, чувстват тъкмо обратното. \r\nПрезидентът на Черна гора Мило Джуканович, на 57 г., е може би най-забележителният случай. Той е най-дълго управлявалият лидер в Европа - на власт е по-дълго дори от Владимир Путин в Русия и Реджеп Тайип Ердоган в Турция. \r\nДжуканович насочи страната към НАТО през 2017 г., на фона на фанфарите на Запада, и я изведе на пътя за присъединяване към Европейския съюз.В същото време, твърдят неговите критици, той превръща Черна гора в еднопартийна държава, истински феод, където неговият почти пълен контрол подкопава върховенството на закона и допринася за личното му облагодетелстване.  \r\n„Във всеки сериозен бизнес в Черна гора трябва да има участие на неговото семейство или нанегови приятели\", казва 31-годишният Сърдан Косович, главен редактор на \"Вести\", една от малкото останали независими медии. \r\nСестрата на президента е най-добрият адвокат на страната, като помага на чуждестранните инвеститори да се присъединят към строителния бум, който се носи от брега. Братът на Джуканович притежава  банка, но не коя да е, а най-голямата финансова институция в страната. Неговият син управлява най-голямата електроцентрала в Черна гора. Неговият племенник участва в най-големите туристически проекти. \r\nКорупцията в сърцето на правителството отдавна е публична тайна. Но едва през януари Душко Кнежевич, председател на базираната в Черна гора група „Атлас“ и водеща бизнес фигура, публикува видеоклип, показващ колко лесно може да бъде подкупен местен политик. Така възмутителната реакция се превърна в действие. \r\nКнежевич, който избяга от страната под заплаха от арест, каза, че реакцията на видеото е отражение на дълбокия гняв в страната. „Ще ми бъде позволено да действам като бизнесмен, ако отдавам почит на Мило Джуканович и помагам за финансирането на неговата партия“, пише той в имейл. „Това е нещо, което всеки работещ в Черна гора трябваше да приеме като житейски факт. Тези, които искат да се противопоставят на системата, или се разбиват, или получават куршум в задната част на главата“.  \r\nПротестите започнаха от столицата Подгорица на 3 февруари. Седмица след седмица хората се събираха под мотото „Съпротива“.  В разгара си протестите привлякоха 25 000 души в страна, в която населението наброява скромните 620 000 души. \r\nТе са част от по-широко, макар и осуетено време на вълнения на Балканите. В Белград, сръбската столица, десетки хиляди демонстрират всяка събота, но това, което първоначално беше движение, сега до голяма степен е режисирано от опозиционни политици. Президентът Александър Вучич затегна хватката си върху медиите, правоприлагащите органи и съдилищата. \r\nВ Босна и Херцеговина антиправителствените протести през зимата отслабнаха и страната остава… неработеща… както винаги, разделена по етнически линии, които се втвърдяват. \r\nВ Албания протестиращите организират митинги в продължение на месеци, дори се опитват да превземат парламента. Те изискват оставката на министър-председателя Еди Рама, когото обвиняват за корупция и манипулиране на изборите през 2017 г. И все пак, Рама, който е подкрепен и от САЩ, и от Европейския съюз, изглежда сигурен в оставането си на власт. \r\nМнозина на Балканите се надяваха, че перспективата за присъединяване към Европейския съюз може да подсили младите демокрации. Но с официални представители в Брюксел, погълнати от отблъскване на заплахи от националисти в Блока, основният интерес на Европейския съюз към Балканите изглежда остава стабилността, дори за сметка на демократичните институции, казват критиците. \r\nВ Черна гора това е широко разпространеното убеждение. \r\n„Промените, които правителството направи, са с цел успокояване на Европейския съюз. Те са нещо като козметични продукти”, казва 44-годишната Татяма Крепуля, опозиционен политик от крайморския град Котор. „Те ще арестуват някои малки риби, но за основната корупция, корупцията в сърцето на това правителство, не правят нищо\". \r\nТъй като седмиците на протести в региона се превърнаха в месеци, в които няма видим резултат, не са много силни надеждите, че ще се стигне до сваляне на лидерите. Изглежда Джуканович отново е намерил начин не само да оцелее, но и да остане на върха. \r\n„Той е много гъвкав по отношение на идеологията\", казва редакторът Косов.  „Беше комунист, националист, шампион на независимостта, приятел на Запада, а сега се обръща към новия прилив на черногорски национализъм\". \r\nНа младини Джуканович се присъедини към Демократическата партия на социалистите, пряк потомък на комунистите, управлявали страната от края на Втората световна война до разпадането на Югославия. Той е един от „младите лъвове\" на Черна гора през 1989 г., водещ улични протести, осъждащи корупцията в правителството. През 90-те години на миналия век той консолидира властта си и се съюзява със Слободан Милошевич. \r\nЧерногорските сили воюваха по време на войните на Балканите от 90-те години на миналия век, но в самата страна никога не е водена битка, което му помага да поддържа подкрепа сред по-възрастните избиратели. \r\nПрез 1997 г. Западът призна, че Джуканович може да бъде в противовес Милошевич и му предостави милиони.  Тогава Джуканович смени предаността си, като постави страната твърдо в западния лагер. Впоследствие сменя длъжностите - президент, министър-председател и партиен шеф, но с всеки ход укрепваше силната си власт. \r\nПрез цялото време той бе преследван заради обвинения в корупция. Италианските прокурори издадоха заповед за арестта му през 2005 г., като го обвиниха, че е изиграл ключова роля в заговор между черногорските власти и италианската мафия за контрабанда на цигари. В крайна сметка обвиненията бяха оттеглени, след като Черна гора стана независима от Сърбия през 2006 г., а италианските съдилища предоставиха на Джуканович дипломатически имунитет. \r\nДжуканович, който е отказал да бъде интервюиран от изданието, отрече да е нарушавал законите. \r\nГоляма част от предполагаемата корупция се подхранва от процъфтяващата туристическа индустрия в страна, която вече привлича повече от един милион посетители годишно.В пристанищния град Бар правителството се опитва да завземе най-желаната земя близо до брега. Но когато предприемачите започнаха да изсичат 200-годишни кипарисови дървета, градът започна борба. \r\nВ крайна сметка верижните триони бяха изключени; кипарисовите дървета все още стоят нащрек зад строителна ограда. „Това се прояви на местно ниво, но промяната е възможна“, казва 32-годишният Горан Янкович, местен архитект. \r\nПо отношение на националното ниво обаче той не е толкова оптимистичен. „Това е дребната корупция, ежедневната корупция, която заразява страната. Тя е гнила до сърцевината“. \r\n***  Турската авиационна и отбранителна индустрия успя да увеличи износа си с 37% на годишна база през януари-май, докато общият износ на страната отбеляза ръст от 5,37% през същия период, съобщава вестник  Hurriyet . \r\nПрез първите пет месеца на 2019 г. приходите от износ на местната авиационна и отбранителна промишленост възлизат на 1 млрд. долара, спрямо 784 млн. долара преди година. \r\nОсновният износен пазар на турските компании от отбранителната промишленост е САЩ. Експортът там бележи ръст от 20,8% до 353 млн. долара. Износът за Катар скочи с повече от 1300% до 123 млн. долара. \r\nПрез първите пет месеца на тази година турските авиационни и отбранителни компании са доставили на Германия стоки на стойност 108 млн. долара, което е с 6.6% повече в сравнение със същия период на 2018 година. \r\nДоставките за Оман са нараснали с 40%, достигайки 101 милиона долара, а Обединените арабски емирства са закупили стоки от местни фирми на стойност 63,5 млн. долара, което е с 1800% повече от година по-рано. \r\nСпоред официалните данни износът за Нидерландия е нараснал с 1.39% на годишна база до 33.7 млн. долара, но доставките за Индия са спаднали с 12.5% до 30.3 млн. долара. \r\nИзносът за Обединеното кралство и Саудитска Арабия нараства съответно с 16,7% и 193% до 27,6 млн. долара и 21,4 млн. долара. \r\nДанните също така показват, че Азербайджан е закупил стоки на стойност 19,2 млн. долара за периода януари-май, което е с 19,3% повече от година по-рано. \r\nВ разглеждания период общият износ на Турция е нараснал с 5,37% до 76,6 млрд. долара. Само през май износът на страната достигна най-високото си ниво от 16,8 млрд. долара. \r\nВъншнотърговският дефицит възлиза на 10,5 млрд. долара за първите пет месеца на 2019 г. спрямо дефицита от 36 млрд. долара за периода януари-май миналата година. \r\nМинистърът на финансите Берат Албайрак приветства последните данни за търговията.  \r\n„Ще укрепим нашия производствен и износен икономически модел със стъпки във всяка област и ще поставим въпросът за текущите сметки на дневния ред”, написа Албайрак в социалната мрежа „Туитър“. \r\n***  Конституционният съд на Украйна може да отмени предсрочните избори в страната, подчертават в редакцията на киевското издание  „Страна“ . \r\nПо-рано през деня КС на Украйна разгледа въпроса за определяне на формата на производството по постановлението на президента Владимир Зеленски относно прекратяването на осмата Върховна Рада. Решено бе да се започне устно производство, като първото заседание е насрочено за следващата седмица, 11 юни. Освен това случаят се счита за спешен. Това означава, че решението трябва да бъде взето в рамките на един месец от деня на приемане за разглеждане на въпроса (т.е. до края на юни). С други думи, присъдата ще бъде произнесена преди 21 юли. И ако позицията на съда е отрицателна, няма да има предсрочни избори, пояснява изданието.", "date": "2019.06.05", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/05/2666303/sport-izigraha-se-tri-osminafinala-ot-svetovnoto-parvenstvo-po-futbol-do-20-godishna-vazrast.html", "text": "Изиграха се три осминафинала от световното първенство по футбол до 20 годишна възраст, което се провежда в Полша. Младите футболисти на Мали победиха връстниците си от Аржентина след продължения и дузпи, след като в редовното време мачът завърши 1:1, а след продълженията 2:2. Младите футболисти от Мали не пропуснаха нито веднъж от бялата точка, за разлика от тези на Аржентина, които сгрешиха веднъж. Освен Мали за четвъртфиналите се класират и САЩ и Южна Корея, които победиха съответно Франция и Япония.", "date": "2019.06.05", "title": "Спорт: Изиграха се три осминафинала от световното първенство по футбол до 20 годишна възраст"}
{"url": "http://www.focus-news.net/news/2019/06/05/2666304/nezavisimaya-gazeta-svetat-e-zastinal-na-dve-minuti-ot-strashniya-sad.html", "text": "Светът е застинал на две минути от „Страшния съд“, пише руският вестник  „Независимая газета“ . \r\nАвторитетни експерти от осем държави се събраха в Рим, за да споделят обща загриженост относно потенциалното оттегляне на Руската федерация и Съединените щати от Договора за премахване на ракетите със среден и по-малък обсег (ДРСМО) и да се опитат да разработят нови форми на контрол над въоръженията. \r\nМеждународните режими за контрол на оръжията преживяват драматични времена. По-малко от два месеца преди края на ДРСМО перспективите за Договора за мерките за по-нататъшно намаляване и ограничаване на стратегическите офанзивни оръжия (СТАРТ III) са напълно неясни; Появяват се нови видове стратегически оръжия, подходящи за използване на ядрено оборудване, ракетните технологии се развиват бързо. Проблемът с денуклеаризацията на Корейския полуостров остава нерешен, Иран обяви възобновяването на обогатяването на уран във връзка с изтеглянето на САЩ от ядрена сделка. Същевременно ядреният тероризъм продължава да представлява сериозна заплаха за международната сигурност. \r\nКато цяло заплахата от ядрена катастрофа става по-осезаема от всякога през последните три десетилетия. В такава ситуация свикването на конференция на Международния Люксембургски форум на тема „Контрол на въоръженията: тежестта на промяната“ изглежда изключително уместно. Откривайки го, председателят на организационния комитет, главният изследовател в Центъра за международна сигурност, Владимир Дворкин от Руската академия на науките, се оплака: \"Имаше трудни времена в поддържането на принципите на стратегическата стабилност, но по-лоша, отколкото сега, ситуация никога не е имало.\" \r\nПолитици, експерти и учени, които се събират на една маса, открито и зад закрити врати обсъждат това, което може да стане новият стълб на архитектурата на сигурността в Европа и в световен мащаб. Към тях се присъединиха лидерите на петте водещи международни организации, които изучават проблемите на контрола върху ядрените оръжия.  Юлиян Марков", "date": "2019.06.05", "title": "„Независимая газета“: Светът е застинал на две минути от „Страшния съд“"}
{"url": "http://www.focus-news.net/news/2019/06/05/2666307/tass-balgarskiyat-prezident-schita-za-vazhno-satrudnichestvoto-s-rusiya-v-oblastta-na-energetikata.html", "text": "Българският президент Румен Радев се надява на директни доставки на руски газ през Черно море и завършване на проекта за изграждане на АЕЦ \"Белене\". Държавният глава заяви това в интервю за  ТАСС  в навечерието на посещението си в Русия, за да участва в Санкт Петербургския международен икономически форум (ПМЕФ). \r\n\"Имаме добре установено сътрудничество в областта на транзита на руски природен газ през територията на България. В нашата страна има добре развита газопреносна система, която продължава да се разширява, а свързването на газопроводи със съседните страни ще осигури транспортиране на руски газ за Централна Европа\", каза Радев.  \r\n\"Само преди няколко дни се състоя церемония за нова връзка с Гърция. Така че ние планираме да получаваме газ от турския поток. Що се отнася до перспективите, многократно съм заявявал, че най-надеждните и най-евтините са директните доставки. От тази гледна точка, логичният избор за увеличаване на снабдяването с руски газ през Черно море е газопроводът, който достига до България ”, каза Радев. \r\nБългария преди това е участвала в проекта за изграждане на газопровод „Южен поток”, който бе планирано да бъде положен под Черно море от региона Анапа до българското пристанище Варна, а след това до Италия и Австрия. Въпреки това, през лятото на 2014 г., по настояване на Европейската комисия, София не даде разрешение за полагане на тръби на нейна територия, като по този начин  прекъсна проекта. Сега тя активно участва в разширяването на газопреносната си мрежа и все още очаква директно да получава руски газ през дъното на Черно море, коментира ТАСС. \r\nГоворейки за перспективите на ядрената енергетика, българският президент изрази увереност, че строителството на АЕЦ \"Белене\" ще бъде завършено. \r\n„Що се отнася до проекта за АЕЦ„ Белене ”, неговото изпълнение, според мен, е неизбежно: в него вече са инвестирани 3 млрд. лева на  българските данъкоплатци, защото за развитието на индустрията ще са необходими надеждни източници на енергия. Изпълнението на проекта обаче изисква ясна правна, времева и ценова рамка,“ каза президентът. \r\nСпоред него в официалния вестник на Европейския съюз на 22 май е публикуван документ, описващ процедурата за избор на стратегически инвеститор за изграждането на нова АЕЦ. Не по-късно от 90 дни от датата на публикуване заинтересованите инвеститори могат да представят своите оферти. Цялата процедура ще продължи една година, а на 22 май 2020 г. ще стане ясно кой ще изгради АЕЦ \"Белене\", заключи той. \r\nМеждународен икономически форум в Санкт Петербург ще се проведе от 6 до 8 юни. Форумните събития са обединени от мотото „Формиране на дневния ред на устойчивото развитие”. Организатор е Фондация \"Росконгрес\".  Юлиян Марков", "date": "2019.06.05", "title": "ТАСС: Българският президент счита за важно сътрудничеството с Русия в областта на енергетиката"}
{"url": "http://www.focus-news.net/news/2019/06/05/2666306/komsomolskaya-pravda-noviyat-kmet-na-riga-smyata-che-lishavaneto-ot-grazhdanstvo-na-rusnatsite-v-latviya-e-greshka.html", "text": "Новият кмет на Рига Дайнис Турлаис смята, че лишаването от гражданство на руснаците в Латвия е грешка, пише руският вестник  \"Комсомолская Правда\" . \r\nМиналата седмица най-известният сред руснаците кмет на Рига Нил Ушаков официално подаде оставка по повод избирането му за депутат в Европейския парламент. За 10 години ръководство на столицата на Латвия той остави смесени впечатления. Някои обвиняват Ушаков в корупционни скандали, други го наричат \"защитник на сънародниците\". \r\nИзданието припомня, че в двумилионната  република над двеста хиляди души, предимно руснаци, имат статут на „неграждани“ - те нямат възможност да гласуват на избори. Много от тези хора са имали „нещастието“ да се преместят в Балтика по време на съветския период, например чрез разпределение за изграждането на нов завод. И след разпадането на СССР, властите на младата република започнаха да ги разглеждат като \"окупатори\", отказвайки им елементарни права в продължение на почти 30 години. Подобна е ситуацията и в съседна Естония, където има 76 000 такива лица „без гражданство“ ... \r\nГрадският съвет на Рига избра нов кмет - Дайнис Турлаис. 68-годишен политик, служил в Съветската армия, завършил военната академия „Фрунзе“, преминал през Афганистан с чин полковник. \r\n\"През 1989 г. Турлаис е един от разработчиците на плана за изтегляне на съветските войски от Афганистан - и се смята, че този план, благодарение на внимателното проучване, намали загубите на последния етап от войната\", сподели Руслан Панкратов, ръководител на сдружението с нестопанска цел „Руски свят“ в Латвия. Панкратов за дълго време, заедно с Турлаис, е съветник в общинския съвет на Рига. \r\nЗапитан  какво мисли за въпроса за „негражданите“, той отговаря, че „бъдещето  е само в едно цялостно гражданско общество. И това се отнася не само за Рига, но и за цялата република. Фактът, че институцията на „негражданите“ все още процъфтява в Латвия, е най-голямата политическа грешка от обявяването на независимостта. Тук няма абсолютно нищо, с което да се гордеем“. \r\nНа въпроса как може да се  коригира тази грешка, той отговоря: \r\n„Само чрез политическа воля и осъзнаване, че нашата държава е силно като единно общество. И че освен елиминирането на \"негражданство\", няма други стимули за укрепване на нашата икономика, политика, социална сфера и сигурност. Латвия трябва да бъде страна като всички държави от ЕС. Колкото по-скоро откажем и забравим за тази изкуствено измислена институция на \"не-граждани\", толкова по-добре ще е за нашата страна. Тези, които са родени тук след 1991 г. трябва да бъдат граждани без никакви резерви.  Юлиян Марков", "date": "2019.06.05", "title": "„Комсомолская Правда“: Новият кмет на Рига смята, че лишаването от гражданство на руснаците в Латвия е грешка"}
{"url": "http://www.focus-news.net/news/2019/06/05/2666305/moskovskiy-komsomolets-vav-varhovnata-rada-vnesoha-zakonoproekt-za-konfiskatsiya-na-imushtestvoto-na-zhiteli-na-donbas-poluchili-rusko-grazhdanstvo.html", "text": "Във Върховната Рада на Украйна е регистриран законопроект на депутата Олег Мусия, в съответствие с който предвижда конфискация на имуществото на жителите на Донбас, които са получи паспорт на Руската федерация, пише  “Московский Комсомолец“ \r\nСпоред омбудсмана по правата на човека в самопровъзгласената Донецка народна република Даря Морозова, законопроектът няма да допринесе за конструктивен диалог и мирно разрешаване на конфликта. \r\nОмбудсманът на ДНР припомни на депутатите в парламента, че Конституцията на Украйна гарантира правото на всеки да притежава, използва и да разполага с имуществото си. В този случай субект на правото на частна собственост може да бъде всеки, което означава всяко лице, физическо лице, което включва граждани на Украйна, граждани на чужда държава, лица без гражданство. \r\n„Като регистрират такива законопроекти, украинските депутати нарушават основните права на жителите на Донбас. Позицията на украинските власти е да дискриминират хората въз основа на политически възгледи, произход, националност, език, религия и да доведат до гражданска война в страната. И сега към този списък може да се добави и незаконното отнемане на частна собственост ”, обясни Морозова.  Юлиян Марков", "date": "2019.06.05", "title": "„Московский комсомолец“ : Във Върховната Рада внесоха законопроект за конфискация на имуществото на жители на Донбас, получили руско гражданство"}
{"url": "http://www.focus-news.net/news/2019/06/05/2666309/sport-marselinyo-e-rekordyor-v-braziliya-s-poredni-shampionski-titli-za-edin-otbor.html", "text": "Футбол: 34-годишният плеймейкър Марселиньо се радва на сериозна популярност в родината си Бразилия, тъй като вече е рекордьор заради 8-те си поредни титли с Лудогорец. Марселиньо пристигна в Разград през май 2011 преди първия сезон на разградския тим в елита, като спечели осем последователни титли с тима. Затова в родината си Марселиньо беше определен като новия рекордьор по поредни шампионски титли, изпреварвайки легендата на Олимпик Лион Жуниньо Пернамбукано със седем.", "date": "2019.06.05", "title": "Спорт: Марселиньо е рекордьор в Бразилия с поредни шампионски титли за един отбор"}
{"url": "http://www.focus-news.net/news/2019/06/05/2666310/prokuraturata-razporedi-troyna-proverka-za-partiynite-subsidii-obzor.html", "text": "След разпоредената от главния прокурор проверка за нарушения на Закона за политическите партии при определяне на партийната субсидия за 2018 г., Върховна административна прокуратура сезира министъра на финансите, Сметната палата и Върховната касационна прокуратура. Проверката на прокуратурата е установила, че информацията, представена в предаването „Шоуто на Слави“, според която партиите са получили с 6 519 540 лв. повече партийни субсидии, отговаря на истината. Така на петте политически партии и коалиции (ГЕРБ, БСП за България, „Обединени патриоти“, ДПС и ВОЛЯ) неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на разпоредбите от Закона за политическите партии (ЗПП). Вследствие на това прокуратурата е дала указание на министъра на финансите Владислав Горанов да осигури връщане на надвзетите над 6 милиона лева в бюджета. Министърът на финансите трябва също така да приложи законовите възможности за въвеждане на контролни процедури, методологии, механизми и средства при изпълнение на заповедите, определящи начина на разпределение на държавните субсидии.  \r\nВ същото време ВАП даде указания на Сметната палата да предприеме действия за финансов контрол по отношение на политическите партии. Малко по-късно от Палатата обявиха, че започват одит на отчета за изпълнението на държавния бюджет за 2018 година, включително и на реда за начисляване и изплащане на субсидиите на политическите партии.  \r\nВАП сезира и Върховна касационна прокуратура, предвид събраните данни за извършени престъпления от общ характер от служители на Министерство на финансите. \r\nПо-късно през деня парламентарната комисия по правни въпроси единодушно подкрепи предложения от Министерския съвет законопроект, според който партиите ще трябва да върнат надвзетите пари за три години назад. Така за партиите, които продължават да имат субсидия, ще се направи прихващане от бъдещите им субсидии, но за тези, които вече не взимат все още няма яснота как точно ще се съберат държавните пари. \r\nПредседателят на ПГ на „БСП за България“ Крум Зарков заяви, че заради погрешната методика за изчисляването на партийните субсидии финансовият министър Владислав Горанов трябва да подаде оставка. Министърът на правосъдието Данаил Кирилов подчерта от своя страна, че лично премиерът му казал да отговори на искането на БСП за оставката на Владислав Горанов с категорично „не”.", "date": "2019.06.05", "title": "Прокуратурата разпореди тройна проверка за партийните субсидии (ОБЗОР)"}
{"url": "http://www.focus-news.net/news/2019/06/05/2666308/svetovnata-banka-targovskite-voyni-na-tramp-spanaha-investitsiite-v-globalen-mashtab.html", "text": "Търговските войни на Доналд Тръмп с Китай, Мексико и Европа спънаха инвестициите в глобален мащаб, като според доклада на Световната банка прогнозите за световния растеж през тази година ще се върнат до нива, които не се наблюдавани от 2016 г. насам, цитира заключенията й британският вестник  The Guardian .  \r\nБазираният във Вашингтон кредитор на развиващите се страни заяви, че в половингодишната си глобална оценка на пазарите за спиралата на политическата несигурност на търговията и свиването на инвестиционните разходи е причина за забавяне на търговията и колапс на инвестициите, които ще доведат до спад на растежа на БВП до 2.6% през тази година и леко повишаване до 2,7% през 2020 г. ”. \r\nРешението на администрацията на Тръмп да наложи по-високи мита за китайския внос и продължителната неопределеност около Брекзит са сред поредицата от събития за повишаване на рекордния индекс на несигурност на политиката на Световната банка. \r\nМрачните констатации на доклада бяха отразени в реч във вторник от председателя на Федералния резерв на САЩ Джером Пауъл, който обеща да предприеме \"подходящи\" мерки за защита на американската икономика от влиянието на търговските войни. \r\nТова се смяташе за намек, че Федералният резерв може да намали лихвените проценти през следващите месеци, ако американската икономика се охлади, Пауъл каза на конференция в Париж, че централната банка „внимателно следи последиците“ от продължаващите търговски спорове.  Юлиян Марков", "date": "2019.06.05", "title": "Световната банка: Търговските войни на Тръмп спънаха инвестициите в глобален мащаб"}
{"url": "http://www.focus-news.net/news/2019/06/05/2666315/pregled-na-osnovnite-temi-v-britanskiya-pechat-agentsiya-fokus.html", "text": "Посещението на американският президент Доналд Тръмп във Великобритания, Брекзит и забавянето на световната икономика заради търговските войни на Тръмп са сред основните теми на британския печат.  \r\n***  Найджъл Фарадж заяви, че Доналд Тръмп \"наистина вярва в Брекзит“, след като двамата се срещнаха в резиденцията на посланика на САЩ в Лондон, цитира думите му лондонският вестник  Evening Standard . \r\nФарадж написа в социалната мрежа „Туитър“: \"Добра среща с президента Тръмп - той наистина вярва в Брекзит и харесва пътуването си до Лондон.\" \r\nПо време на своето радио шоу Фарадж каза: \"Очевидно е, че това беше частна среща, но това, което мога да кажа е, че той е в най-добра форма“. \r\n„Той абсолютно вярва в Брекзит, смята, че това е правилното нещо за страната. Очевидно е загрижен, че отнема много дълго време“, каза Фарадж. \r\nТой добави, че след срещата е останал с впечатлението, че САЩ са готови да сключат търговско споразумение след като Великобритания напусне ЕС, но правителството е неподготвено. \r\n\"Най-интересно от срещата беше търговията ... Американците са много, много подготвени за своята страна на преговорите\", каза той. \r\n\"Основното ми впечатление от тази среща преди час е, че Америка е подготвена за това, а ние просто не сме.\" \r\nТой каза, че Тръмп и американският посланик Уди Джонсън са му казали, че американският екип има план от 13 глави \"където те са си свършили работата\". \r\n*** Доналд Тръмп заяви, че е отказал искане за среща от лидера на лейбъристите, Джереми Корбин, по време на неговото държавно посещение във Великобритания, пише британският вестник   The Independent . \r\nАмериканският президент нарече Корбин \"донякъде отрицателна сила\", като разкри, че е решил да не се среща с лидера на лейбъристка партия по време на тридневното посещение в Лондон. \r\nОт Лейбъристката партия потвърдиха, че има инициатива от тяхна страна за контакт с президента, докато Корбин се обърна към хиляди протестиращи срещу Тръмп в Лондон. \r\nНа пресконференция заедно с Тереза Мей, Тръмп каза: \"Не познавам Джеръми Корбин. Никога не съм го срещал, никога не съм говорил с него. \r\n„Искаше да се срещнем днес или утре и реших, че няма да го направя“, заяви президентът на САЩ. \r\n\"Наистина не обичам критиците, колкото ми харесва и уважавам хората, които работят. Така че реших да не се срещам.\" \r\nТръмп отхвърли протестите в британската столица като \"фалшиви новини\" и настоя, че за него в Лондон има \"любов\". \r\nГоворител на Лейбъристаката партия: „Джереми Корбин предложи среща с Доналд Тръмп по време на посещението на президента. \r\n\"Джереми е готов да разговаря с президента по редица въпроси, включително извънредните ситуации във връзка с климата, заплахите за мира и бежанската криза.\" \r\nПо-рано Корбин осъди решението за постилане на червения килим за президента, като заяви, че ще бойкотира държавния банкет в чест на Тръмп. \r\nТой каза, че поддържането на важните отношения с Америка \"не изисква помпозността и церемонията на държавно посещение\" и заяви, че правителството се е опитало да \"се подчини на американската администрация\". \r\nДжереми  Корбин каза пред протестиращите в Лондон: \"Аз не отказвам, абсолютно не отказвам да се срещна с никого. Искам да имам възможност този диалог да доведе до по-добър и по-мирен свят, в който всички ние искаме да живеем. Но аз съм много разочарован, особено днес, на прекрасния фестивал на Еид (Рамазан  Байрам), че нашият кмет на Лондон Садик Хан е нападнат от президента на САЩ.\" \r\n*** Андреа Лийдсъм твърди, че няма да има \"законодателна причина\" за Великобритания, с която да бъде принудена да плати 39 милиарда британски лири, ако преговорите за Брекзит завършат със сценарий без сделка, цитира думите й британският вестник  Daily Express . \r\nЕвропейският съюз и Обединеното кралство се споразумяха, че Великобритания трябва да изплати останалите вноски, които Обединеното кралство е обещало за европейски проекти, в допълнение към допълнителната такса за 21-месечен преходен период. Андреа Лийдсъм, която се кандидатира за поста на министър-председател, заяви: \"Ясно е, че ако изобщо няма споразумение, тогава ние няма да направим никакви плащания от  39 милиарда лири на Европейския съюз, защото няма законодателни средства, чрез които да се направи това. \r\nВ същи момент бившият лидер на камарата на общините обаче призна, че Обединеното кралство все пак ще изплати парите, отпуснати за съвместни проекти с блока: \"Има определени суми, които много ясно дължим на ЕС за планове, споделени сделки и ангажименти, които сме направили като част от ЕС и които ще уважим.“ \r\n\"Задълженията, които вече поехме към ЕС, бихме платили. Все още ще има плащания, които ще бъдат направени, но значително по-малко от 39 милиарда лири (защото част от тези пари се дължат за преходен период, какъвто няма да има при Брекзит без споразумение – бел.ред.).\" \r\nЗапитана за това все пак колко ще трябва Великобритания да плати в случай на Брекзит без споразумение, тя изчисли, че Великобритания може да се отдели между 9 и 20 млрд. лири, когато напусне Европейския съюз. \r\n*** Търговските войни на Доналд Тръмп с Китай, Мексико и Европа спънаха инвестициите в глобален мащаб, като според доклада на Световната банка прогнозите за световния растеж през тази година ще се върнат до нива, които не се наблюдавани от 2016 г. насам, цитира заключенията й британският вестник  The Guardian .  \r\nБазираният във Вашингтон кредитор на развиващите се страни заяви, че в половингодишната си глобална оценка на пазарите за спиралата на политическата несигурност на търговията и свиването на инвестиционните разходи е причина за забавяне на търговията и колапс на инвестициите, които ще доведат до спад на растежа на БВП до 2.6% през тази година и леко повишаване до 2,7% през 2020 г. ”. \r\nРешението на администрацията на Тръмп да наложи по-високи мита за китайския внос и продължителната неопределеност около Брекзит са сред поредицата от събития за повишаване на рекордния индекс на несигурност на политиката на Световната банка. \r\nМрачните констатации на доклада бяха отразени в реч във вторник от председателя на Федералния резерв на САЩ Джером Пауъл, който обеща да предприеме \"подходящи\" мерки за защита на американската икономика от влиянието на търговските войни. \r\nТова се смяташе за намек, че Федералният резерв може да намали лихвените проценти през следващите месеци, ако американската икономика се охлади, Пауъл каза на конференция в Париж, че централната банка „внимателно следи последиците“ от продължаващите търговски спорове.", "date": "2019.06.05", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/06/05/2666311/pregled-na-osnovnite-temi-v-ruskiya-pechat-agentsiya-fokus.html", "text": "Оръжейният ултиматум на САЩ към Европа, разпада на споразуменията за контрол на въоръженията, законопроект за конфискация на имуществото на жители на Донбас получили руско гражданство и статута на \"неграждани\" на руснаците в Латвия са сред темите на руския печат в сряда. \r\n***  САЩ имат намерение да разоръжат Европа, пише руското издание  “Взгляд“  в материал, представен без редакторска намеса. \r\nВ пресата изтекоха подробности за поредния ултиматум, предаден от Съединените щати на най-близките си съюзници в НАТО, а именно Европейския съюз. Оказва се, че според Вашингтон ЕС няма право да разработва собствени оръжейни системи, но е задължен да ги купува от чужбина. И причината за такива манипулации разбира се са позовавания на \"агресивната Русия\". \r\n\"ЕС и правителствата на много страни в него представиха европейските отбранителни инициативи като част от европейската политика за сигурност и ние вярвахме в тях\", заяви заместник държавният секретар на САЩ по европейските въпроси Майкъл Мърфи по време на среща с представители на Европейската комисия по външна политика и политика на сигурност (COPS) във Вашингтон на 22 май. Но сега, според Мърфи, той \"има подозрения, че тези инициативи са насочени към нещо друго.\" \r\n„Според нас някои от вас развиват вашата индустриална политика под прикритието на политиката за сигурност - каза високопоставен служител. Това се потвърждава от препис от срещата с посланиците на европейската сигурност във Вашингтон, обявена на другия ден. \r\nСъединените щати изглежда се страхуват от повторение на ефекта „Еърбъс“. На 29 май 1969 г. европейската компания стартира проекта A300, за да се конкурира с американската корпорация \"Боинг\", която по това време напълно доминираше на световния пазар за производство на търговски самолети. След половин век Airbus отне почти 50% от пазара от Boeing. Индикативен е и прецедентът с еврото, което само за 20 години живот вече е узряло за конкуренция с долара като световна резервна валута. \r\nУльтиматумът, изказан от Мърфи, не е първият акт в пиеса за военното напрежение между Съединените щати и Европейския съюз. Всичко започна с изявление на Доналд Тръмп на срещата на върха на НАТО през юли 2018 година. Американският президент поиска всяка от страните от Северноатлантическия блок незабавно да доведе разходите за отбрана до 2% от БВП. Европейците реагираха на идеята за плащане на САЩ за сигурност без много ентусиазъм. По това време Тръмп заплашваше Европа с митнически тарифи, които биха направили много европейски продукти неконкурентни на американския пазар, а новите инициативи на ръководителя на Белия дом бяха разглеждани просто като желание да се вземе още от Стария свят. \r\nЕвропа отговори с инициативата на президента на Франция. Еманюел Макрон през ноември 2018 г. заяви, че Европа трябва да създаде своя собствена система за сигурност и да се защити от Русия, от Китай и дори от Съединените щати. Малко по-късно, в навечерието на посещението на Тръмп в Париж, Макрон смекчи формулировката на въпроса, наричайки САЩ \"най-важния съюзник на Франция\", но не отхвърли идеята за организиране на европейска армия. \r\nИнцидентът изглеждаше изчерпан, но горчивината остана. И Тръмп, който веднъж спомена, че сигурността на Европа не е политическа стратегия, а американски продукт, за който купувачът трябва да плати, повиши натиска. \r\nПрез пролетта на 2019 г. Съединените щати преминаха от предупреждения за неприятни последствия към директни заплахи за Европа чрез репресии, ако Европейският съюз насърчава само своите собствени проекти за отбрана. Реакцията на САЩ последва скоро след като на 18 април Европейският парламент даде предварително одобрение за създаването на Европейския фонд за отбрана (ЕФО) и за отпускането на 13 млрд. евро за него за периода 2021-2027. \r\nПовече разходи за оръжия - да, моля. Но стратегическата независимост – не!. Това е писмено предупреждение, изпратено от Съединените щати до Европейския съюз на 1 май 2019 г. В него се казва, че настоящите планове за европейска отбрана заплашват десетилетия на интеграция на трансатлантическата отбранителна промишленост и военното сътрудничество чрез НАТО. Писмото съдържаше много заплахи за възможни политически и търговски репресии, в случай че Брюксел запази намерението си да развива европейски оръжейни проекти. \r\nВашингтон също се противопостави на създаването на така наречената организация за структурирано постоянно за сътрудничество (PESCO), в която 25 страни от ЕС започнаха да разработват 34 проекта за оръжие. „Съединените щати са дълбоко загрижени за одобрението на регламентите на Европейския фонд за отбрана и общите условия на PESCO”, предупреди американскияt заместник-министър на отбраната Елън Лорд в писмо, адресирано до Федерика Могерини.  \r\nСъдейки по факта, че на 22 май Съединените щати не излязоха със съвети, а с ултиматум, ЕС не е обърнал достатъчно внимание на майското писмо. Да, и той едва ли е длъжен да наблюдава спокойно как Щатите малко преди това бяха заплашили европейските си партньори. Когато през 2018 г. ЕС призова всички да „отказват да доставят оръжие на Саудитска Арабия, дори ако договорите вече са били подписани“, Доналд Тръмп дори не помисли да оттегли подписа си по договора със саудитците, обещавайки да попълни американския си портфейл със 110 млрд. долара. \r\nПрез март 2019 г. Германия обяви удължаването на оръжейното ембарго на Саудитска Арабия, като фактически се лиши от милиарди евро приходи, но Вашингтон не следва примера на Берлин, а напротив, се опита да извлече възможно най-много пари от тази ситуация. Ако конкурент доброволно откаже пари, защо изобщо да не го извадиш от пазара? В ултиматума от 22 май 2019 г. се казва, че Съединените щати са решили да диктуват на Европейския съюз как да се държи на международния пазар на оръжие. \r\nАдминистрацията на Доналд Тръмп, както изглежда, е решена да гарантира, че семето на „европейската самозащита“, хвърлено в лехата, дори няма да започне да покълва. \r\n„Собствените проекти за производство на оръжие, които ЕС ще изпълни без американско участие, изглеждат малко на пръв поглед. Всъщност те могат да се окажат снежна топка, която ще доведе до лавина, ”каза Майкъл Мърфи, споменат по-горе. Американският служител е имал предвид, че европейците се опитват да надхитрят отвъдморските патрони, демонстрирайки „проекти с малък обем“, подготвяйки се под прикритието на това за „голям скок“ в развитието на собственото си производство на оръжия. \r\nПозицията на Щатите, настоявайки за достъп до европейски технологии по всяко време, независимо от авторското право и други обявени конвенции, може най-добре да бъде описана от руската популярна поговорка „У нас всичко е общо: твоето е и мое, но не пипай моето“. \r\nСпоред кореспондента на El Pais Бернардо де Мигел, „в момента Съединените щати имат хиперпотенциал в производството на оръжия, което им позволява да запълнят около 80% от световния пазар за износ на оръжие. Всяка година от 2006 до 2016 г. САЩ продават отвъдморски военни продукти на стойност 150 милиарда евро (данни от доклада на Държавния департамент за военните разходи за 2018 г. - бележка на автора). В същото време най-добрият резултат от Европейския съюз бе постигнат през 2016 г. и възлиза на 13 милиарда евро. ” \r\nТръмп защитава необходимостта от преоборудване на Европа и НАТО, което обяснява „с необходимостта да се отговори адекватно на укрепването на двата основни геостратегически конкурента, Китай и Русия”. За потребителите на тези речи, живеещи в Щатите, американският президент не забравя да подчертае, че развитието на военната промишленост позволява да се създават нови работни места в Съединените щати и по този начин да се подобри благосъстоянието на американския народ. Миналата година правителствените разходи се увеличиха с 4,6%, или до 649 млрд. долара, което е 36% от всички военни разходи в света. \r\nПридържането към постулата “Америка е преди всичко”, по дефиниция, не позволява снизхождение към конкурентите във всяка сфера на икономиката, а във военната- още повече. Освен това Вашингтон отдавна се отказа от справедлива конкуренция в областта на технологиите, качеството и цените. Както за опонентите, така и за съюзниците, той прилага една и съща политика за възпрепятстване развитието на конкурентите - с помощта на санкции или заплахи от санкции. Ясно е, че съществува опасност държавите, преследвани една по една, да се обединят в противопоставяне на задграничния хегемон, но сегашният наемател на Овалния кабинет все още се надява, че ще може да стъпче автономията на опонентите, преди да се опита да успеят да се обединят в доста влиятелен блок. \r\n*** Светът е застинал на две минути от „Страшния съд“, пише руският вестник  „Независимая газета“ . \r\nАвторитетни експерти от осем държави се събраха в Рим, за да споделят обща загриженост относно потенциалното оттегляне на Руската федерация и Съединените щати от Договора за премахване на ракетите със среден и по-малък обсег (ДРСМО) и да се опитат да разработят нови форми на контрол над въоръженията. \r\nМеждународните режими за контрол на оръжията преживяват драматични времена. По-малко от два месеца преди края на ДРСМО перспективите за Договора за мерките за по-нататъшно намаляване и ограничаване на стратегическите офанзивни оръжия (СТАРТ III) са напълно неясни; Появяват се нови видове стратегически оръжия, подходящи за използване на ядрено оборудване, ракетните технологии се развиват бързо. Проблемът с денуклеаризацията на Корейския полуостров остава нерешен, Иран обяви възобновяването на обогатяването на уран във връзка с изтеглянето на САЩ от ядрена сделка. Същевременно ядреният тероризъм продължава да представлява сериозна заплаха за международната сигурност. \r\nКато цяло заплахата от ядрена катастрофа става по-осезаема от всякога през последните три десетилетия. В такава ситуация свикването на конференция на Международния Люксембургски форум на тема „Контрол на въоръженията: тежестта на промяната“ изглежда изключително уместно. Откривайки го, председателят на организационния комитет, главният изследовател в Центъра за международна сигурност, Владимир Дворкин от Руската академия на науките, се оплака: \"Имаше трудни времена в поддържането на принципите на стратегическата стабилност, но по-лоша, отколкото сега, ситуация никога не е имало.\" \r\nПолитици, експерти и учени, които се събират на една маса, открито и зад закрити врати обсъждат това, което може да стане новият стълб на архитектурата на сигурността в Европа и в световен мащаб. Към тях се присъединиха лидерите на петте водещи международни организации, които изучават проблемите на контрола върху ядрените оръжия. \r\n***  Във Върховната Рада на Украйна е регистриран законопроект на депутата Олег Мусия, в съответствие с който предвижда конфискация на имуществото на жителите на Донбас, които са получи паспорт на Руската федерация, пише  “Московский Комсомолец“ \r\nСпоред омбудсмана по правата на човека в самопровъзгласената Донецка народна република Даря Морозова, законопроектът няма да допринесе за конструктивен диалог и мирно разрешаване на конфликта. \r\nОмбудсманът на ДНР припомни на депутатите в парламента, че Конституцията на Украйна гарантира правото на всеки да притежава, използва и да разполага с имуществото си. В този случай субект на правото на частна собственост може да бъде всеки, което означава всяко лице, физическо лице, което включва граждани на Украйна, граждани на чужда държава, лица без гражданство. \r\n„Като регистрират такива законопроекти, украинските депутати нарушават основните права на жителите на Донбас. Позицията на украинските власти е да дискриминират хората въз основа на политически възгледи, произход, националност, език, религия и да доведат до гражданска война в страната. И сега към този списък може да се добави и незаконното отнемане на частна собственост ”, обясни Морозова. \r\n*** Новият кмет на Рига Дайнис Турлаис смята, че лишаването от гражданство на руснаците в Латвия е грешка, пише руският вестник  \"Комсомолская Правда\" . \r\nМиналата седмица най-известният сред руснаците кмет на Рига Нил Ушаков официално подаде оставка по повод избирането му за депутат в Европейския парламент. За 10 години ръководство на столицата на Латвия той остави смесени впечатления. Някои обвиняват Ушаков в корупционни скандали, други го наричат \"защитник на сънародниците\". \r\nИзданието припомня, че в двумилионната  република над двеста хиляди души, предимно руснаци, имат статут на „неграждани“ - те нямат възможност да гласуват на избори. Много от тези хора са имали „нещастието“ да се преместят в Балтика по време на съветския период, например чрез разпределение за изграждането на нов завод. И след разпадането на СССР, властите на младата република започнаха да ги разглеждат като \"окупатори\", отказвайки им елементарни права в продължение на почти 30 години. Подобна е ситуацията и в съседна Естония, където има 76 000 такива лица „без гражданство“ ... \r\nГрадският съвет на Рига избра нов кмет - Дайнис Турлаис. 68-годишен политик, служил в Съветската армия, завършил военната академия „Фрунзе“, преминал през Афганистан с чин полковник. \r\n\"През 1989 г. Турлаис е един от разработчиците на плана за изтегляне на съветските войски от Афганистан - и се смята, че този план, благодарение на внимателното проучване, намали загубите на последния етап от войната\", сподели Руслан Панкратов, ръководител на сдружението с нестопанска цел „Руски свят“ в Латвия. Панкратов за дълго време, заедно с Турлаис, е съветник в общинския съвет на Рига. \r\nЗапитан  какво мисли за въпроса за „негражданите“, той отговаря, че „бъдещето  е само в едно цялостно гражданско общество. И това се отнася не само за Рига, но и за цялата република. Фактът, че институцията на „негражданите“ все още процъфтява в Латвия, е най-голямата политическа грешка от обявяването на независимостта. Тук няма абсолютно нищо, с което да се гордеем“. \r\nНа въпроса как може да се  коригира тази грешка, той отговоря: \r\n„Само чрез политическа воля и осъзнаване, че нашата държава е силно като единно общество. И че освен елиминирането на \"негражданство\", няма други стимули за укрепване на нашата икономика, политика, социална сфера и сигурност. Латвия трябва да бъде страна като всички държави от ЕС. Колкото по-скоро откажем и забравим за тази изкуствено измислена институция на \"не-граждани\", толкова по-добре ще е за нашата страна. Тези, които са родени тук след 1991 г. трябва да бъдат граждани без никакви резерви.", "date": "2019.06.05", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/06/05/2666314/evening-standard-naydzhal-faradzh-zayavi-che-donald-tramp-naistina-vyarva-v-brekzit.html", "text": "Найджъл Фарадж заяви, че Доналд Тръмп \"наистина вярва в Брекзит“, след като двамата се срещнаха в резиденцията на посланика на САЩ в Лондон, цитира думите му лондонският вестник  Evening Standard . \r\nФарадж написа в социалната мрежа „Туитър“: \"Добра среща с президента Тръмп - той наистина вярва в Брекзит и харесва пътуването си до Лондон.\" \r\nПо време на своето радио шоу Фарадж каза: \"Очевидно е, че това беше частна среща, но това, което мога да кажа е, че той е в най-добра форма“. \r\n„Той абсолютно вярва в Брекзит, смята, че това е правилното нещо за страната. Очевидно е загрижен, че отнема много дълго време“, каза Фарадж. \r\nТой добави, че след срещата е останал с впечатлението, че САЩ са готови да сключат търговско споразумение след като Великобритания напусне ЕС, но правителството е неподготвено. \r\n\"Най-интересно от срещата беше търговията ... Американците са много, много подготвени за своята страна на преговорите\", каза той. \r\n\"Основното ми впечатление от тази среща преди час е, че Америка е подготвена за това, а ние просто не сме.\" \r\nТой каза, че Тръмп и американският посланик Уди Джонсън са му казали, че американският екип има план от 13 глави \"където те са си свършили работата\".  Юлиян Марков", "date": "2019.06.05", "title": "Evening Standard: Найджъл Фарадж заяви, че Доналд Тръмп „наистина вярва в Брекзит“"}
{"url": "http://www.focus-news.net/news/2019/06/05/2666312/the-independent-donald-tramp-otkaza-da-se-sreshtne-s-dzheremi-korbin.html", "text": "Доналд Тръмп заяви, че е отказал искане за среща от лидера на лейбъристите, Джереми Корбин, по време на неговото държавно посещение във Великобритания, пише британският вестник   The Independent . \r\nАмериканският президент нарече Корбин \"донякъде отрицателна сила\", като разкри, че е решил да не се среща с лидера на лейбъристка партия по време на тридневното посещение в Лондон. \r\nОт Лейбъристката партия потвърдиха, че има инициатива от тяхна страна за контакт с президента, докато Корбин се обърна към хиляди протестиращи срещу Тръмп в Лондон. \r\nНа пресконференция заедно с Тереза Мей, Тръмп каза: \"Не познавам Джеръми Корбин. Никога не съм го срещал, никога не съм говорил с него. \r\n„Искаше да се срещнем днес или утре и реших, че няма да го направя“, заяви президентът на САЩ. \r\n\"Наистина не обичам критиците, колкото ми харесва и уважавам хората, които работят. Така че реших да не се срещам.\" \r\nТръмп отхвърли протестите в британската столица като \"фалшиви новини\" и настоя, че за него в Лондон има \"любов\". \r\nГоворител на Лейбъристаката партия: „Джереми Корбин предложи среща с Доналд Тръмп по време на посещението на президента. \r\n\"Джереми е готов да разговаря с президента по редица въпроси, включително извънредните ситуации във връзка с климата, заплахите за мира и бежанската криза.\" \r\nПо-рано Корбин осъди решението за постилане на червения килим за президента, като заяви, че ще бойкотира държавния банкет в чест на Тръмп. \r\nТой каза, че поддържането на важните отношения с Америка \"не изисква помпозността и церемонията на държавно посещение\" и заяви, че правителството се е опитало да \"се подчини на американската администрация\". \r\nДжереми  Корбин каза пред протестиращите в Лондон: \"Аз не отказвам, абсолютно не отказвам да се срещна с никого. Искам да имам възможност този диалог да доведе до по-добър и по-мирен свят, в който всички ние искаме да живеем. Но аз съм много разочарован, особено днес, на прекрасния фестивал на Еид (Рамазан  Байрам), че нашият кмет на Лондон Садик Хан е нападнат от президента на САЩ.\"  Юлиян Марков", "date": "2019.06.05", "title": "The Independent: Доналд Тръмп отказа да се срещне с Джереми Корбин"}
{"url": "http://www.focus-news.net/news/2019/06/05/2666317/tass-sasht-sa-zayavili-che-sa-predlozhili-na-turtsiya-nyakolko-varianta-za-otkaz-ot-ruskite-raketi-s-400.html", "text": "Американските власти са предложили на Турция няколко възможности в замяна на евентуален отказ да закупи противоракетни ракетни системи С-400 от Русия и сега решението е в Анкара , заяви ръководителят на Департамента за сигурност и сътрудничество на Министерството на отбраната на САЩ генерал-лейтенант Чарлс Хупър във вторник, в реч пред института \"Брукингс\", цитира думите му  ТАСС . \r\nИзяснихме на турското правителство последиците от придобиването  на С-400. В същото време ние изложихме редица възможности, които Турция би могла да използва, което ще й позволи да не предприеме тази стъпка. Какво да кажа - сега топката е в турската страна,” каза той. \r\nСАЩ активно се опитват да попречат на Турция да закупи системите С-400. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат на Турция да доставят съвременните изтребители F-35. \r\nНа 21 май каналът CNBC, позовавайки се на източници в Държавния департамент, съобщи, че Съединените щати са дали на Турция малко повече от две седмици, за да вземе окончателно решение по въпроса за закупуването на американски самолети-изтребители 35 или руските С-400. Във втория случай САЩ заплашват Анкара с най-негативни последици. По-късно обаче, според телевизионния канал „Хабер“, заместник-министърът на външните работи на Турция Явуз Селим Киран отрече информация за ултиматума на САЩ. \r\nПо-рано се съобщаваше, че американският президент Доналд Тръмп е реагирал положително на предложението на турския лидер Реджеп Тайип Ердоган да се сформира съвместна работна група за разрешаване на различията по закупуването  на руски противовъздушни ракетни системи С-400.    Юлиян Марков", "date": "2019.06.05", "title": "ТАСС: САЩ са заявили, че са предложили на Турция няколко варианта за отказ от руските ракети С-400"}
{"url": "http://www.focus-news.net/news/2019/06/05/2666316/afp-pomoshtnik-sherif-koyto-ne-e-spryal-streletsa-ot-florida-e-arestuvan-i-obvinen-za-prenebregvane-na-sluzhebnite-si-zadalzheniya.html", "text": "Заместник-шерифът на Флорида, който бе наречен  \"страхливец\" за това, че не се противопостави срещу стрелеца от училище \"Паркланд\" през февруари миналата година, бе арестуван във вторник по 11 наказателни обвинения, включително пренебрегване на деца в опасност, предава  AFP . \r\nСкот Питерсън е бил единственият въоръжен служител на гимназията, когато възпитаник откри стрелба по учениците. Тогава в деня на Свети Валентин четиринадесет ученици заедно с трима възрастни служители, загинаха при нападението в училището в Паркланд, Флорида. \r\nВидеото от наблюдателната камера показа, че Питърсън, който е с 30-годишен стаж в силите на реда е останал пред сградата по време стрелбата, но не е влязъл да спре стрелеца. \r\nКогато кадърът се появи, Тръмп го обвини публично, че е „страхливец“, твърдейки, че той самият би влязъл в училището, ако е бил там. \r\n56-годишният Питърсън е изправен пред седем обвинения за пренебрегване на деца в опасност, три обвинения в недобросъвестна небрежност и едно за лъжесвидетелстване, се казва в изявление на Министерството на правосъдието на щата Флорида. \r\nАрестът е проведен след 15-месечно разследване на действията на Питърсън по време на стрелбата.  Юлиян Марков", "date": "2019.06.05", "title": "АFP: Помощник-шериф, който не е спрял стрелеца от Флорида е арестуван и обвинен за пренебрегване на служебните си задължения"}
{"url": "http://www.focus-news.net/news/2019/06/05/2666318/ria-novosti-amerikanskiyat-poslanik-v-nato-postavi-ultimatum-na-turtsiya-za-raketite-s-400.html", "text": "Постоянният представител на САЩ в НАТО Кей Бейли Хътчинсън по телевизионния канал CNBC заяви, че Турция трябва да се откаже от руската система C-400, ако се надява да получи американските самолети F-35, цитира думите й  РИА Новости .  \r\nСпоред нея в момента Русия е основният съперник на САЩ и НАТО в света, а Москва непрекъснато се опитва да отслаби и раздели съюза, така че Турция не може да има оръжия, предназначени да се противопоставят на американските ракети. \r\nВ допълнение Хатчинсън отбеляза, че \"Турция е суверенна държава, която може сама да взема решения\", но Анкара няма да получи самолетите F-35, ако руските С-400 са разположени на нейна територия. \r\nПо-рано Анкара многократно заяви, че няма да откаже да купува руските ракетни системи. Според условията на споразумението, първата партида С-400 ще пристигне през юли. \r\nТурция също участва в програмата на САЩ за военни самолети F-35. От Анкара многократно е посочвано, че руските системи за противовъздушна отбрана не носят заплаха за американските самолети. Също така, външният министър Мевлют Чавушоглу заяви, че доставените на територията на Турция противовъздушните ракетни системи С-400 няма да бъдат интегрирани в системата на НАТО за противовъздушна отбрана.    Юлиян Марков", "date": "2019.06.05", "title": "РИА Новости: Американският посланик в НАТО постави ултиматум на Турция за ракетите С-400"}
{"url": "http://www.focus-news.net/news/2019/06/05/2666319/afp-sasht-nalozhiha-ogranicheniya-na-amerikanski-turisti-da-poseshtavat-kuba.html", "text": "Администрацията на Тръмп ограничи  американските туристически посещения в Куба във вторник, с цел да намали потока от долари в страна, която Вашингтон обвинява, че помага на президента на Венецуела Николас Мадуро, предава  AFP . \r\nМинистерството на финансите забрани групови образователни пътувания, круизни кораби и частни яхтени посещения от американци, ограничавайки най-често срещаните начини, по които американските туристи и гражданите на САЩ от кубински произход посещават карибския остров. \r\nТози ход може да се окаже тежък удар за Куба, която през първите четири месеца на 2019 г. е посетена от повече от четвърт милион американски туристи, което е почти двойно повече от година по-рано. \r\n\"Съединените щати държат кубинския режим отговорен за репресиите срещу кубинския народ, за намесата му във Венецуела и за пряката му роля в предизвиканата от един човек криза - Николас Мадуро\", се казва в съобщение на Държавния департамент. \r\n\"Подпомаган от Куба, той създаде хуманитарна катастрофа, която дестабилизира региона.\" \r\nСъветникът по националната сигурност в Белия дом Джон Болтън заяви, че целта е да се сложи край на това, което администрацията смята за „прикрит туризъм“ в Куба. \r\n\"Ще продължим да предприемаме действия, за да ограничим достъпа на кубинския режим до щатски долари\", написа съветникът по националната сигурност Джон Болтън в социалната мрежа „Туитър“.  Юлиян Марков", "date": "2019.06.05", "title": "АFP: САЩ наложиха ограничения на американски туристи да посещават Куба"}
{"url": "http://www.focus-news.net/news/2019/06/05/2666320/tass-ministerstvoto-na-turizma-na-kuba-se-kontsentrira-v-tarsene-na-novi-pazari-sled-zabranata-na-sasht.html", "text": "Кубинските власти възнамеряват да търсят нови пазари за развитието на туризма след въвеждането на ограничителни мерки от страна на САЩ срещу острова. Това съобщи министърът на туризма на страната Мануел Мареро в социалната мрежа „Туитър“. \r\n\"Като вземем предвид мерките, обявени днес от администрацията на американския президент Доналд Тръмп, ние възнамеряваме да работим по-ефективно и да търсим нови пазари, да разширяваме сферата на комуникация, особено в интернет\", пише министърът. \r\nАдминистрацията на САЩ обяви във вторник, че налага допълнителни ограничителни мерки срещу Куба. Както е посочено от Министерството на финансите на САЩ, става въпрос за налагане на забрана за групови пътувания на американски граждани в Куба като част от образователния обмен. Освен това се налага забрана за пътувания до Куба на частни самолети, както и на пътнически кораби. Тези решения ще влязат в сила на 5 юни. \r\nКубинският външен министър Бруно Родригес определи въвеждането на нови американски ограничителни мерки срещу републиката като намерение за понижаване на жизнения стандарт на кубинците, за да се постигнат политически отстъпки от острова.  Юлиян Марков", "date": "2019.06.05", "title": "ТАСС: Министерството на туризма на Куба се концентрира в търсене на нови пазари след забраната на САЩ"}
{"url": "http://www.focus-news.net/news/2019/06/05/2666322/kathimerini-gartsiya-i-kipar-vklyuchvat-i-armeniya-v-programite-za-satrudnichestvo-v-iztochnoto-sredizemnomorie.html", "text": "Кипър и Гърция разшириха споразуменията си за тристранно сътрудничество извън региона на Източното Средиземноморие, като включиха Армения в своите регионални формирования за сътрудничество, заяви във вторник кипърският външен министър Никос Христодулидис, пише гръцкото електронно издание  Kathimerini . \r\nАрмения е най-новото попълнение към поредица от тристранни споразумения за сътрудничество, които Кипър и Гърция са сключили с Израел, Египет, Йордания и Ливан. \r\nНа съвместна пресконференция с колегите си от Гърция и Армения, Христодулидис каза, че трите страни поставят основите за по-тясно сътрудничество и са решили скоро да проведат среща на високо равнище. \r\n\"Целта на споразумението за тристранно сътрудничество е да насърчава мира, сигурността, стабилността и просперитета чрез засилен политически диалог\", каза Христодулидис. \r\nТой добави, че сектори от общ интерес са били проучени за съвместни действия, докато Кипър и Гърция изразиха намерението си да насърчат укрепването на отношенията между Европейския съюз и Армения. \r\nАрменският външен министър Зохраб Мнацаканян заяви, че новата платформа е много важна, добавяйки, че трите държави ще  определят следващите си съвместни действия. \r\nТой каза, че Армения ще бъде домакин на среща на върха за трите страни в близко бъдеще. Гръцкият външен министър Георгос Катругалос каза, че трите страни споделят исторически връзки и общи позиции. \r\n\"Ние се съгласихме да сътрудничим в международни организации по въпроси като признаването на арменския геноцид\", добави Катроугалос.  Юлиян Марков", "date": "2019.06.05", "title": "Kathimerini: Гърция и Кипър включват и Армения в програмите за сътрудничество в Източното Средиземноморие"}
{"url": "http://www.focus-news.net/news/2019/06/05/2666313/daily-express-andrea-liydsam-zayavi-che-velikobritaniya-nyama-da-plati-39-miliarda-liri-na-es-pri-brekzit-bez-sporazumenie.html", "text": "Андреа Лийдсъм твърди, че няма да има \"законодателна причина\" за Великобритания, с която да бъде принудена да плати 39 милиарда британски лири, ако преговорите за Брекзит завършат със сценарий без сделка, цитира думите й британският вестник  Daily Express . \r\nЕвропейският съюз и Обединеното кралство се споразумяха, че Великобритания трябва да изплати останалите вноски, които Обединеното кралство е обещало за европейски проекти, в допълнение към допълнителната такса за 21-месечен преходен период. Андреа Лийдсъм, която се кандидатира за поста на министър-председател, заяви: \"Ясно е, че ако изобщо няма споразумение, тогава ние няма да направим никакви плащания от  39 милиарда лири на Европейския съюз, защото няма законодателни средства, чрез които да се направи това. \r\nВ същи момент бившият лидер на камарата на общините обаче призна, че Обединеното кралство все пак ще изплати парите, отпуснати за съвместни проекти с блока: \"Има определени суми, които много ясно дължим на ЕС за планове, споделени сделки и ангажименти, които сме направили като част от ЕС и които ще уважим.“ \r\n\"Задълженията, които вече поехме към ЕС, бихме платили. Все още ще има плащания, които ще бъдат направени, но значително по-малко от 39 милиарда лири (защото част от тези пари се дължат за преходен период, какъвто няма да има при Брекзит без споразумение – бел.ред.).\" \r\nЗапитана за това все пак колко ще трябва Великобритания да плати в случай на Брекзит без споразумение, тя изчисли, че Великобритания може да се отдели между 9 и 20 млрд. лири, когато напусне Европейския съюз.  Юлиян Марков", "date": "2019.06.05", "title": "Daily Express: Андреа Лийдсъм заяви, че Великобритания няма да плати 39 милиарда лири на ЕС при Брекзит без споразумение"}
{"url": "http://www.focus-news.net/news/2019/06/05/2666321/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Украйна Владимир Зеленски заяви готовността си да преговаря с Русия и да изпълни Mинските споразумения за разрешаване на конфликта в Донбас, предава  TACC . \r\n\"Готови сме да преговаряме с Русия, готови сме да изпълним споразуменията от Минск, но първо трябва да можем да се защитим и да станем по-силни икономически, политически и във военно отношение\", каза той на съвместен брифинг с генералния секретар на НАТО Йенс Столтенберг във вторник в Брюксел, където украинският президент се намира на първа визита след встъпването си в длъжност. \r\nЗеленски отбеляза, че \"той иска да даде нов тласък на участието на Украйна в алианса, тъй като руската агресия остава предизвикателство\". \"Надяваме се да възстановим диалога Украйна-НАТО на равнище държавни глави, правителства и министри на отбраната\", каза той. \r\nВ същото време президентът призна, че първо, Украйна трябва да проведе реформи, които да доведат страната до стандартите на НАТО. \r\nЗеленски потвърди неизменността на курса, избран от бившото ръководство на страната за членство в НАТО и Европейския съюз. \"Стратегическият курс на Украйна е насочен към придобиване на пълноправно членство в ЕС и НАТО\", каза той. \r\nДържавният глава благодари на Столтенберг за \"политическата и военна подкрепа, която Украйна получава от съюза и нейните отделни членове.\" \r\n\"Искам да дам нов тласък на нашето участие в съюза\", продължи президентът на Украйна. \"Руската агресия остава предизвикателство за Украйна. Надяваме се да възстановим диалога между Украйна и НАТО на равнище държавни глави, правителства и министерство на отбраната.\" \r\nВ същото време Зеленски говори за запазване на механизмите, които, както той каза, „държат Украйна” по пътя към НАТО. \"Но първо трябва да извършим реформи, които да доведат страната до стандартите на съюза\", добави той. \r\nДържавният глава прикани НАТО да проведе изнесено заседание на посланическо равнище в Украйна на Северноатлантическия съвет. \"Очакваме с нетърпение срещата на Северноатлантическия съвет в Украйна\", каза той. \r\nОт време на време Алиансът провежда заседания на Съвета на НАТО на ниво посланици в столиците на страните партньори. Такива срещи са предимно символични и са насочени към изразяване на подкрепа и стремеж за продължаване на развитието на сътрудничеството. За последен път подобна среща се проведе в Украйна през 2017 година, припомня TACC. \r\nВ момента Унгария блокира провеждането на заседания на Комисията НАТО-Украйна на равнище външни министри в знак на протест срещу закона за украинския език. Това обаче няма да попречи на провеждането на заседание на Северноатлантическия съвет на НАТО в Украйна, тъй като то се провежда не на министерско, а на посланическо равнище. \r\nУкраинският лидер заяви, че за първи път на срещата на контактната група за урегулиране на конфликта в  източната част на страната  ще присъства новият началник на Генералния щаб на въоръжените сили Руслан Хомчак. \r\n\"Ще има някои предложения,\" каза Зеленски. \"Искаме да завършим всичко: прекратяване на огъня, размяна на затворници и много точки.\" \r\nВ същото време Зеленски добави, че не би искал да разкрива веднага всички позиции на украинската страна, но каза, че това се отнася и до хуманитарни, социални и икономически въпроси. \r\nЗеленски обеща, че споразуменията по тези въпроси ще бъдат публикувани скоро. \r\n*** Опитът за отцепване на Каталуния от 2017 г. беше \"държавен преврат\", целящ да \"унищожи испанската конституция\", заяви прокурорът Хавиер Сарагоса в заключителната си пледоария по делото на 12 сепаратисти в Мадрид, цитира думите му  AFP \r\nСарагоса каза пред Върховния съд, че \"държавният преврат\" е опит да се замени правния ред чрез незаконни средства. \r\nКаталунските сепаратистки лидери са съдени от 12 февруари заради ролята си в организирането на референдум за отцепване, въпреки съдебната забрана, последвана от декларация за независимост през октомври 2017 г. \r\nДевет от 12-те се намират в затвора и са смятани за \"политически затворници\" от привърженици на независимостта в североизточния район - твърдение, категорично отхвърлено от Сарагоса. \r\n\"Не преследваме политически мнения\", каза той. \r\n„Обвиняемите са подсъдими за това, че \"се опитали да унищожат испанската конституция от 1978 г.\", използвайки \"насилие, когато е било необходимо\", добави той. \r\n*** Около 100 хиляди чехи изпълниха площад \"Венцеслас\" в Прага във вторник, за да поискат оставката на министър-председателя Андрей Бабиш в най-голямата демонстрация в страната от десетилетия, предава  AFP . \r\n64-годишният милиардер беше обвинен миналата година във връзка с измама с европейски фондове за 2 милиона евро, докато одит от Европейската комисия постанови, че той е в конфликт на интереси като политик и предприемач. \r\n\"Андрей Бабиш ни дава нова причина да протестираме всяка седмица\", каза Бенджамин Рол от неправителствената организация \"Милион моменти за демокрация\", един от организаторите. „Чакахме достатъчно!“ \r\nДокато кореспондентът на AFP оценяваше броя на протестиращите на 100 хиляди, организаторите посочиха цифрата -120 хиляди души. \r\nПротестът от вторник бе най-големият в поредица, започнала в края на април срещу Бабиш и министъра на правосъдието Мари Бенесова, заподозряна в спирането на правни  действия срещу премиера. \r\nЕвропейската комисия подозира, че роденият в Словакия Бабиш, който е вторият най-богат човек в Чешката република, все още получава печалби от основаната от него компания. \r\n*** Името на новия лидер на управляващата британска консервативна партия и новият премиер на страната ще бъдат известни през седмицата, започваща на 22 юли, т.е. не по-късно от 28 юли. Това съобщи Sky News, обявявайки последните решения за промяна на сегашната вътрешнопартийна избирателна система на консерваторите, които бяха приети във вторник от Комитета от 1922 г., който обединява обикновените парламентаристи и определя избора или промяната на партийния лидер, предава  TACC . \r\nЧленовете на парламентарната фракция на Торите ще проведат първия кръг на гласуване за кандидати за лидерство на 13 юни. По-нататъшни гласувания на кандидатите ще се проведат на 18, 19 и 20 юни. След това само двама кандидати трябва да останат в списъците, чиято съдба вече няма да се определя от членовете на Камарата на общините, а от обикновените членове на Консервативната партия. Резултатите от проведеното гласуване ще станат известни месец по-късно - не по-рано от 22 юли. През седмицата, която започва на този ден, сегашният министър-председател на страната Тереза Мей, която ще напусне поста на партиен лидер на 7 юни, ще трябва да отстъпи поста си на избрания председател на управляващата партия. \r\nПо-рано 13 консерватори заявиха намерението си да се борят за поста на лидер на партията и поста на ръководител на британското правителство. Въпреки това, този вторник двама кандидати се оттеглиха - заместник-министърът за Брекзит Джеймс Клевърли и заместник-министърът по регионалните въпроси и местната власт, Кийт Малтхаус. \r\nТака  в надпреварата остават 11 кандидати. Това са бившият британски външен министър Борис Джонсън, външният министър Джереми Хънт, министърът на международното развитие Рори Стюарт, министърът на здравеопазването и социалните въпроси Мат Ханкок, бивш министър на труда и пенсионните въпроси Естер Маквей, бивш министър по въпросите на Брекзит Доминик Рааб, бившия лидер на Камарата на общините (де факто представител на британското правителство в долната камара на парламента) Андреа Лийдсъм, министъра на околната среда, храните и развитието на селските райони на Обединеното кралство Майкъл Гоув, министъра на Министерството на вътрешните работи Саджид Джавид,  Марк Харпър, бивш заместник-министър на финансите, и Сам Джим, бивш заместник-министър на бизнеса, енергетиката и индустриалната стратегия. \r\n*** Русия и Съединените щати все още не са постигнали споразумение за Сирия, но контактите се провеждат на всички нива след продуктивни срещи на държавния секретар Майкъл Помпео с руския президент Владимир Путин и външния министър Сергей Лавров в Сочи на 14 май. Това заяви във вторник специалният представител на САЩ за Сирия Джеймс Джефри в отговор на въпрос от кореспондент на  ТАСС  в Института за Близкия изток във Вашингтон. \r\n\"Ние имахме и имаме контакти с Русия за Сирия на всички нива, включително продуктивни, по наше мнение, дискусии на нивото на президента Путин и външния министър [Сергей] Лавров преди две седмици в Сочи. Няма споразумение. няма преговори, няма подробности, защото няма преговори. Има постоянни контакти, ”каза той. \r\nМосква и Вашингтон от време на време обменят информация, свързана с борбата срещу тероризма в Сирия, добави Държавния департамент. \r\n*** Българският президент Румен Радев се надява на директни доставки на руски газ през Черно море и завършване на проекта за изграждане на АЕЦ \"Белене\". Държавният глава заяви това в интервю за  ТАСС  в навечерието на посещението си в Русия, за да участва в Санкт Петербургския международен икономически форум (ПМЕФ). \r\n\"Имаме добре установено сътрудничество в областта на транзита на руски природен газ през територията на България. В нашата страна има добре развита газопреносна система, която продължава да се разширява, а свързването на газопроводи със съседните страни ще осигури транспортиране на руски газ за Централна Европа\", каза Радев.  \r\n\"Само преди няколко дни се състоя церемония за нова връзка с Гърция. Така че ние планираме да получаваме газ от турския поток. Що се отнася до перспективите, многократно съм заявявал, че най-надеждните и най-евтините са директните доставки. От тази гледна точка, логичният избор за увеличаване на снабдяването с руски газ през Черно море е газопроводът, който достига до България ”, каза Радев. \r\nБългария преди това е участвала в проекта за изграждане на газопровод „Южен поток”, който бе планирано да бъде положен под Черно море от региона Анапа до българското пристанище Варна, а след това до Италия и Австрия. Въпреки това, през лятото на 2014 г., по настояване на Европейската комисия, София не даде разрешение за полагане на тръби на нейна територия, като по този начин  прекъсна проекта. Сега тя активно участва в разширяването на газопреносната си мрежа и все още очаква директно да получава руски газ през дъното на Черно море, коментира ТАСС. \r\nГоворейки за перспективите на ядрената енергетика, българският президент изрази увереност, че строителството на АЕЦ \"Белене\" ще бъде завършено. \r\n„Що се отнася до проекта за АЕЦ„ Белене ”, неговото изпълнение, според мен, е неизбежно: в него вече са инвестирани 3 млрд. лева на  българските данъкоплатци, защото за развитието на индустрията ще са необходими надеждни източници на енергия. Изпълнението на проекта обаче изисква ясна правна, времева и ценова рамка,“ каза президентът. \r\nСпоред него в официалния вестник на Европейския съюз на 22 май е публикуван документ, описващ процедурата за избор на стратегически инвеститор за изграждането на нова АЕЦ. Не по-късно от 90 дни от датата на публикуване заинтересованите инвеститори могат да представят своите оферти. Цялата процедура ще продължи една година, а на 22 май 2020 г. ще стане ясно кой ще изгради АЕЦ \"Белене\", заключи той. \r\nМеждународен икономически форум в Санкт Петербург ще се проведе от 6 до 8 юни. Форумните събития са обединени от мотото „Формиране на дневния ред на устойчивото развитие”. Организатор е Фондация \"Росконгрес\". \r\n*** Американските власти са предложили на Турция няколко възможности в замяна на евентуален отказ да закупи противоракетни ракетни системи С-400 от Русия и сега решението е в Анкара , заяви ръководителят на Департамента за сигурност и сътрудничество на Министерството на отбраната на САЩ генерал-лейтенант Чарлс Хупър във вторник, в реч пред института \"Брукингс\", цитира думите му  ТАСС . \r\nИзяснихме на турското правителство последиците от придобиването  на С-400. В същото време ние изложихме редица възможности, които Турция би могла да използва, което ще й позволи да не предприеме тази стъпка. Какво да кажа - сега топката е в турската страна,” каза той. \r\nСАЩ активно се опитват да попречат на Турция да закупи системите С-400. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат на Турция да доставят съвременните изтребители F-35. \r\nНа 21 май каналът CNBC, позовавайки се на източници в Държавния департамент, съобщи, че Съединените щати са дали на Турция малко повече от две седмици, за да вземе окончателно решение по въпроса за закупуването на американски самолети-изтребители 35 или руските С-400. Във втория случай САЩ заплашват Анкара с най-негативни последици. По-късно обаче, според телевизионния канал „Хабер“, заместник-министърът на външните работи на Турция Явуз Селим Киран отрече информация за ултиматума на САЩ. \r\nПо-рано се съобщаваше, че американският президент Доналд Тръмп е реагирал положително на предложението на турския лидер Реджеп Тайип Ердоган да се сформира съвместна работна група за разрешаване на различията по закупуването  на руски противовъздушни ракетни системи С-400. \r\n*** Администрацията на Тръмп ограничи  американските туристически посещения в Куба във вторник, с цел да намали потока от долари в страна, която Вашингтон обвинява, че помага на президента на Венецуела Николас Мадуро, предава  AFP . \r\nМинистерството на финансите забрани групови образователни пътувания, круизни кораби и частни яхтени посещения от американци, ограничавайки най-често срещаните начини, по които американските туристи и гражданите на САЩ от кубински произход посещават карибския остров. \r\nТози ход може да се окаже тежък удар за Куба, която през първите четири месеца на 2019 г. е посетена от повече от четвърт милион американски туристи, което е почти двойно повече от година по-рано. \r\n\"Съединените щати държат кубинския режим отговорен за репресиите срещу кубинския народ, за намесата му във Венецуела и за пряката му роля в предизвиканата от един човек криза - Николас Мадуро\", се казва в съобщение на Държавния департамент. \r\n\"Подпомаган от Куба, той създаде хуманитарна катастрофа, която дестабилизира региона.\" \r\nСъветникът по националната сигурност в Белия дом Джон Болтън заяви, че целта е да се сложи край на това, което администрацията смята за „прикрит туризъм“ в Куба. \r\n\"Ще продължим да предприемаме действия, за да ограничим достъпа на кубинския режим до щатски долари\", написа съветникът по националната сигурност Джон Болтън в социалната мрежа „Туитър“.", "date": "2019.06.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/05/2666325/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.06.05", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/05/2666324/ria-novosti-pri-razgonvane-na-demonstratsii-v-sudan-sa-zaginali-60-dushi.html", "text": "Броят на загиналите в резултат на разпръсването на палатковия лагер в суданската столица Хартум достигна 60 души, според изявление на опозиционния комитет на суданските лекари, цитирани от  РИА Новости .  \r\nВ понеделник сутринта армия започна да разпръсква палатков лагер на площада в близост до отбранителния комплекс в центъра на Хартум. Беше съобщено, че са използвани активно огнестрелни оръжия. Силите за сигурност блокираха всички централни улици на Хартум и подходите към площада. \r\nСуданската опозиция обвини преходния военен съвет в разпръскването на мирен митинг и призова за масови протести в цялата страна и военния съвет незабавно да се оттегли от властта. Военните, от своя страна, заявиха, че операцията не е насочена срещу демонстрантите, а за задържане на престъпниците, които са проникнали в редиците на протестиращите. Армията призова за продължаване на диалога със силите на политическата опозиция, заявявайки, че преговорите могат да се възобновят в следващите дни и обеща да позволи на протестиращите да се върнат на площада на столицата.  Юлиян Марков", "date": "2019.06.05", "title": "РИА Новости: При разгонване на демонстрации в Судан са загинали 60 души"}
{"url": "http://www.focus-news.net/news/2019/06/05/2666328/predstoyashti-mezhdunarodni-sabitiya-za-5-yuni-agentsiya-fokus.html", "text": "Държавният глава на САЩ Доналд Тръмп и кралица Елизабет II ще присъстват на церемония за отбелязване на 75-ата годишнина от десанта на Съюзниците. \r\n***  Лидерът на Париж Еманюел Макрон ще отдаде почит на Френската съпротива по повод 75-ата годишнина от десанта на Съюзниците. \r\n***  Посещение на държавния глава на Китай Си Дзинпин. \r\n***  В Дания се провеждат общи избори.  \r\n***  ЕК ще разпространи препоръки за бюджетите на страните-членки на Общността.  \r\n***  Държавният глава на Украйна Владимир Зеленски ще се срещне с председателя на Европейския съвет. \r\n*** Навършват се две години от началото на блокадата на Катар от Саудитска Арабия и арабските съюзници на Рияд. \r\n***", "date": "2019.06.05", "title": "Предстоящи международни събития за 5 юни (Агенция „Фокус“)"}
{"url": "http://www.focus-news.net/news/2019/06/05/2666327/predstoyashti-sabitiya-v-stranata-za-5-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 10.15 часа в Гранитната зала на Министерския съвет министър Екатерина Захариева и министърът на външните работи на Кралство Нидерландия Стеф Блок ще дадат пресконференция след среща между двамата.  \r\n*** \r\nОт 11.30 часа министърът на младежта и спорта Красен Кралев и заместник-министърът на труда и социалната политика Зорница Русинова ще подпишат проект за „Разработване и внедряване на стандарти за качество при предоставяне на младежки услуги в България“ в Гранитната зала на Министерския съвет. \r\n*** \r\nОт 13.00 часа на басейн „Спартак\" БЧК организира пресконференция за готовността на водните спасители за летния сезон.  \r\n*** \r\nОт 14.00 часа министърът на околната среда и водите ще открие в парк-градина „Централна баня“ изложението „Иновации за качество на въздуха“, на което български компании ще представят своите иновативни решения. Събитието е част от инициативите за отбелязване на Световният ден на околната среда. \r\n*** \r\nОт 09.00 часа във в.к. „Ривиера“ във Варна енергийният министър Теменужка Петкова ще участва в традиционната конференция „Българската атомна енергетика – национална, регионална и световна енергийна сигурност\". \r\n*** \r\nОт 09.00 часа 22-ри състав на Специализирания наказателен съд ще заседава по дело, образувано по молба на Слави Ж. и  Томислав А. за изменение на наложената мярка за неотклонение.  \r\n*** \r\nОт 10.00 часа 17 състав на Софийския градски съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n*** \r\nОт 10.00 часа 8-и състав на Специализирания наказателен съд ще заседава по дело срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 16-и състав на Специализирания наказателен съд ще заседава по дело срещу Емил И., Ивайло П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по дело срещу Иван П., Сахадат К. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 9-и състав на Специализирания наказателен съд ще заседава по дело срещу Илиян О., Даниел Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Дом на Европа на ул. „Георги С. Раковски” 124 ще бъде представена Бяла книга за устойчиво развитие и кръгова икономика на Балканите. \r\n*** \r\nОт 11.00 часа в Национален пресклуб БТА Сдружение „Волжки булгари” и Български арт и фолклорен център „Нестия“ ще дадат пресконференция във връзка с предстоящия празник „Сабантуй - България”. \r\n*** \r\nОт 12.00 часа в Информационен център „София – европейска столица на спорта“ ще се проведе пресконференция по повод футболния турнир Албена Къп 2019. \r\n*** \r\nОт 13.00 часа 5-и състав на Специализирания наказателен съд ще заседава по дело срещу  Калоян Ш., Любомир С. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа в сградата на Висшия съдебен съвет на ул. „Eкзарх Йосиф” 12 ще се проведе заседание на прокурорската колегия на ВСС.  \r\n*** \r\nОт 13.00 часа в Сити Марк Арт Център на бул. „Янко Сакъзов“ 30 оперативна програма „Развитие на човешките ресурси“ ще зарадва деца от социални услуги в гр. София с мюзикъла на Детска вокална група „Бон-Бон“. В 12.30 часа заместник-министърът на труда и социалната политика Зорница Русинова ще направи изявление пред медиите във фоайето на Сити Марк Арт Центъра. \r\n*** \r\nОт 14.00 часа 11-и състав на Специализирания наказателен съд ще заседава по дело, образувано по молба на Иван Т, за изменение на наложената му мярка за неотклонение. \r\n*** \r\nОт 18.00 часа в НДК ще се открие 15-ото издание на Националния младежки конкурс за изящни, приложни изкуства и дизайн. \r\n*** \r\nОт 18.30 часа в Националната галерия/Двореца ще бъде представена изложбата „От Малага до Виена, минавайки през София“, която включва творби на представители на фамилията Санча от XIX век до днес. \r\n*** \r\nОт 19.00 часа в Камерна зала „България“ на Софийската филхармония ще започне концертът „Руски приказки“ на Вокален състав „Импресия“ и Янко Маринов – пианo. \r\n*** \r\nОт 19.00 часа студенти от специалност „Съвременна хореография“ от Югозападен университет (ЮЗУ) „Неофит Рилски“ ще представят танцовия спектакъл „Мистерии в танц и движение“ в зала „Яворов“. \r\n*** \r\nОт 11.00 часа в Дома на Ловно-рибарско дружество – Варна ще се състои събитие по повод 130 години от основаването му. \r\n*** \r\nОт 11.00 часа в Пресклуб на БТА - Велико Търново проф. Николай Овчаров и проф. Пламен Павлов ще дадат пресконференция на тема „Истини и легенди за Дракула в светлината на новите находки, разкрити от археолога проф. Николай Овчаров в Свищов“.  \r\n*** \r\nОт 19.00 часа в малка зала на МДТ „Константин Кисимов\" ще бъде представена „Министершата\" - комедия от Бранислав Нушич. \r\n*** \r\nОт 09.30 часа в Детска градина №10 ще се проведе Куклен спектакъл „Не пресичай на червено“. \r\n*** \r\nОт 17.00 часа в Художествена галерия ще се състои откриване на изложба по проект „Големите майстори и малките художници“ (втора част). \r\n*** \r\nОт 18.30 часа Младежки център – Добрич, Концертна зала, ще се състои Годишен концерт на Студио за поп-рок певци „Сарандев\" при Младежки център - Добрич с вокален педагог Елена Карабельова. \r\n*** \r\nОт 19.00 часа в Драматичен театър „Йордан Йовков“ ще се проведе спектакълът „Иначе казано“ на Младежки театър „Николай Бинев“ – София. \r\n*** \r\nОт 17.00 часа в Художествената галерия ще бъде открита а изложба с детски рисунки от побратимения град Сиктивкар, Република Коми, Руска федерацията на тема „Мой Север“. \r\n*** \r\nОт 11.00 часа в хотел „Каменград“ ще се състои пресконференция относно предстоящия Milan Academy Junior Camp Panagyrishte 2019. \r\n*** \r\nМедицинският университет в града ще бъде домакин на Национална конференция по хирургия и сестринска сесия за специалистите по здравни грижи. \r\n*** \r\nОт 17.00 часа в залата на Областна администрация ще се състои \"Бавария - България: бизнес  \r\nвъзможности и перспективи\", организиран от Българо-германска търговска камара и Община Плевен. \r\n*** \r\nОт 18.00 часа в читалище ,,Съгласие\" ще се състои концерт ,,Музиката на Европа”, организиран от Областна администрация. \r\n*** \r\nОт 09.30 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. \r\n*** \r\nОт 14.30 часа в Регионална библиотека „Николай Вранчев“ ще бъде представена колекция от книги с автографи „Из книжния свят на акад. Кирил Василев“. \r\n*** \r\nОт 10.00 часа в детския отдел на библиотека „Родина“ ще се проведе творческо ателие по изработване на украса с материали за рециклиране. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Земята е нашия дом“: „Национални паркове в България“. \r\n*** \r\nОт 11.00 часа в парк „Пети октомври” ще се състои Осми Джаз форум Стара Загора 2019. \r\n*** \r\nОт 12.00 часа във фоайето на Старозагорската опера ще започне пресконференция на журито на кинофестивала „Златната липа“ 2019, на която ще бъдат обявени наградените филми. \r\n*** \r\nОт 18.00 часа във фоайето на Старозагорската опера ще започне церемонията по закриване на кинофестивала „Златната липа“ 2019.  \r\n*** \r\nОт 18.00 часа в Оперен театър ще се състои Международен филмов фестивал за ново европейско кино „Златната липа“. \r\n*** \r\nОт 19.00 часа в Драматичен театър ще бъде представен авторският спектакъл \"Апетит\" от Здрава Каменова и Мариана Събева.   \r\n*** \r\nОт 20.30 часа сцена Лапидарум ще бъде представена „Слугинята-господарка“ - опера-буфа от Джовани Перголези. \r\n*** \r\nОт 11.00 часа в Общината ще се проведе пресконференция по повод 14-тия Международен фестивал „Вълшебен свят“. \r\n*** \r\nОт 10.00 часа в Информационния център на РИОСВ ще бъдат наградени участници в конкурса за най-добра екологична инициатива „Мисли зелено – пази природата“.", "date": "2019.06.05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2019/06/05/2666329/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-21-i-26.html", "text": "Днес преди обяд над по-голямата част от страната ще бъде предимно слънчево. След обяд и до полунощ отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но на по-малко места, в сравнение с предишните дни. В източните райони ще е почти без валежи, с повече слънчеви часове и по-топло. Максималните температури ще са предимно между 21° и 26°, в София около 22°. Това съобщи дежурният синоптик Христо Христов от  Националния институт по метеорология и хидрология (НИМХ) .  \r\nАтмосферното налягане е малко по-ниско от средното за юни. През деня ще се задържи почти без промяна. \r\nПо Черноморието ще преобладва слънчево време. Ще духа слаб до умерен вятър от изток-югоизток. Максимални температури на въздуха: 23-26°. Температурата на морската вода е 21-22°, на север от нос Калиакра - 17°. Вълнението на морето ще бъде около 2 бала. \r\nНад планините в следобедните часове ще се развива купеста и купесто-дъждовна облачност и на много места ще има краткотрайни валежи от дъжд, придружени с гръмотевици. Ще духа слаб до умерен югозападен вятър. Максималната температура на височина 1200 метра около 16°, на 2000 метра – около 9°.", "date": "2019.06.05", "title": "НИМХ: Времето ще бъде предимно слънчево - максималните температури ще са между 21° и 26°"}
{"url": "http://www.focus-news.net/news/2019/06/05/2666331/faz-darzhavni-i-pravitelstveni-lideri-se-sabirat-za-godishninata-ot-desanta-v-normandiya.html", "text": "Държавни и правителствени лидери се събират на церемония в Портсмът на южния бряг на Англия, за да отбележат 75-тата годишнина от десанта на Съюзниците в Нормандия през Втората световна война, съобщава германският национален ежедневник  Die Frankfurter Allgemeine Zeitung . \r\nНа събитието ще присъстват президентът на САЩ Доналд Тръмп, който е на държавно посещение в Обединеното кралство, британската кралица Елизабет II и германският канцлер Ангела Меркел. На церемонията се очаква да присъстват държавният глава на Франция Еманюел Макрон и британският премиер Тереза Мей.  \r\nСъбитието бе описано от правителството в Лондон като „най-големия британски военен спектакъл от скорошната история\". \r\nПо-голямата част от въоръжените сили преминават от Портсмът през Ламанша към Нормандия. Най-мащабната операция във военната история е от решаващо значение за по-нататъшния ход на Втората световна война. По повод годишнина от така наречения D-Day, в четвъртък (6 юни), на френското крайбрежие се планира голямо събитие. Тръмп също ще участва в него. Тереза Герова", "date": "2019.06.05", "title": "FAZ: Държавни и правителствени лидери се събират за годишнината от десанта в Нормандия"}
{"url": "http://www.focus-news.net/news/2019/06/05/2666330/prezidentat-rumen-radev-shte-poseti-sloveniya-za-uchastie-v-sreshtata-na-varha-na-regionalnata-initsiativa-tri-moreta.html", "text": "Президентът Румен Радев ще участва в Четвъртата среща на върха на регионалната инициатива „Три морета“, която ще се състои в Словения. Това съобщиха от  прессекретариата на държавния глава . Българският президент ще посети Любляна по покана на словенския си колега Борут Пахор, който е домакин на форума.   \r\nИнициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти.    \r\nБългарският държавен глава ще участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария. Участие ще вземе и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между Адриатическо, Балтийско и Черно море.    \r\nВъв водената от президента Радев делегация е министърът на икономиката Емил Караниколов, както и представители на българския бизнес, които ще участват в икономическия форум, съпътстващ срещата на върха в Любляна.  \r\nВ рамките на двудневната среща на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка.", "date": "2019.06.05", "title": "Президентът Румен Радев ще посети Словения за участие в срещата на върха на регионалната инициатива „Три морета“"}
{"url": "http://www.focus-news.net/news/2019/06/05/2666334/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-niderlandiya-stef-blok.html", "text": "По покана на вицепремиера и министър на външните работи Екатерина Захариева на официално посещение у нас пристига външният министър на Кралство Нидерландия Стеф Блок. Това съобщиха от пресцентъра на  Министерството на външните работи . Двамата ще обсъдят развитието на двустранните връзки в годината, когато се навършват 110 години от установяването на дипломатически отношения между България и Нидерландия. Ще дискутират актуални теми от дневния ред на Европейския съюз, европейската интеграция на Западните Балкани и други външнополитически въпроси от взаимен интерес.  \r\nВ Министерския съвет Стеф Блок ще бъде приет от премиера Бойко Борисов и от вицепремиера Екатерина Захариева. Ще се състоят и разговори между двете делегации.  \r\nСлед преговорите Екатерина Захариева и Стеф Блок ще дадат пресконференция в Гранитната зала на Министерския съвет в 10.15 часа.", "date": "2019.06.05", "title": "Министър Екатерина Захариева ще се срещне с министъра на външните работи на Кралство Нидерландия Стеф Блок"}
{"url": "http://www.focus-news.net/news/2019/06/05/2666326/aktualna-patna-obstanovka.html", "text": "Информация за състоянието на републиканските пътища и въведени ограничения за 5 юни 2019 г., предоставена от  пресцентъра на Агенция \"Пътна инфраструктура\" .  Метеорологична обстановка: \r\nПрез нощта ще превали на отделни места, главно в планинските райони. В сутрешните часове над по-голямата част от страната облачността ще намалее до предимно слънчево. След обяд и до полунощ отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но на по-малко места, в сравнение с предишните дни. В източните райони ще е почти без валежи, с повече слънчеви часове и по-топло. Максималните температури ще са предимно между 21° и 26°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ОС в средна разделителна ивица. Срок до 07.06.2019 г.; \r\nДвижение в една лента на АМ „Тракия“ от км 104+500 до км 104+800 посока София, поради частични ремонтни дейности на асфалтовата настилка. Ограничено движението в активната и аварийната ленти. Движението се осъществява в изпреварващата лента и се регулира с пътни знаци. Срок до 05.06.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в участъка Сливен  - Бургас от км 237+354 до км 308+108 в посока Бургас се извършва в една лента поради ремонт на настилката . Движението се регулира чрез пътни знаци . Срок до 06.06.2019 г. \r\nДвижението при с. Дядово от км 250+000 до км 275+000 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 05.06.2019 г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Ечемишка\" посока Варна се осъществява в една лента поради ремонт на видеонаблюдението. Затворена е изпреварващата лента, като движението се извършва в активната. Срок до 05.06.2019 г. \r\nДвижението по АМ \"Хемус\" посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река \"Лесновска\" при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка от км 380+000 /п в Млада Гвардия /до км 386+000 /п в Ветрино/ се осъществява с повишено внимание,поради ремонтни дейности на асфалтовата настилка. Движението се осъществява съобразно създадената ВОБД. Срок до 06.06.2019 г. \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 05.06.2019 г. \r\nДвижението по АМ „Хемус” от км 375+800 до км 384+000 се осъществява с повишено внимание, поради почистване на земен окоп, рязане на храсти и ръчно косене. Сигнализирано с пътни знаци. Срок до 07.06.2019г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 07.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка І-3 Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Ловеч: Движението в участъка Коритна - Севлиево в района от с. Български извор до с. Сопот от км 22+394 до км 23+074 се осъществява в една лента, поради изграждане на стационарна контролна единица на електронна система за събиране такси за ползване на РПМ. Срок до 06.06.2019 г. \r\nОбласт Търговище:  \r\nДвижението с повишено внимание по път I-4 Пролаз – Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Срок до 07.06.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път I-9 Златни пясъци – Варна от км 83+200 до км 88+000 се осъществява с повишено внимание, поради ръчно косене, рязане на храсти и оформяне короните на дървета. Движението е сигнализирано с пътни знаци. Срок до 08.06.2019 г. \r\nДвижението по път I-9 Златни пясъци – Варна от км 97+000 /спирка Марек/ до км 100+100 /начало Варна/ се осъществява с повишено внимание, поради почистване на отводнителните шахти. Сигнализирано с пътни знаци. Срок до 05.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна-Бургас от км 183+920 до км 184+595 в района на с. Баня се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движение с повишено внимание по път III-514 Горна Оряховица – В.Търново в участъка от км 44+100 до км 48+550 поради изсичане на храсти и косене на трева. Движението се регулира с пътни знаци, а при необходимост от регулировчици. Срок  до 18.00ч. на 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 05.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nПът ІІІ-1306: Движението по път ІІІ-1306  Сухаче - Габаре в участъка от км 30+000 до км 35+000 е с повишено внимание поради профилиране на банкети и окопи. Ограничението е сигнализирано с пътни знаци. Срок 07.06.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-107: Движението по път III-107 Рила - Рилски манастир от км 16+000 до км 30+000 се осъществява с повишено внимание поради  почистване на бордюри и предпазни мрежи. Сигнализирано e с пътни знаци. Срок до 07.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът IІІ-357: Движението по път ІІІ-357 Априлци-Велчево от км 3+200 до км 10+000 се осъществява с повишено внимание поради извършване на ремонтни дейности по ограничителни системи. Водачите да се движат със съобразена скорост. Срок: 10.06.2019г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Плевен – Лом: път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Д-р.Йосифово – Монтана от км 37+825 до км 47+806   е ограничено за всички видове превозни средства, поради извършване на строително - монтажни дейности. \r\nОбходен маршрут: За движещите се в посока Д-р Йосифово-Монтана   по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно. Срок до 15.06.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 21.06.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-3703: Движение в една лента по път III-3703 Пазарджик – с. Добровница от км 2+500 до км 5+000, чрез поетапно затваряне на лява и дясна ленти за движение, поради ремонт на асфалтовата настилка. Движението се регулира с пътни знаци. Срок 05.06.2019 г  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъка е сигнализиран с пътни знаци. Водачите на МПС да се движат с повишено внимание и съобразена скорост. Краен срок до 14.06.2019 г.   \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Краен срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Ср бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 05.06.2019 г.; \r\nПът ІІ-13: Движението по път II-13, Бяла Слатина-Долни Дъбник в участъка на гр.Кнежа от км   70+300 до км 72+100 е регулирано в едното платно поради машинно полагане на асфалт. Срок: до 10.06.2019 г. \r\n Път ІІ-52: Движението по път II-52 Свищов - Никопол в участъка на Деков - Бяла вода от км 71+500 до км 79+800 е с  повишено внимание поради преместване на пътни знаци. Срок до 10.06.2019 г. \r\nПът ІII-301: Движението по път III-301 Козар Белене-Летница  в участъка на: \r\nб/ Левски-Асеновци от км  9+300 до км 11 +700 е с  повишено внимание поради преместване на пътни знаци. Срок до 10.06.2019 г. \r\nПът ІII-303: Движението по път III-303, Българене-Бутово в участъка на Аспарухово-Градище от км 7+100 до км 18+500 800 е с  повишено внимание поради преместване на пътни знаци. Срок до 10.06.2019 г. \r\nПът ІII-304: Движението по път III-304, Изгрев-Бацова махала-( Новачене-Дебово) в участъка на с.Изгрев на км 4+000 е с  повишено внимание поради преместване на пътни знаци. Срок до 10.06.2019 г. \r\nПът ІII-3402: Движението по път III-3402, Коиловци - Вълче трън - (Дойренци в участъка на Пордим - Вълчи трън от км 19+100 до км 25+500 е с  повишено внимание поради преместване на пътни знаци. Срок до 10.06.2019 г. \r\nПът ІII-3501: Движението по път III-3501, Згалево - Летница в участъка на Згалево-Каменец от км 11+500 до км 29+700 е с  повишено внимание поради преместване на пътни знаци. Срок до 10.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Новград  от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъка е сигнализиран временно с пътни знаци. Ограничение на скоростта 40 км/ч.  Движението се регулира от сигналисти. Срок до 07.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 05.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 05.06.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 05.06.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 07.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 33+420 до км 37+800 в посока гр. Гурково се осъществява двупосочно в една лента на определени участъци поради почистване на инертни материали.  Движението в участъка се регулира от пътни знаци. Срок до 05.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 06.06.2019 г. \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 15.06.2019 г.; \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът", "date": "2019.06.05", "title": "Актуална пътна обстановка"}
{"url": "http://www.focus-news.net/news/2019/06/05/2666333/parlamentat-shte-razgleda-promeni-v-zakona-za-podpomagane-na-zemedelskite-proizvoditeli-na-parvo-chetene.html", "text": "Парламентът ще разгледа промени в Закона за подпомагане на земеделските производители на първо четене. Това предвижда седмичната проектопрограма за работа на  Народното събрание . Измененията са внесени от председателя на Комисията по земеделие Мария Белова и група народни представители. Промените предвиждат отношенията между фонда и получателите на държавни помощи, безвъзмездна финансова помощ и субсидии да се уреждат с административни договори или административни актове. Промените се обуславят от необходимостта правоотношенията между фонда и лицата, които, въпреки че получават различно по своя произход финансово подпомагане имат еднаква цел – да се подпомагат земеделските стопани и земеделието  в страната. Съгласно текстовете изпълнителният директор на ДФ „Земеделие“ ще издава актове за установяване на публични държавни вземания по реда на Данъчно-осигурителния процесуален кодекс и решения за налагане на корекции по реда на Закона за управление средствата от Европейските структурни и инвестиционни фондове. На вниманието на депутатите се поставя и първото четене на промените в Данъчно-осигурителния процесуален кодекс. Те са свързани с европейски регламент и с различното тълкуване на Спогодбата за избягване на двойното данъчно облагане и Арбитражната конвенция на Съюза от държавите членки. Тези тълкувания могат доведат до допълнителна данъчна тежест, за лицата, осъществяващи трансгранична стопанска дейност. Различното тълкуване на Спогодбата за избягване на двойното данъчно облагане (СИДДО) и Арбитражната конвенция на Съюза от държавите членки могат да доведат до допълнителна данъчна тежест за лицата, осъществяващи трансгранична стопанска дейност. Допълнителната данъчна тежест от своя страна има негативно въздействие върху инвестициите и конкуренцията във вътрешния пазар. Затова е необходимо механизмите за разрешаване на спорове между държавите членки във връзка с прилагането и тълкуването на СИДДО и Арбитражната конвенция да бъдат ефективни и прозрачни. \r\n Във връзка с това със законопроекта се предлагат правила, с които се надграждат и подобряват съществуващите механизми. Регламентират се правата и задълженията на засегнатите от спорния въпрос лица и на компетентните органи на заинтересованите държави членки, сроковете и условията, при които следва да се осъществяват отделните етапи от процедурата и правото на лицата да се обърнат към компетентния административен съд при отказ на компетентния орган да приеме жалбата.  \r\nДепутатите ще разгледат на второ четене и промени в Закона за авторското право и сродните му права. Народните представители ще направят промени в състава на Комисията по земеделието и храните. Проекторешението е внесено от председателя на ПГ на ГЕРБ д-р Даниела Дариткова и с него се предлага депутатът Васил Цветков да бъде избран за член на Регионална комисия.", "date": "2019.06.05", "title": "Парламентът ще разгледа промени в Закона за подпомагане на земеделските производители на първо четене"}
{"url": "http://www.focus-news.net/news/2019/06/05/2666337/mosv-i-stolichna-obshtina-organizirat-praznik-i-izlozhenie-za-svetovniya-den-na-okolnata-sreda.html", "text": "За Световния ден на околната среда Министерството на околната среда и водите, съвместно със Столична община, организира празник и изложение с акцент върху подобряване качеството на атмосферния въздух. Това съобщиха от пресцентъра на  МОСВ . Събитието ще бъде съпътствано с концерт, викторина и други прояви, които целят да стимулират отговорно поведение и ангажиране с обществено значимата кауза за по-чист въздух. Ще участват известни изпълнители, ансамбли от Националния дворец на децата и представители на Националния ученически екопарламент. В изложението „Иновации за качество на въздуха“ български компании ще представят електромобили и велосипеди, зарядни станции, бездимни печки и други решения за по-чиста околна среда. \r\nСъбитието ще бъде открито от министъра на околната среда и водите Нено Димов от 14.00 часа в парк-градина „Централна баня“.  \r\nСветовният ден на околната среда е най-мащабното ежегодно събитие, посветено на защита на природата. Инициативата е основен механизъм на ООН за повишаване на осведомеността и за насърчаване на действия за опазване на околната среда. Темата на този ден за 2019 г. е „Замърсяване на въздуха“ - Ние не можем да спрем да дишаме, но можем да предприемем стъпки за подобряване качеството на въздуха. \r\nМОСВ и неговите структури в страната организират над 50 инициативи за Световния ден на околната среда.", "date": "2019.06.05", "title": "МОСВ и Столична община организират празник и изложение за Световния ден на околната среда"}
{"url": "http://www.focus-news.net/news/2019/06/05/2666335/sport-kubrat-pulev-shte-se-bie-s-andi-ruis-prez-noemvri.html", "text": "Кубрат Пулев ще се бие срещу новия световен шампион в тежка категория Анди Руис през ноември в Лас Вегас. Това обяви самият той, като поясни, че вече са стартирани преговори в тази посока. \r\nАко все пак от щаба на Анди Руис се съгласят за реванш с Антъни Джошуа, то българинът ще излезе на ринга срещу следващия в ранглистата на федерацията - Агит Кабайел. \r\nПовече яснота ще има в следващите дни, увери Кобрата.", "date": "2019.06.05", "title": "Спорт: Кубрат Пулев ще се бие с Анди Руис през ноември"}
{"url": "http://www.focus-news.net/news/2019/06/05/2666336/ministar-temenuzhka-petkova-shte-uchastva-v-mezhdunarodna-yadrena-konferentsiya-vav-varna.html", "text": "Енергийният министър Теменужка Петкова ще участва в традиционната конференция „Българската атомна енергетика – национална, регионална и световна енергийна сигурност\". Това съобщиха от пресцентъра на  Министерство на енергетиката . Началото на международния форум, който е организиран от Булатом, ще бъде дадено в 9.00 часа във в.к. „Ривиера“ във Варна.  \r\nУчастниците в събитието ще дискутират ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигане целите на нисковъглеродна икономика.", "date": "2019.06.05", "title": "Министър Теменужка Петкова ще участва в международна ядрена конференция във Варна"}
{"url": "http://www.focus-news.net/news/2019/06/05/2666323/tass-boris-dzhonsan-zayavi-che-novo-otlagane-na-brekzit-shte-zastrashi-sashtestvuvaneto-na-konservativnata-partiya.html", "text": "Ново отлагане на Брекзит ще създаде заплаха за съществуването на управляващата британска Консервативна партия, заяви лидера в надпреварата за поста на нов лидер на торите и премиер Борис Джонсън, пише британският вестник The Daily Telegraph, цитиран от  TACC . \r\nБившият британски външен министър заяви това по време на реч пред стотици членове на партията в опит да спечели подкрепа за умерената, проевропейска част от парламентарната фракция на торите. \r\n\"Ние сме изправени пред екзистенциална криза и няма да ни се прости, ако не приложим Брекзит на 31 октомври\", каза Джонсън, припомняйки последната планирана дата за напускането на страната от Европейския съюз. \r\n\"Трябва да осъзнаем дълбочината на проблемите, пред които сме изправени\", продължи той, подчертавайки, че в момента истинският избор е между прилагането на Брекзит и \"потенциалното изчезване на тази велика партия\". \r\n\"Но аз вярвам, че мога да се противопоставя на лидера на Брекзит партията Найджъл Фарадж и да спечелим гласовете на привържениците на Торите,  които той примами на своя страна\", добави бившият ръководител на външното министерство, като се обърна към депутатската група „Една нация“, водена от поддръжник на продължаването на членството на страната в ЕС, министър на труда и пенсиите Амбър Руд. Според The Daily Telegraph, в името на срещата с тази група парламентаристи, опитвайки се да спечели гласовете на умерените тори, Джонсън не се срещна с американския президент Доналд Тръмп във вторник, ограничавайки се да разговаря с него само по телефона.  Юлиян Марков", "date": "2019.06.05", "title": "ТАСС: Борис Джонсън заяви, че ново отлагане на Брекзит ще застраши съществуването на Консервативната партия"}
{"url": "http://www.focus-news.net/news/2019/06/05/2666339/denyat-5-yuni-v-balgarskata-istoriya.html", "text": "На тази дата през 1876 г. в Браила е отпечатан първият брой на редактирания от Светослав Миларов, Тодор Пеев и Иван Драсов в. \"Възраждане\". През 1900 г. правителството въвежда военно положение в Шуменски и Варненски окръг. Възстановен е Българският туристически съюз през 1957 година, а през 1974 година е създаден Съюзът на преводачите.   немският философ от български произход Георги Шишков, дипломатът и политик от Българската комунистическа партия Бойко Димитров... краеведът Илия Петков – Парорийски, художничката Бронка Гюрова-Алшех… 2013 г. \r\nПрезидентът на Република България връчва Орден „Стара планина“ – първа степен на Чън Би-Хо „за изключително големите му заслуги за развитието и укрепването на българо-корейските отношения и по повод окончателното му отпътуване от страната“. 2012 г. \r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата. 2006 г. \r\nМакрорамката на бюджета за 2007 година е обсъдена на заседанието на Политическия съвет на управляващата коалиция. Ръстът на Брутния вътрешен продукт (БВП) се предвижда да бъде 5,8 %, при 5,5 % през 2006 година. Предвижданата инфлация за периода е 4,4 %.  \r\nМинистър-председателят Сергей Станишев обявява още, че за първите три месеца на 2006 г. размерът на чуждите инвестиции в България е 755 милиона евро. В това число не се броят постъпленията от приватизацията. За сравнение чуждестранните инвестиции за първите три месеца на 2005 г. са 392 милиона евро. Очаква се разходите за 2007 г. да бъдат в размер на 40,9 % от Брутния вътрешен продукт. \r\nПо думите на Станишев – първият бюджет на страната, изготвен изцяло от тройната коалиция, отразява политиката на страната ни като пълноправен член на Европейския съюз от началото на 2007 г. Станишев отбелязва, че страната ни в качеството си на член на Европейския съюз трябва да направи и вноска в общия европейски бюджет в размер на 1,2 % от БВП, което в цифри е 624 млн. лв. Станишев заявява, че се очакват постъпления от предприсъединителните програми и от структурните и аграрните фондове на Европейския съюз. Дефицитът по текущата сметка се очаква да бъде 11,8 %. 2001 г. \r\nСимеон Сакскобургготски представя в хотел \"Шератон\" в София предизборната програма на НДСВ. 2001 г. \r\nЗавършва първото официално посещение в България на македонския президент Борис Трайковски. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания. 1994 г. \r\nЗавършва 41-вият конгрес на БСП. На него Жан Виденов е преизбиран за председател, приема проект за програма на БСП и устав. Конгресът обявява курс към предсрочни парламентарни избори. 1993 г. \r\nВ периода 5–6 юни българска делегация, водена от министър-председателя проф. Любен Беров, е на първо официално посещение в Македония. \r\nЛюбен Беров е икономист, държавен деец. Роден е на 6 октомври 1925 г. в София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. получава научната титла доктор на икономическите науки. Професор е в Института по балканистика и хоноруван професор в Икономическия институт в София от 1985 г. В периода 1900-1992 г. е съветник на президента на Република България по икономическите въпроси. В периода 1992-1994 г. е председател на Министерския съвет. Автор е на повече от 200 труда - монографии, студии и статии по икономическа история на България и Балканите. 1991 г. \r\nВъв ВНС президентът Ж. Желев се договаря с ръководителите на политическите сили конституцията да се приеме в началото на лятото и да се подпише във Велико Търново, а изборите за ОНС да се проведат през септември. \r\nЖелю Желев е политически и държавен деец. Роден е на 3 март 1935 г. в с. Веселиново, Шуменско. Завършва философия в Софийския университет \"Св. Климент Охридски\". Редовен аспирант във Философския факултет на Софийския университет (1961-1964 г.). По политически и идеологически причини остава без работа до 1972 г. Защитава кандидатска дисертация през 1974 г. От 1975 г. постъпва в Научноизследователския институт по културознание. От 1977 до 1985 г. е завеждащ секция \"Култура и личност\". През 1988 г. получава научната степен доктор на философските науки. След 10 ноември 1989 г. се включва активно в обществено-политическия живот на страната. Един от основателите на Съюза на демократичните сили (СДС) и пръв председател на неговия Координационен съвет. Депутат е в VII Велико народно събрание. В периода 1990-1997 г. е президент на Република България. Индивидуален член на Либералния интернационал. Член на Висшия съвет на Международната академия \"Медичи\". Автор е на редица трудове: \"Самодейното изкуство в условията на научно-техническата революция\" (1976 г.), \"Моралните категории\" (1979 г.), \"Фашизмът\" (1982 г.), преведен на няколко езика, \"Човекът и неговите личности\" (1992 г.) и др. 1975 г. \r\nЗавършва официалното посещение на корейския партиен и държавен лидер Ким Ир Сен в България. 1974 г. \r\nСъздава се Съюзът на преводачите в България. Той е културна, творческо-професионална организация. Участва в Националния комплекс “Художествено творчество, културна дейност и средства за масова информация”. Членува в Интернационалната федерация на преводачите (ФИТ) под егидата на ЮНЕСКО. 1967 г. \r\nВ периода 5 - 6 юни Тодор Живков е на официално посещение в Югославия. В разговорите с Тито се отбелязва разширяването на търговските и културните връзки и активизирането на сътрудничеството между БКП и СЮК. Двамата ръководители отново подчертават, че македонският въпрос не трябва да се поставя на преден план в двустранните отношения. 1957 г. \r\nВ периода 5 - 11 юни българска правителствена делегация посещава Унгария и констатира пълно единодушие по международните проблеми, включително и при оценката на унгарските събития от 1956 г. и съветското участие в тях. Подчертава се нуждата от общоевропейска система за колективна безопасност. Двете страни се споразумяват да сключат дългосрочна спогодба за взаимни доставки за 1958–1960 г. 1957 г. \r\nВъзстановен е Българският туристически съюз. Той е доброволна масова обществена организация с идеална цел за популяризиране, развитие и ръководство на туризма, алпинизма, пещерното дело и туристическото ориентиране. \r\nПървият български туристически клуб е създаден през 1895 г. от Алеко Константинов. По този начин се поставя начало на организирания туризъм у нас. 1947 г. \r\nВеликото Народно събрание отнема депутатския имунитет на Никола Петков. Той е арестуван в сградата на парламента с обвинение, че, заедно с военни организации, е \"готвил да извърши държавен преврат срещу народната власт с въоръжена сила\". \r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член e на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939–1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност. 1946 г. \r\nВ периода 5-8 юни българска партийна делегация, начело с Георги Димитров, посещава Москва. Сталин настоява България да отложи сключването на съюзен договор с Югославия за след подписването на мирните договори, но дотогава на Пиринския край да се даде \"културна автономия\", за да се развие в населението там \"македонско национално съзнание\" като първа крачка към присъединяването му по-късно към НР Македония. 1942 г. \r\nВ разгара на Втората световна война (1939-1945 г.) правителството на САЩ обявява война на България. 1911 г. \r\nПровеждат се избори за V ВНС. Те са спечелени от управляващата коалиция (народняци и прогресивнолиберали) - 336 места, БЗНС - 58, либерали - 6, БРСДП (ш. с.) - 5, народнолиберали - 4, радикалдемократи - 4, демократи - 2 и БРСДП (т. с.) - 1. Гласуват 54 % от избирателите. 1900 г. \r\nПравителството въвежда военно положение в Шуменски и Варненски окръг. Това е следствие от селските вълнения и бунтове против десятъка. Те са стихийно масово движение на селяните срещу връщането на натуралния десятък в селското стопанство. Правителството на Т. Иванчов (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с натурален десятък. Още по времето на обсъждането на законопроекта в Х ОНС започва неорганизирано селско движение срещу възстановяването на натуралния данък. В периода 1899 г. -1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хил. души от съседните села. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души. На 5 юни 1900 г. правителството въвежда военно положение в Шуменски и Варненски окръг. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка. 1878 г. \r\nПо нареждане на видинския вицегубернатор Петко Каравелов руските войски заемат окупираните от сърбите части на Кулско и Видинско.  \r\nПетко Каравелов е политически и държавен деец, редовен член на Българското книжовно дружество (дн. БАН). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание 1879 г., където застава на либерални позиции. Избран е за председател на I ОНС. Дълги години участва активно в политическия живот на страната и заема отговорни държавни постове: министър на финансите (24 март–28 ноември 1880 г.), министър-председател, министър на финансите и управляващ Министерството на правосъдието (28 ноември 1880–27 април 1881 г.). След извършването на държавния преврат през 1881 г. от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884–9 август 1886 г.), министър на обществените строежи, пътищата и съобщенията (29 юни 1884–1 януари 1885 г.) и управляващ Министерството на вътрешните работи (21 март 1885–9 август 1886 г.) полага много усилия за международното признаване на Съединението на Източна Румелия с Княжество България през 1885 г. 1876 г. \r\nВ Браила е отпечатан първият брой на редактирания от Светослав Миларов, Тодор Пеев и Иван Драсов в. \"Възраждане\". \"Ние - се отбелязва в програмната статия на вестника, ще приносяме на своите читатели верни сведения и точни оценения върху движенията на въстанията на Балканския полуостров, а особено върху българското въстание... Ще следваме с бодро око групирането на разните европейски сили в отношение на Източния въпрос и ще бележим всичките стъпки, които те предприемат по тая работа...\" \r\nСлед смъртта на Христо Ботев командваната от Никола Войновски група достига до Орхание (дн. Ботевград).  \r\nНикола Войновски е деец на националнореволюционното движение. Роден е в Габрово през 1849 г. Отначало учи в родния си град, а през 1862 г. се прехвърля в Румъния и завършва търговско училище в Галац. След това продължава образованието си в Николаевската военна гимназия в Одеса. През май 1876 г. изоставя учението си и се озовава в Румъния, където се включва в организирането на четата на Христо Ботев. Като неин военен ръководител се отличава в овладяването на кораба \"Радецки\", както и в боевете с турските потери от дунавския бряг до Врачанския балкан. След убийството на войводата застава начело на по-голямата част от четата и я повежда на изток в Стара планина. През 1876 г. загива в сражение с преследващите го потери край с. Чифлик, Ловешко. 1861 г. \r\nПод влияние на Петко Р. Славейков Йосиф Соколски приема да се укрие в руското посолство в Цариград, след което тръгва с кораб за Одеса. По такъв начин ръководителите на църковното движение нанасят сериозен удар върху униатската пропаганда, която, оставена без своя духовен лидер, бързо изгубва влияние сред българското население. “Изчезването” на Йосиф Соколски предизвиква различни слухове, включително, че той е насилствено отвлечен от руската агентура в Цариград. \r\nЙосиф Соколски е висш духовник, архиепископ униат, един от радетелите за разрешаване на българския църковен въпрос чрез признаване върховенството на римския папа. Роден е около 1876 г. в Нова махала (дн. Априлово, присъединено към Габрово). Приема монашество в Троянския манастир. През 1832 г. основава Соколския манастир. На 18 декември 1860 г. заедно с Др. Цанков и други българи в Цариград Йосиф Соколски подписва акт за уния с Римокатолическата църква и на 2 април 1861 г. е ръкоположен от римския папа Пий IX за архиепископ на българите униати със седалище столицата на Османската империя. Скоро след това, под въздействие на Н. Геров, П. Р. Славейков и други видни българи, той се отказва от унията и през юни същата година е тайно отведен в Одеса. От там отправя послание до българите униати, с което ги призовава да се откажат от унията и да приемат отново православието. След известно време е преместен в Киев, където остава до края на живота си. Йосиф Соколски прави неколкократни постъпки пред руското правителство да мине към православието, но му е отказано поради острото противодействие на Вселенската патриаршия. Със съдействието на Йосиф Соколски са отпуснати стипендии за българчета да учат в Русия. Дава нееднократно средства за подпомагане на черкви и училища в родния си край. На тази дата са родени: 1912 г. \r\nРоден е Георги Шишков - немски философ от български произход. Завършва математика и физика в Софийския Университет “Св. Климент Охридски”. Специализира философия в Мюнхен, Германия (от 1940 г.). През 1942 г. защитава докторска дисертация “Категориално-логически анализ на математическите осн. понятия” и получава степен “доктор по философия”. Хабилитира се с научния труд по философия на математиката. След Втората световна война остава в Германия. Създава “Списание за философско изследване” - първото философско списание в Германия след войната. Инициатор и основен организатор на 1-ви философски конгрес в следвоенна Германия в Гармиш-Партенкирхен през септември 1947 г. Съосновател на Всеобщото немско философско дружество. Основател е на реферативното сп. “Указател на философска литература”. В продължение на 30 години е главен редактор на двете списания. Издава поредицата “Монографии за философско изследване” в Майзенхайм на Глан. Основава Академично дружество “Доктор Петър Берон”, Хайделберг, и издава първи том на годишника му. Като професор в Залцбург и Мюнхен чете лекции по философия на математиката и научно знание, социална философия и социология, история на философската култ. Световноизвестен е издаденият от него “Философски речник”. Удостояван с високи държавни отличия на Германия за заслуги по възраждане на немската философска култура. Умира през 1991 г. в Германия. \r\nАвтор е на съчиненията “Петър Берон (1798-1871)” (на немски през 1971 г.), “Отец Паисий Хилендарски и неговата “История славянобългарска”” (на немски през 1963 г.), “Направляваното масифициране” (на немски, испански и други езици през 1964 г.). Редактор и издател на “Принос върху проучванията върху Лайбниц” (1946 г.) и др. 1904 г.  \r\nРоден е Бойко Георгиев Димитров, български дипломат и политик от Българската комунистическа партия (БКП) и наследилата я Българска социалистическа партия. \r\nРоден е Васил Минков Радославов – обществен и държавен деец. Завършва минно инженерство във Фрайбург, Германия. Работи като стажант-инженер, завеждащ рудник „Бели бряг\" (1924-1933 г.). Той е технически директор на Мина Перник (1933-1941 г.) и главен директор на Мина Перник (1941-1944 г.). През 1934 г. осъществява брикетирането на ситните въглища на мината. От 11 април 1942 г. до 13 септември 1943 г. е министър на железниците, пощите и телеграфите. На 9 септември 1944 г. се самоубива в полицейското управление в Перник. На 1 февруари 1945 г. Народният съд го признава за виновен като министър (1942-1943 г.) и присъжда в полза на държавното съкровище целия му имот. С решение на Върховния съд присъдата на Народния съд е отменена на от 26 август 1996 г. Той е автор на „Брикетиране на каменните въглища\" (1925 г.), „Пернишки каменовъглен басейн\" (1929 г.), „Геодезична карта на Пернишкия басейн\" (1929 г.), „Машинизиране на подкопаването на забоите при каменовъглените мини „Перник\" (1930 г.), „Брикетните фабрики при държавните каменовъглени басейни\" (1931 г.). \r\nУмира Илия Петков – Парорийски, един от най-известните краеведи на Малко Търново и Странджа. Автор е на много книги за Странджа и региона. Бивш секретар на БКП в Малко Търново. През целия си живот Илия Петков е събирал материали и документи за историята на малкотърновския край и за личностите от региона. Петков е един от хората, които помагат на проф. Александър Фол при първите експедиции в Странджа и при археологическите разкопки в региона през `70-те и `80-те години на ХХ век \r\nУмира Бронка Алексиева Гюрова Алшех – българска художничка. Тя е родена в Шумен на 1 януари 1910 г. През 1933 г. завършва Художествената академия в София, специалност живопис при проф. Д. Гюдженов. През 1937 г. специализира живопис в Белгия. Член е на дружество \"Родно изкуство\" и на Дружество на новите художници (от 1937 г.). През 1951 г., заедно със съпруга си, художника Е. Алшех, емигрира в Италия. От 1952 г. живее в Буенос Айрес. Рисува пейзажи и портрети. Участва във всички общи художествени изложби в София (1933-1949 г.) и в изложбите на Дружеството на жените-художнички, дружеството на новите художници, в изложби в чужбина - Чехословакия, Югославия и Румъния. Известни нейни творби са \"Портрет на момиче\" (1935), \"Карамфили\" (1935), \"Рисунка\" (1940), серия пейзажи от Балчик (1942), \"Пейзаж\" (1949) и др. След 1952 работи предимно приложно изкуство, гл. текстил. Рисува и серия детски портрети (1958 г.). \r\nУмира Луиджи Салвини. Той е италиански учен, славист и българист, професор в университета в Рим. Превежда български народни песни, проза (Й. Йовков, Г. Караславов и др.), поезия (двутомна антология на българска поезия), драматургия (Ст. Л. Костов, Е. Станев). Автор на съчиненията “Българска литература от Освобождението до Първата балканска война” (1936 г.).", "date": "2019.06.05", "title": "Денят 5 юни в българската история"}
{"url": "http://www.focus-news.net/news/2019/06/05/2666338/mezhdunaroden-seminar-za-preventsiya-i-protivodeystvie-na-radikalizatsiyata-v-zatvorite-shte-se-provede-v-plovdiv.html", "text": "Заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. Това съобщиха от пресцентъра на  Министерството на правосъдието . Семинарът, който ще се проведе в хотел „Империал“, започва в 9.30 часа. Домакин на форума „Разнообразни подходи за превенция и противодействие на радикализацията и насилствения екстремизъм в затворническите и пробационните служби – предизвикателства и перспективи” е  ГДИН.  \r\nВ събитието ще вземат участие представители от Съвета на Европа, Министерство на правосъдието на Италия, Министерство на правосъдието на Белгия, Министерство на вътрешните работи на България, Международната асоциация на корекционните служби (ICPA), Европейската конфедерация по пробация (CEP), Мрежата за повишаване на осведомеността по въпросите на радикализацията към Европейската Комисия (RAN), експерти от Норвегия, Швеция, Белгия, Полша, Холандия, Португалия, Тунис, Център за изследване на демокрацията, както и представители на местната власт, магистрати, представители на ГДИН и служители от затвора и пробационната служба в Пловдив. \r\nФокусът на международния семинар ще бъде насочен към споделяне на знания и опит за различните подходи за превенция и противодействие на радикализацията, насилствения екстремизъм в местата за лишаване от свобода и пробацията, ролята на персонала, предизвикателствата и перспективите, международната правна рамка и връзката между управлението на радикализирани лица и подхода към правата на човека. За целта ще бъдат представени и реални случаи от практиката. \r\nСъбитието се организира в рамките на проект TRAin TRAINING (Трансфер на обучителни подходи в радикализацията), финансиран по програма „Правосъдие“ на Европейския съюз (2014-2020), прилагана в сътрудничество с Министерство на правосъдието на Италия и Института за обучение на магистрати на Белгия (IGO).", "date": "2019.06.05", "title": "Международен семинар за превенция и противодействие на радикализацията в затворите ще се проведе в Пловдив"}
{"url": "http://www.focus-news.net/news/2019/06/05/2666340/mvr-vazmozhno-e-vremenno-zatrudnenie-na-dvizhenieto-po-patishtata-v-oblastite-haskovo-yambol-sliven-targovishte-razgrad-i-ruse-poradi-preminavaneto-na-edrogabaritna-tehnika.html", "text": "Възможно е временно затруднение на движението на автомобили по основни пътища на територията на областите Хасково, Ямбол, Сливен, Търговище, Разград и Русе днес и на 6 юни поради преминаването на колони с едрогабаритна военна техника. Това съобщиха от  МВР .  \r\nПоради провеждане на военни учения от 9.00 часа днес от ГКПП „Капитан Петко войвода“ поема колона, която ще се придвижи до полигона в Ново село. \r\nНа 6 юни от 9.30 часа поетапно 4 колони с едрогабаритна техника ще се придвижват от ГКПП „Капитан Петко войвода“ по маршрут: гр. Тополовград - гр. Елхово - с. Тенево, където е предвидено време за презареждане и престой. След това колоните продължават по маршрут – с. Тенево - с. Зимница - п. в. „Петолъчката“ - с. Мокрен - гр. Котел - гр. Омуртаг - гр. Разград - полигон „Николово“ - ГКПП „Русе“. \r\nПътна полиция и Военна полиция са взели всички необходими мерки по съпровождането на техниката и обезпечаване на опасните участъци и уязвимите кръстовища. Умоляват се водачите, които ще пътуват по тези направления на посочените дати, по възможност да изберат алтернативни маршрути или часове на придвижване. Да не навлизат в колоната, както и да изпълняват стриктно указанията на униформените и временната организация на движението, ако е въведена такава.", "date": "2019.06.05", "title": "МВР: Възможно е временно затруднение на движението по пътищата в областите Хасково, Ямбол, Сливен, Търговище, Разград и Русе поради преминаването на едрогабаритна техника"}
{"url": "http://www.focus-news.net/news/2019/06/05/2666341/s-praznichni-vecherni-vav-vsichki-eparhii-na-balgarskata-pravoslavna-tsarkva-shte-zapochne-otbelyazvaneto-na-vaznesenie-gospodne-spasovden.html", "text": "С празнични вечерни във всички епархии на Българската православна църква ще започне отбелязването на Възнесение Господне - Спасовден, предаде репортер на  Агенция „Фокус“ . В Лозенския манастир „Възнесение Господне“ празнична Архиерейска вечерня, с благословението на Негово светейшество Българския патриарх и Софийски митрополит Неофит, ще оглави Негово преосвещенство Белоградчишки епископ Поликарп - викарий на Софийския митрополит. Началото ще бъде в 17.00 часа.  \r\nНа самия празник - 6 юни, епископ Поликарп ще оглави Архиерейска света Литургия в софийския храм „Възнесение Господне“ в жк. „Яворов“ до Румънското посолство. Началото ще бъде в 9.00 часа.  \r\nНикола ПЕТКОВ", "date": "2019.06.05", "title": "С празнични вечерни във всички епархии на Българската православна църква ще започне отбелязването на Възнесение Господне - Спасовден"}
{"url": "http://www.focus-news.net/news/2019/06/05/2666343/pleven-meditsinskiyat-universitet-v-grada-shte-bade-domakin-na-natsionalna-konferentsiya-po-hirurgiya-i-sestrinska-sesiya-za-spetsialistite-po-zdravni-grizhi.html", "text": "В дните до 7 юни 2019 г. Медицински университет – Плевен ще бъде домакин на два престижни национални форума, които за първи път ще се проведат съвместно – Национална конференция по хирургия и сестринска сесия за специалистите по здравни грижи. Това съобщиха от пресцентъра на  МУ - Плевен . Хирургичният форум ще се състои в Телекомуникационния ендоскопски център при МУ - Плевен на тема „Остър корем. Експертиза при хирургични случай, достигащи до съдебната практика“. За втори път организатор на научното събитие е колективът на Първа хирургична клиника при УМБАЛ „Д-р Георги Странски“ – Плевен под ръководството на проф. д-р Димитър Стойков.  \r\nВ годината на 45-годишния си юбилей плевенската Алма Матер ще привлече над 200 хирурзи от цялата страна, които ще представят повече от 80 доклада, а с пленарни лекции ще се представят водещи имена като: акад. Дамян Дамянов, чл.-кор. Григор Горчев и проф. Славчо Томов. Доклади на актуални за хирургичната общност теми ще бъдат представени също от директора на ИСУЛ проф. Бойко Коруков, от директора на ВМА ген. В. Мутавчийски и от проф. Никола Владов. Ще вземат участие и авторски колективи от Медицински университет – Варна, начело с ректора проф. Красимир Иванов, изпълнителния директор на УМБАЛ „Света Марина“ – Варна проф. Валентин Игнатов и началника на Втора хирургична клиника проф. Росен Маджов; от директора на УМБАЛ „Александровска“ - София доц. К. Ангелов и началниците на двете хирирургични клиники – проф. Виолета Димитрова и проф. Георги Тодоров, ръководителите на катедрите по хирургия при Медицински университет - Пловдив - проф. Божидар Хаджиев и проф. Ангел Учиков; от ръководителите на хирургичните клиники на УМБАЛСМ „Н. И. Пирогов“ - проф. И. Василевски; на МБАЛ „Токуда“ - проф. К. Драганов и на УМБАЛ „Света Анна“ - София - доц. М. Радионов. Плевенските хирурзи също са представени от два колектива начело с проф. Д. Стойков и доц. С. Илиев. \r\nЗа първи път паралелно с Национална конференция по хирургия във Факултета по фармация при МУ - Плевен ще се проведе сестринска сесия за специалисти по здравни грижи на тема „Съвременни тенденции в хирургичните грижи“. Тя ще привлече повече от 50 професионалисти по здравни грижи - хирургични сестри и акушерки, които ще представят 25 доклада. Те са представители на всички водещи големи лечебни заведения от цялата страна - УМБАЛ „Д-р Георги Странски” – Плевен; МУ - Плевен; УМБАЛ „Света Марина“ – Плевен; УМБАЛ „Александровска”; Аджибадем Сити Клиник; МБАЛ „Токуда” – София; Аджибадем Сити Клиник – Кардиологичен център – София; Пета МБАЛ – София; УМБАЛ „Пълмед\" – Пловдив; УМБАЛ „Еврохоспитал“ - Пловдив и много други.  \r\nЦелта на двата форума е за първи път да се приеме Национален Консенсус за здравни грижи при хирургично болен пациент, както и отпечатване на тематична монография „Остър корем“.", "date": "2019.06.05", "title": "Плевен: Медицинският университет в града ще бъде домакин на Национална конференция по хирургия и сестринска сесия за специалистите по здравни грижи"}
{"url": "http://www.focus-news.net/news/2019/06/05/2666346/pregled-na-osnovnite-temi-v-starozagorskiya-pechat.html", "text": "„Министър Красимир Вълчев в Стара Загора: В страната има 4 000 язовира, единици учат за хидроинженери\" е водещо заглавие на вестник  „Старозагорски новини“ . „В страната имаме около 4 000 язовира, които се нуждаят от специалисти по поддръжката им, а на практика единици искат да учат за хидроинженери. Масово се записват за психология, плащат да се дипломират, а къде отиват после - никой не може да каже. В същото време ние даваме по две, предстои да дадем трета стипендия за желаещите да изучават математика, но желаещи няма\", заяви в Стара Загора министърът на образованието Красимир Вълчев, който взе участие в организиран от Общината дебат по проблемите на образованието и подготовката на кадри. Според него държавата и институциите продължават да бъдат недостатъчно реактивни на промените. И ако в сферата на училищното образование имало известен напредък, не така стояли нещата във висшето. Там продължавал да властва крайно затвореният модел на академичната автономия, който преди 30 години е имал задачата да предпази висшите училища от „лошата държава\", но сега вече се превръща в пречка. „Голямата част от ВУЗ-овете живеят в условията на самодостатъчност и на недостатъчна реактивност на промените във външната среда. Затова сме предложили на обществено обсъждане законопроект за промени и допълнения в Закона за висшето образование. Висшите училища трябва да бъдат по-свързани с местния бизнес, с другите университети, те трябва да влязат в европейските образователни мрежи, за да бъдат разпознаваеми\", подчерта Вълчев. Той поясни, че желанието на Община Стара Загора да привлече инвеститори в областта на високите технологии, които да разкрият производства с висока добавена стойност, може да стане само ако междувременно бъдат подготвени кадри, като се използва съществуващият училищен потенциал и той бъде надграждан. „Не само няма да намаляме приема в природоматематическите гимназии, но и ще го увеличим, като стимулираме въвеждането на обучение по информационни технологии. За това може и трябва да съдейства и Тракийският университет, където е необходимо да се създаде катедра по информационни технологии, след което да се акредитира и съответното професионално направление. Необходима е промяна в класификатора на професионалните направления, които в голяма степен не са свързани и често работят сами за себе си\", допълни просветният министър и за пореден път напомни, че не може само неговото ведомство да бъде инициатор за промените. Водещи трябвало да бъдат университетите и частния бизнес.  \r\n„Чирпанлия пое командването на 61-ва Стрямска бригада\", съобщава всекидневникът. Роденият в Чирпан през 1975 година и произведен в чин бригаден генерал с президентски указ преди броени дни Деян Дешков е новият командир на 61-ва Стрямска механизирана бригада - най-голямото подразделение на Българската армия. Той зае мястото на бригаден генерал Пламен Йорданов, който замина за Букурещ, където пое командването на Натовската многонационална бригада „Югоизток\". Бригаден генерал Дешков започва воинската си кариера през 1998 година като командир на механизиран взвод веднага след дипломирането си във ВВОУ „Васил Левски\" - Велико Търново, като средното си образование е получил в СОУ „Яне Сандански\" - Гоце Делчев. Преминал е през всички стъпала на офицерската кариера, през 2005 година е бил командир на рота в Ирак, през 2009 г. и 2011 г. е ръководил охранителна рота на летището в Кандахар (Афганистан). Преминал е обучение в армейски командно-щабен колеж на САК (2005 - 2006 г.) и в колежа на Сухопътните войски на САЩ в Карлайл (2015 г.). До назначаването му в Карлово е бил зам.-началник щаб на Сухопътни войски. Семеен, с едно дете. При първата си среща с кмета на Казанлък Галина Стоянова, където е дислоцирана по-голямата част от бригадата, заяви, че новата длъжност за него е преди всичко отговорност и сподели някои идеи за разширяване на партньорството с местната власт, чиято реализация скоро предстои. Близо 500 противоградови ракети са изстреляни от полигона в Петрово през последните дни  \r\nУраганен вятър бил причината една от тях да пробие покрива на къща в старозагорското село Остра могила, посочва още изданието. За периода от 31 май до 3 юни Регионалната дирекция „Борба с градушките\", Стара Загора е използвала около 500 противоградови ракети, за да предпази посевите от тежко градобитие. Това съобщи за медията директорът на полигона в с. Петрово Диана Иванова. Мощните бури, преминали в последните 4 дни през територията, защитавана от Регионалната дирекция, причиниха щети както в Стара Загора, така и в региона. При първата стихия, връхлетяла областния център в петък вечерта, бяха изкоренени голям брой дървета, които възпрепятстваха движението в града, а обилните количества дъжд създадоха допълнителни затруднения. В неделя, с прииждането на нови силни бури в отделни части на областта, се изсипаха близо 200 литра дъжд на кв. м. Това доведе до преливане на реки и наводнения на дворове и къщи. „Денонощно служители на дирекцията се бореха с преминаващите стихии. Това бяха изключително екстремни условия, но смятам, че дадохме всичко от себе си\", заяви Диана Иванова. Въпреки усилията на специалистите, отговарящи за противоградовата защита, не липсваха и щети по селскостопанската продукция. На 31 май невиждано количество град се изсипа върху старозагорското село Змейово и неговото землище. На места ледената покривка е достигнала до 30 сантиметра. По данни на кмета на населеното място Стоян Трифонов над 80% - 90% от продукцията е напълно унищожена. Тепърва оценители предстои да извършат проверка на засегнатите площи, но вече е ясно, че обезщетения ще бъдат изплатени единствено на регистрираните земеделски производители и то, ако щетите са на 100%. „За съжаление, щети има в това старозагорско село. Предстои точният им размер да бъде установен. В никакъв случай не сме закъснели със стрелбата\", заяви Диана Иванова. Директорът на полигона в село Петрово разкри, че землището на Змейово почти не се защитава. Причината, по думите ѝ, е, че то се намира в края на обхвата на противоградовите ракети, изстрелвани от дирекцията. „Селото е гранично между нашата регионална дирекция и новооткритата в село Тъжа\", подчерта Диана Иванова. Междувременно стана ясно, че инцидент е съпътствал опитите за смекчаване на градоносните бури над региона. Част от противоградова ракета е паднала и е пробила покрива на къща в старозагорското село Остра могила. Инцидентът се е случил в ранните часове на 2 юни и по чудо се е разминал без пострадали. Парчето от ракетата е паднало на сантиметри от леглото на 91-годишната Стефка Бонева. Според посетилите мястото на произшествието експерти дългото около 30 см парче с химикал вътре е част от противоградовата ракета „Лоза 3\", които се ползват от Националната служба за борба с градушките. Самата ракета е била изстреляна от една от площадките, която се намира под командването на полигона в Петрово. Според директора на полигона причината за инцидента се дължи на изключително силните ветрове във височина, които са променили траекторията на ракетата. „Много неприятен случай. Ние имаме забрана да стреляме към населени места и изрично спазваме това разпореждане, за да избегнем ситуации, при които биха могли да бъдат застрашени животът и здравето на хората. Моето лично обяснение е, че ураганният вятър е променил траекторията на ракетата\", заяви Диана Иванова. Активната работа в РД „Борба с градушките\", Стара Загора продължава и в следващите дни. Причината за това е циклон, който циркулира над Балканския полуостров. Очаква се той да донесе нови бури и градушки.", "date": "2019.06.05", "title": "Преглед на основните теми в старозагорския печат"}
{"url": "http://www.focus-news.net/news/2019/06/05/2666342/bchk-organizira-preskonferentsiya-za-gotovnostta-na-vodnite-spasiteli-za-letniya-sezon.html", "text": "БЧК организира пресконференция за готовността на водните спасители за летния сезон. Това съобщиха от пресцентъра на  БЧК . Събитието е във връзка с традиционната Седмица на водното спасяване, организирана от Българския червен кръст, която тази година се провежда от 3 до 9 юни в цялата страна. Водноспасителната служба (ВСС) на Българския червен кръст е инициатор на пресконференцията за готовността на водните спасители за летния сезон. Тя ще се проведе от 13.00 часа на басейн \"Спартак\". Там ще се състои и спасителна демонстрация. \r\nПредседателят на БЧК акад. Христо Григоров, председателят на Националната комисия по водно спасяване доц. Стоян Андонов и директорът на Водноспасителната служба на БЧК Антон Налбантов ще дадат информация за: \r\n- Обучените водни спасители през 2018 г. и готовността на БЧК за осигуряване на спасители през предстоящия активен летен сезон; \r\n- Статистика за водния травматизъм през 2018 г.; \r\n- Програмите за превенция на водния травматизъм и работата с деца.", "date": "2019.06.05", "title": "БЧК организира пресконференция за готовността на водните спасители за летния сезон"}
{"url": "http://www.focus-news.net/news/2019/06/05/2666344/dobrich-dvizhenieto-na-avtomobili-po-chast-ot-pat-ii-27-vladimirovo-dobrich-e-regulirano-s-patni-znatsi-poradi-remont-na-asfaltova-nastilka.html", "text": "Движението на автомобили по част от път II-27 Владимирово – Добрич е регулирано с пътни знаци и се осъществява с повишено внимание поради ремонт на асфалтова настилка, предаде кореспондентът на  Радио „Фокус” – Варна . Ремонтът на част от пътната отсечка ще продължи до 14 юни. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево, духа умерен вятър, температурата на въздуха е около 18 градуса.  \r\nЖулиета НИКОЛОВА", "date": "2019.06.05", "title": "Добрич: Движението на автомобили по част от път II-27 Владимирово – Добрич е регулирано с пътни знаци поради ремонт на асфалтова настилка"}
{"url": "http://www.focus-news.net/news/2019/06/05/2666345/blagoevgrad-normalno-se-osashtestvyava-dvizhenieto-po-glaven-pat-e-79-i-vtoroklasen-pat-19-simitli-gotse-delchev.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата от републиканската пътна мрежа. Няма въведени ограничения за движение и ремонтни дейности по пътищата в областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.05", "title": "Благоевград: Нормално се осъществява движението по главен път Е-79 и второкласен път 19 Симитли - Гоце Делчев"}
{"url": "http://www.focus-news.net/news/2019/06/05/2666350/vratsa-mitropolit-grigoriy-shte-oglavi-arhiereyska-sveta-liturgiya-za-hramoviya-praznik-na-hram-vaznesenie-gospodne-na-6-yuni.html", "text": "Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Възнесение Господне“ на 6 юни, предаде репортер на  Агенция „Фокус“ . Началото ще бъде в 9.00 часа.   \r\nНикола ПЕТКОВ", "date": "2019.06.05", "title": "Враца: Митрополит Григорий ще оглави Архиерейска света Литургия за храмовия празник на храм „Възнесение Господне“ на 6 юни"}
{"url": "http://www.focus-news.net/news/2019/06/05/2666348/burgas-zapochva-parviyat-etap-ot-remonta-na-bul-dimitar-dimov.html", "text": "Започва изпълнението на първи етап от предвидения ремонт на бул. „Димитър Димов“, съобщиха от пресцентъра на  Община Бургас . Това налага въвеждането на временна организация на движението в дните от днес до 15 юни. През това време ще се работи в участъка от кръговото кръстовище с ул. „Транспортна“ до кръстовището с ул. „Димитър Аврамов“ (до хотел „Фаворит“), като се затварят платната за движение от страната на жк. „Изгрев“ и движението на автомобили ще се осъществява двупосочно в платната за движение откъм морето. \r\nПредвидено е фрезоване на стария асфалт, полагане на нов и рехабилитация на амортизираните водоотвеждащи съоръжения. Ремонтът ще надгради реализираното през 2018 г. ново по-добро осветление на булеварда, като за целта бяха издигнати нови стълбове и прокарана нова подземна кабелна мрежа. \r\nОбщина Бургас се извинява за причиненото временно неудобство и призовава шофьорите да спазват въведената временна организация на движение.", "date": "2019.06.05", "title": "Бургас: Започва първият етап от ремонта на бул. „Димитър Димов“"}
{"url": "http://www.focus-news.net/news/2019/06/05/2666349/sliven-dve-razyasnitelni-kampanii-shte-se-sastoyat-v-grada-po-povod-svetovniya-den-na-okolnata-sreda.html", "text": "По повод Световния ден на околната среда - 5 юни, общинският отдел „Екология“ стартира две разяснителни кампании. Това съобщиха от пресцентъра на  Община Сливен . Едната е под надслов „Намали употребата на еднократни съдове“. Тя е свързана с актуалните промени и приемането на нова директива на Европейския съюз за намаляване или спиране употребата на еднократни съдове. Целите, заложени в нея, са: опазване на околната среда, опазване здравето на човека, опазване и възстановяване на животински, растителни видове и техните популации, намаляване на отпадъците в реките, моретата и Световния океан. \r\nПрез следващите няколко месеца експерти от отдел „Екология“ ще проведат срещи с представители на детски учебни заведения, детска кухня, доставчици/кетъринг на храна и напитки, управители на заведения за хранене, като подробно ще се разяснят алтернативите и възможностите за намаляване използването на еднократни пластмасови изделия за хранене и торбички за пазаруване с цел да се намали генерирането на отпадъци. \r\nВсяка година Община Сливен транспортира до регионалната система за управление на отпадъците, стотици  тонове отпадъци от еднократни съдове. Изгарянето и депонирането на отпадъци уврежда човешкото здраве, замърсява въздуха и околната среда. Необходимо е всеки гражданин на град Сливен да разгледа алтернативите и да намали изхвърлянето на отпадъци. На този ден през 2018 г. Европейският съюз стартира кампания „Бъди готов за промяна“, която също цели намаляване използването на еднократни изделия от пластмаса и използването на алтернативни такива. \r\nДругата разяснителна кампания е под надслов „Чудото чист-въздух“. Последните екологични и здравни доклади показват драстично увеличение на емисиите на замърсяващи вещества и тяхната вреда върху здравето на човека и околната среда. Именно за това тази година темата на Световния ден на околната среда е „Замърсяване на въздуха“, като Китай ще бъде домакин на събитията. Отдел „Екология“ предлага няколко инициативи и кани всички, имащи отношение към опазване на околната среда, да се включат в тях днес – на работа пеш, с колело, с обществен транспорт, използване на служебни моторни превозни средства само при спешни случаи, по-малко копиране (принтиране на документи), да се разпечатва само при премислена необходимост/, за предприятията, емитиращи замърсяващи вещества, намалени мощности за един ден, да не се използват еднократни пластмасови торбички и съдове за хранене", "date": "2019.06.05", "title": "Сливен: Две разяснителни кампании ще се състоят в града по повод Световния ден на околната среда"}
{"url": "http://www.focus-news.net/news/2019/06/05/2666353/denyat-5-yuni-v-svetovnata-istoriya.html", "text": "През 1945 година в Берлин е подписана декларация за поражението на Германия и за съвместното управление на нейната територия от правителствата на четирите държави (САЩ, Франция, Великобритания и СССР), като я разделят на четири окупационни зони. Две години по-късно на същата дата държавният секретар на САЩ Джордж Маршал, в речта си в Харвардския университет, излага програмата за следвоенно възстановяване на Европа, станала известна под името “план Маршал”.  \r\nЗапочва Шестдневната война. На 5 юни 1967 година с нападението на Израел над Египет, Сирия, Йордания, Ирак и Ливан започват военни действия в Близкия изток.  \r\nМихаил Горбачов получава Нобелова награда за мир за заслугите му в подобряването на отношенията между Изтока и Запада (1991).   испанският поет Федерико Гарсия Лорка.  композиторът Карл Мария Фон Вебер.   \r\n5 юни е Международен ден за опазване на околната среда. Отбелязва се за пръв път на тази дата през 1973 година. 2016 г. \r\nШвейцарските гласоподаватели отхвърлиха предложението за въвеждане на гарантиран основен доход за всички в страната. 2015 г. \r\nАгенцията за борба с корупцията в Румъния започва наказателно производство срещу министър-председателя Виктор Понта. 2014 г. \r\nВ Италия са арестувани 41 членове на Коза ностра. 2013 г. \r\nНаваз Шариф за четвърти път става министър-председател на Пакистан. 2012 г. \r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата. 2012 г. \r\nЛибийското правителство отново установява контрол над международното летище в Триполи, след като членове на въоръжена групировка блокират пистата с искане техен лидер да бъде освободен. Част от нападателите са задържани. 2011 г. \r\nНа парламентарните избори в Португалия, управляващата Социалистическа партия претърпява поражение, получавайки 24,4—30 % от гласовете, като опозиционната Социал-демократическа партия начело с Педро Пасушем Коелю получава 37—42,5 % от гласовете. 2011 г. \r\nИзраелски военни откриват огън по протестиращи сирийци, опитващи се да преминат границата на Голанските възвишения. Убити са 23-ма човека, а ранените са над 325. 2011 г. \r\nВ Македония се провеждат парламентарни избори, а в Перу - втори тур на президентските избори. 2006 г. \r\nЛибийска правителствена делегация пристига в столицата на САЩ Вашингтон на първата си официална визита, след възстановяването на дипломатическите отношения между Триполи и Вашингтон.  \r\nПрез 2004 г. правителството във Вашингтон започва да възстановява дипломатическите си отношения със северноафриканската страна след 25-годишно прекъсване. 2003 г. \r\nСерия от атентати в Чечня — 16 души загиват при взрив в град Моздок. 1991 г. \r\nПрезидентът на СССР Михаил Горбачов получава Нобелова награда за мир за заслугите му в подобряването на отношенията между Изтока и Запада. \r\nМихаил Сергеевич Горбачов е руски партиен и държавен деец. Той е роден на 13 март 1931 г. в с. Приволное, Красногвардейски район на Ставрополския край. През 1955 г. завършва Юридическия факултет на Московския държавен университет, по-късно и Ставрополския селскостопански институт (1967 г.). \r\nПрез 1946-1950 г. работи като механизатор в МТС в родния си край. От 1952 г. е член на КПСС. От април 1970 г. е първи секретар на Ставрополския краеви комитет на КПСС. Член на ЦК на КПСС от 1971 г., на Политбюро на ЦК на КПСС - от 1980 г. В периода 1978-1985 г. е секретар, след което и генерален –секретар на ЦК на КПСС. В периода 1990-1991 г. е президент на СССР. Слиза доброволно от политическата сцена след потушаването на комунистическия \"пуч\" в СССР през лятото на 1991 г. Основател и ръководител на фондация \"Горбачов\" за изследване и развитие на демократичните процеси. През 1990 г. получава нобелова награда за мир. През 2002 г. посещава България. \"Доктор хонорис кауза\" на над 100 университета в света, както и на СУ” Св. Климент Охридкси” от 2002 г. 1981 г. \r\nВ доклад на Здравния център на Сан Франциско за високата смъртност сред хомосексуалистите при пневмония за първи път се споменава за установеното при заболелите понижение на клетъчния имунитет, добило по-късно популярност под името СПИН. \r\nСиндромът на придобита имунна недостатъчност е вирусно заболяване, предавано по полов или кръвен път, при което имунната система загубва функционалната си способност и организмът остава без защита от каквато и да е инфекция. 1975 г. \r\nСуецкият канал отваря за първи път след Шестдневната война 1973 г.   \r\nЗа първи път се чества 5 юни като Международен ден за опазване на околната среда. Той е обявен за Международен по решение на конференцията на ООН по проблемите на околната среда, проведена в Стокхолм през 1972 г. На този форум е приета Декларация за околната среда - първият международен договор за принципите за екологична защита на Земята. Провежда се под егидата на Програмата на ООН за околната среда (ЮНЕП). Ежегодно на този ден се присъжда основната награда на ООН в областта на околната среда и развитието - \"Глобал - 500\" на държавни, политически и обществени дейци, допринесли с дейността си за опазването на околната среда. 1967 г. \r\nС нападението на Израел над Египет, Сирия, Йордания, Ирак и Ливан започва Шестдневната война в Близкия изток. Израелците завземат Източен Ерусалим и градът е обединен. \r\nШестдневната война се провежда от 5 юни до 10 юни 1967 г. Тя е превантивна военна кампания, инициирана от генерал Деян в качеството му на израелски министър на отбраната срещу Египет, Сирия и Йордания. Войната е причинена от постепенната ерозия, под египетския натиск, на мироопазващия корпус на ООН, дислоциран след Синайската кампания от 1956 г., от концентрацията на арабски армии по израелските граници (май 1967 г.) и от новата египетска военноморска блокада, която затваря залива Акаба за израелско корабоплаване. Във военно отношение войната е забележителен успех за Израел. Атаките срещу летищата в Египет, Сирия, Ирак и Йордания на практика унищожават арабските военновъздушни сили на 5 юни, като авиацията достига чак до Луксор и Ран Банас. Египетските танкови сили са разгромени в Синай, а на 7 юни е достигнат и Суетския канал, като целия западен бряг на р. Йордан е окупиран същия ден. Накрая израелците овладяват Голанските възвишения, завземат гр. Кунейтра и проникват на повече от 40 км. навътре в Сирия. В политическо отношение поражението на Египет временно отслабва позициите на Насър. Израелската победа отваря отново залива Акаба и премахва непосредствената опасност от съгласуваната арабска кампания по всички фронтове. След войната нови 600 000 араби се озовават под израелска власт в окупирания Западен бряг на река Йордан. Арабско-израелският въоръжен конфликт е подновен с Октомврийската война от 1973 г. 1955 г. \r\nВлиза в сила Варшавският договор. Той е подписан на 14 май 1955 г. на Варшавското съвещание. Варшавският договор представлява договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е военнополитически отбранителен съюз на европейските социалистически страни. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. \r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г.  \r\nСлед 1962 г. Албания не участва в работата на органите на договора, шест години по-късно обявява и неговата денонсация.  \r\nНезависимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветския съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. 1947 г. \r\nДържавният секретар на САЩ Джордж Маршал, в речта си в Харвардския университет, излага програмата за следвоенно възстановяване на Европа, станала известна под името “план Маршал”. \r\nПланът Маршал e свързан с оказване на помощ от страна на САЩ за 16 западноевропейски страни, която възлиза на 16,4 млрд. Долара, под формата на икономическа и военна помощ и на заеми, предоставени за периода 1948-1952 г. \r\nДжордж Кетлет Маршал е американски държавник и политик, армейски генерал (1944 г.). Той е роден на 31 декември 1880 г. в Юнионтаун, Пенсилвания. Завършва военния колеж във Вирджиния. Участва в I световна война. От 1939 г. е началник на генералния щаб на САЩ и един от авторите на стратегическите планове на САЩ и Великобритания през II световна война. В периода 1945 –1949 г. е държавен секретар. През 1950-1951 г. е министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец - нобелист. Умира на 16 октомври 1959 г. във Вашингтон. 1945 г. \r\nВърховните главнокомандващи на страните – победителки във Втората световна война (САЩ, Великобритания, Франция и СССР) – Айзенхауер, Монтгомъри, Де Тасини и Жуков, подписват в Берлин декларация за поражението на Германия и за съвместното управление на нейната територия от правителствата на четирите държави, като я разделят на четири окупационни зони. 1944 г. \r\nПо време на Втора световна война над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г. 1864 г. \r\nАмериканска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1 000 души са пленени. 1849 г. \r\nДания става конституционна монархия с подписването на нова конституция. 1455 г. \r\nПоетът Франсоа Вийон ранява смъртоносно свещеник, за което е прогонен. \r\nФрансоа Вийон е френски поет. Води скитнически живот. Автор е на поемата \"Малкото завещание\" (1456 г.) и на морално-лиричната изповед \"Голямото завещание\" (1461 г.). В своята поезия Вийон отразява възгледите на късното Средновековие. 1305 г. \r\nБертран де Го е избран за папа под името Климент V. На тази дата са родени: 1941 г. \r\nРодена е Барбара Брилска – полска актриса. През 1967 г. завършва Висшата театрална школа в Лодз. Дебютира в киното през 1966 г. - \"След това ще настъпи тишина\". Сред най-добрите й роли са участията й във филмите \"Фараон\" (1966 г.), \"Пан Володийовски\" (1969 г.), \"Полски албум\" (1970 г.), \"Анатомия на любовта\" (1967 г.), \"Романсът на Тереза Хенерт\" (1978 г.), \"Симфония на мълчанието\" (2001 г.). Участва и в чужди продукции - на бившите СССР и ГДР, на Чехия, България и Франция: \"Освобождение\" (1970 г.), \"Градове и години\" (1974 г.), \"Ирония на съдбата, или Честита баня\" (тв, 1975 г.); \"По следата на Сокола\" (1967 г.), \"Бели вълци\" (1969 г.), \"Пигмалион ХII\" (1970 г.), \"Бракоразводен процес\" (1972 г.), \"Архив на смъртта\" (тв, 1982 г.); \"Концерт за оставащите\" (1977 г.), \"Тихият американец в Прага\" (1978 г.); \"Умирай само в краен случай\" (тв, 1979 г.); \"Голямата любов на Балзак\" (тв, 1974 г.). 1916 г. \r\nРоден е на 24 май 1850 г. в Листоуъл, Ирландия. През 1868 г. завършва Военната академия. От 1874 г. е в британските колониални войски. В периода 1886-1888 г. ген.-губернатор на Източен Судан. През 1895-1898 г. командва британските войски в Египет, ръководи потушаването на въстанието на махдистите. През 1899-1900 г. е началник-щаб, през 1900-1902 г. е командващ британските войски по време на Англо-бурската война (1899-1902 г.). През 1902-1909 г. служи в Индия. През 1911-1914 г. британски агент и генерален консул в Египет и фактически управител на страната. През 1914 г. е военен министър на Великобритания. Загива на крайцера “Хемпшир”, който попада на мина. 1898 г. \r\nРоден е Федерико Гарсия Лорка. Той е испански поет. Завършва право в Гранада и се преселва в Мадрид, където се отдава на литературна, театрална и музикална дейност. През 1922 г. създава пътуващия театър \"Ла Барака\". Застава на страната на прогресивните испански среди, член на Испанското дружество на приятелите на СССР. Автор е на няколко стихосбирки, от които \"Циганско романсеро\" обхваща творчеството му от 1924 г. до 1928 г. Федерико Гарсия Лорка е автор на пиесите \"Мариана Пенида\", \"Чудесната обущарка\", \"Балаганът на дон Кристобал\", \"Любовта на дон Перлимплин с Белиза в градината\", \"Кървава сватба\", \"Нерма\", \"Дона Росита - девицата, или Езикът на цветовете\", \"Домът на Бернардо Алба\". 1853 г. \r\nРоден е Владимир Владимирович Луцки – руски офицер, политически емигрант в България. Завършва морския кадетски корпус в Санкт Петербург. Владимир Луцки напуска Русия след убийството на император Александър II (1 март 1881 г.). Заминава за Франция, а през 1882 г. пристига в България. Постъпва на работа като окръжен инженер в Стара Загора, а после в Пазарджик. През 1885 г. постъпва с група народоволци в Дунавската флотилия. По време на Сръбско-българската война – 1885 г. командва парахода \"Голубчик\". В армията служи до детронацията на княз Александър I Батенберг през 1886 г. През 1890 г. в Цариград е арестуван от руската полиция. Върнат е в Русия, където е осъден на заточение. На тази дата умират: 1947 г. \r\nУмира Карл Иванович Богданович – полски геолог и пътешественик. Той е роден на 29 ноември 1864 г. в Люцин, Витебска губерния. В периода 1902-1919 г. е професор в Петербургския геологичен институт. Изследва Персия, Туркестан, Тибет, Сибир, Манджурия и Камчатка. Живее в Полша (1919 г.), където е професор в Краковския геологичен институт. 1916 г. \r\nУмира Хораций Хервърд Кичънър – британски фелдмаршал (1909 г.), граф Хартумски (1914 г.).  1826 г. \r\nУмира Карл Мария фон Вебер – един от най-видните представители на немската музика от първата четвърт на XIX в.  \r\nРоден е през 1786 г. в Ойтин, Германия. Не успява да получи системно музикално образование и сменя много учители, между които М. Хайдн (брат на Йозеф Хайдн) и абат Фоглер. На 14 години е вече автор на няколко инструментални пиеси. На 18 години е диригент в оперния театър във Вроцлав (Бреслау) и автор на сериозни произведения (операта \"Петер Шмол и неговите съседи\", 1801 г.). През 1810 г. създава операта \"Силвана\", а през 1811 г. - \"Абу Хасан\", която е в духа на немския зигшпил. Виртуозен пианист, изнася много концерти, които му носят славата на голям изпълнител. През 1813 г. е диригент на операта в Прага, а след 3 години е в Дрезден, където създава най-значимите си творби: инструменталните произведения \"Покана за танц\" за пиано, Концертна пиеса за пиано и оркестър, Концерт за кларинет и оркестър и др.; оперите \"Вълшебният стрелец\" (1820 г.), \"Еврианта\" (1823 г.), операта с приказен сюжет \"Оберон\" (1826 г.), музиката към драмата на Волф \"Прециоза\" (1820 г.). Автор е на концертни пиеси за духови инструменти, камерна музика, кантати, хорове и др. През 1826 г. заминава за Лондон, където поставя последната си опера \"Оберон\". Тялото му е пренесено в Германия през 1844 г. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.05", "title": "Денят 5 юни в световната история"}
{"url": "http://www.focus-news.net/news/2019/06/05/2666355/nova-makedoniya-makedoniya-nie-i-sasedite-pri-chestvaneto-na-nasheto-istorichesko-minalo.html", "text": "Сега към нашите молитви се присламчват и делегации на нашите съседи, включително при честванията на македонските учители, възрожденци, лидери на въстания, комити и т.н. Така е за молебена в църквата „Св. Климент \"в Рим на гроба на Св. Кирил, както и за честването на Илинденското въстание на 2 август (има се предвид Илинденско-Преображенското въстание) и т.н. И докато другите съседи проповядват, че всичко древно е гръцко, след Преспанското споразумение ние нямаме право на тези паметници, имена и т.н. Защото ние от Северна Македония сме „дошли\". И затова „нямаме право\" на такава история. Това е заради народната поговорка „Сила Богу не се моли\". Това са събитията, които се случват с нас: Охридското споразумение, Преспанският договор, Законът за езиците, акцентът върху неговото доминиращо положение (15-20%)… и всичко това, защото „силата Богу не се моли“. Не става въпрос за права на малцинствата, а за доминантност без доминация. И така, тази история продължава за македонския народ, който вече е наполовина разселен, защото е спокоен, покорен, с готовност приема всичко. Това, разбира се, сигурно е направила неговата история, защото „силата Богу не се моли“, коментира д-р инж. Стефан Поцев в статия за скопския вестник  „Нова Македония“  . \r\nИма и друг факт, а именно погърчените, побългарените, посърбените македонци. Те са основните създатели на тази съседска политика на присламчване към другите. Някои от тях, изменили на македонската нация, сега подкрепят позициите на  съседните ни братски държави (България, Гърция, Сърбия и др.). Искат упорито да оправдават грешката си, като идентифицират или премахват македонската история. Това явление се дължи на „македончето\", което само създава проблеми със съседите си.  Имаме такива и в България, и в Гърция и навсякъде, те са разпознаваеми Те искат да покажат, че автохтонните македонци не съществуват. \r\nНе издържа теорията, че славяните са дошли и са „претопили\", македонците. Македония беше под турска власт 500 години, но моите прадеди останаха македонци… Това са безсмислици в историята, заради които македонците са объркани, изгубени и поради това правят огромни грешки, които водят до отчуждаване от собствената им родина. Това не се дължи на мултиетничността, много от днешните съществуващи държави в Европа имат по-голямо мултиетническо представителство (и до 30-40 процента), така че за правата на етническите общности не се говори толкова много. С нас в Македония правата са по-големи за етническите общности, отколкото за самите македонци. Македонският народ е в „анемия\", което е резултат от дълга история. \r\nВсички тези разстройства са неприемливи от природата. Технически казано, това е синусоидно разстройство. Очаквам, че синусоидът ще бъде нормализиран, с амплитуди и честоти към естествените закони, и тази природа (природата на народа) ще се успокои, за да се върне към нормалното. Хармонията в живота се поддържа от безредието.  Тереза Герова", "date": "2019.06.05", "title": "„Нова Македония“ (Македония): Ние и съседите при честването на нашето историческо минало"}
{"url": "http://www.focus-news.net/news/2019/06/05/2666332/ochakva-se-pravitelstvoto-da-otpusne-6-mln-lv-za-borba-s-gradushkite.html", "text": "Очаква се правителството да отпусне 6 млн. лв. допълнително финансиране за Изпълнителна агенция за борба с градушките. До момента градушките са унищожили напълно около 90 хил. дка земеделска земя, като едва 600 от тях са в защитавани от агенцията територии. \r\nДневният ред на седмичното заседание на Министерския съвет предвижда и гласуване на проект за определяне на нов размер на социалната пенсия за старост. Предвижда се от 1 юли пенсията да се повиши с 5.7 процента и да стане 132 лв. месечно. Промяната се прави, тъй като със същия процент от 1 юли ще се актуализират размерите на всички пенсии, отпуснати до 31 декември 2018 г. \r\nПравителството ще приеме и годишен отчет за дейността на ДФ „Земеделие“ и на Разплащателната агенция за 2018 г. Ще бъдат одобрени и допълнителни средства за стипендии по програмата за закрила на деца с изявени дарби от държавни, общински и частни училища за 2019 г.", "date": "2019.06.05", "title": "Очаква се правителството да отпусне 6 млн. лв. за борба с градушките"}
{"url": "http://www.focus-news.net/news/2019/06/05/2666354/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф. Фритьоф Нансен“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Проф. Фритьоф Нансен“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиев“ ъгъла с ул. „Гечкенли“. \r\nВъв връзка с монтаж на спирателни кранове на ул. „Георги Сава Раковски“ в кв. „Славовци“ гр. Нови Искър се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Липите“, ул. „Породин“, ул. „Искърско дефиле“; ул. „Победа“ от ул. „Липите“ до оранжериите. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Сава Раковски“ ъгъла с ул. „Додо Наков“. \r\nВъв връзка с изпълнение на инвестиционен проект за подмяна на уличен водопровод на ул. „Завой“ в кв. „Бенковски“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Завой“ от ул. „Календерска“ до ул. „Оралица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Завой“ ъгъла с ул. „Календерска“. След възстановяване на водоснабдяването е възможно временно повишаване мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградни водопроводни отклонения на ул. „Стефан Стамболов“ и ул. „Света Ана“ в с. Яна се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Миньорска“, ул. „Стефан Стамболов“, ул. „Юрий Гагарин“, ул. „Васил Левски“; ул. „Света Ана“ от №40 до №65.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Ана“ ъгъла с ул. „Хубава Яна“. \r\nВъв връзка с монтаж на спирателен кран на ул. „Цар Борис III“ в с. Казичене се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Мито Войнишки“, ул. „Индустриална“, ул. „Цар Борис III“, ул. „Стария Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ ъгъла с ул. „Стария Искър“. \r\nВъв връзка с изключване на уличен водопровод на ул. „Враня“ в жк. „Банишора“ се налага спиране на водоподаването от 09.30 до 16.00 часа на клиентите на „Софийска вода”, живеещи в района на: ул. „Враня“,  по ул. „Козлодуй“ от ул. „Опълченска“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ пред №5. \r\nВъв връзка с подмяна на сградно водопроводно отклонение на ул. „Искър“ в с. Кривина се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул. „Искър“ от ул. „Витоша“ до ул. „Балабана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“10. \r\nВъв връзка с подмяна на сградно водопроводно отклонение на ул. „Приплат“ в с. Владая се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Приплат“ от ул. „Войнишко въстание“ до ул. „Приплат“ №17. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Приплат“ ъгъла с ул. „Войнишко въстание“. \r\nВъв връзка с подмяна на сградно водопроводно отклонение на ул. 776 във вилна зона „Килиите“ се налага спиране на водоподаването от 09.30 до 19.00 часа на клиентите на „Софийска вода”, живеещи в района на: ул. 776. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ ъгъла с ул. „Синята скала“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/05/2666357/haskovo-v-obshtinata-shte-se-provede-preskonferentsiya-po-povod-14-tiya-mezhdunaroden-festival-valsheben-svyat.html", "text": "В Общината ще се проведе пресконференция по повод 14-тия Международен фестивал „Вълшебен свят“. Това съобщиха от пресцентъра на  Община  Хасково . Събитието ще се състои от 11.00 часа в залата на втория етаж. Фестивалът ще се проведе на 7, 8 и 9 юни в Хасково.", "date": "2019.06.05", "title": "Хасково: В Общината ще се проведе пресконференция по повод 14-тия Международен фестивал „Вълшебен свят“"}
{"url": "http://www.focus-news.net/news/2019/06/05/2666356/pazardzhik-na-vaznesenie-gospodne-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "На Възнесение Господне - 6 юни, Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“, предаде репортер на  Агенция „Фокус“ . Литургията е с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nНикола ПЕТКОВ", "date": "2019.06.05", "title": "Пазарджик: На Възнесение Господне Негово преосвещенство Константийският епископ Яков ще оглави Архиерейска света Литургия в катедралния храм „Св. Богородица“"}
{"url": "http://www.focus-news.net/news/2019/06/05/2666351/filcho-filev-kmet-na-obshtina-provadiya-obstanovkata-v-rayona-na-selo-tutrakantsi-se-normalizira-chastichnoto-bedstveno-polozhenie-shte-bade-otmeneno.html", "text": "Обстановката в района на село Тутраканци се нормализира, частичното бедствено положение, което бе обявено на територията на община Провадия заради преливането на язовир Тутраканци, ще бъде отменено. Това каза в предаването „Добро утро, България“ на  Радио „Фокус“  кметът на Община Провадия Филчо Филев. „Обстановката в района се нормализира, водата спадна. В момента язовирът не е опасен. Частичното бедствено положение, което беше въведено снощи заради преливане на язовира, ще бъде отменено и хората ще се завърнат по домовете си и към нормалния ритъм на ежедневие“, обясни кметът. Филчо Филев допълни, че в края на вчерашния ден заради преливане на язовира и опасност от поддаване на язовирната стена са евакуирани жителите на 12 къщи в района. Специалисти ще направят оглед на състоянието на язовира и язовирната стена, за да се прецени как да се действа по-нататък, допълни кметът Филчо Филев. Очаква се бедственото положение да бъде отменено след 9.00 часа. \r\n„Фокус“ припомня: След сигнал за преливане на язовир „Тутраканци“ на територията на община Провадия бе създадена организация, от общинския щаб е обявено частично бедствено положение. Два екипа на пожарната и хидромодул бяха изпратени на място, над стената се поставяха чували с пясък, предприе се и разширяване на преливника с помощта на багер. Заради непосредствена опасност бяха временно евакуирани част от жителите на селото. Към момента се отчита спад в нивото на язовира, няма и преливане през стената. Междувременно е предупреден и кметът на съседно село Бозвелийско за готовност за евакуация при необходимост, както и областният управител за създадената организация и състоянието към момента. \r\nВиктория МЕСРОБОВИЧ - КУВЕНДЖИЕВА", "date": "2019.06.05", "title": "Филчо Филев, кмет на Община Провадия: Обстановката в района на село Тутраканци се нормализира, частичното бедствено положение ще бъде отменено"}
{"url": "http://www.focus-news.net/news/2019/06/05/2666352/rumen-hristov-sds-desnitsata-tryabva-da-pobezhdava-v-balgariya.html", "text": "Десницата трябва да побеждава в България. Това каза председателят на СДС Румен Христов в „Тази сутрин“ по  бТВ .„Десните са победители, защото изпращат 7 евродепутати в групата на ЕНП. 6 от ГЕРБ и един от „Демократична България“, като в ГЕРБ има представител на СДС“, каза още Христов. По думите му СДС от 10 години не са имали представител в Европейския парламент. Христов коментира, че има много реформи, които трябва да бъдат направени. По думите му те могат да бъдат свършени от десните сили. Председателят на СДС изтъкна, че основен опонент на партията му е БСП. „Аз не крия, че по отношение на определени вътрешнополитически теми съм в опозиция на ГЕРБ. Искаме по-бърза реформа, по-бърз растеж. Що се отнася до външната политика там различия с ГЕРБ нямаме“, допълни още Христов. Той прогнозира, че на много места с ГЕРБ ще постигнат взаимодействие да се явят отново заедно. \"Благодаря на тези, които ни подкрепиха. Изборите за ЕП са едни много тежки избори. Не само за СДС, а за всички формации. Виждаме едно нежалание на хората да се разходят до урните, а те са много важни, защото гласуваме за Европа. България зависи от Европа\", допълни още Христов.", "date": "2019.06.05", "title": "Румен Христов, СДС: Десницата трябва да побеждава в България"}
{"url": "http://www.focus-news.net/news/2019/06/05/2666359/yambol-v-grada-shte-se-provede-initsiativata-dobriyat-primer-s-gost-lyubov-mironova.html", "text": "В художествена галерия „Жорж Папазов“ в Ямбол Любов Миронова ще изнесе лекция на тема „Децата и технологиите“. Това съобщиха от пресцентъра на  Общината . Събитието е част от инициативата „Добрият пример“, която има за цел да среща хората с личности, които могат със своите пример и знания да бъдат полезни.  \r\nС дългогодишен опит на мениджърски позиции в IT компании и задълбочените си познания и практика в областта на педагогиката и развитието на детето Любов Миронова ще покаже различните гледни точки по темите за технологиите и децата, които съвремието поставя пред всички родители и професионалисти работещи с деца. Заедно с тях тя ще се опита да достигне до отговорите на въпроси като: Какво е мястото на технологиите в живота на децата? Добре ли е за бебетата да имат екранно време? Кога да дадем на детето си смарт телефон, таблет, компютър?   \r\nИнициативата се организира от психолога Павел Тодоров със съдействието на Община Ямбол. В предишните ѝ издания участие взеха учителят по физика Теодосий Теодосиев и председателят на Фондация „Българска памет\" д-р Милен Врабевски.  \r\nСрещата е отворена за всички, които се интересуват от темата „Децата и технологиите“, като в края ѝ присъстващи ще имат възможност да зададат своите въпроси, също и да си закупят книгата и диска към нея „Добродетели – 35 детски песни ноти\" с автори Любов Миронова и Камелия Данкова.", "date": "2019.06.05", "title": "Ямбол: В града ще се проведе инициативата „Добрият пример“ с гост Любов Миронова"}
{"url": "http://www.focus-news.net/news/2019/06/05/2666358/sport-tri-balgarki-otpadnaha-ot-turnira-v-bresha.html", "text": "Сесил Каратанчева стана третата българка, която отпадна в първия кръг на турнира в италианския град Бреша. Тя отстъпи с 1:6, 5:7 пред 22-годишната австралийка Зоуи Хайвс, 197-а в световната ранглиста. \r\nВъв вторник от надпреварата в Бреша отпаднаха още Изабелла Шиникова и първата ракета на България - Виктория Томова.  \r\nШиникова допусна загуба от представителката на домакините Ясмине Паолини, а Томова отстъпи пред Диана Марчинкевица от Латвия.", "date": "2019.06.05", "title": "Спорт: Три българки отпаднаха от турнира в Бреша"}
{"url": "http://www.focus-news.net/news/2019/06/05/2666363/politico-naydzhal-faradzh-othvarli-iskaneto-na-ep-da-se-yavi-v-bryuksel-do-24-chasa.html", "text": "Председателят на Партия „Брекзит“ Найджъл Фарадж отхвърли искането на Европейския парламент да се яви в Брюксел в рамките на 24 часа, за да свидетелства за твърденията, че не е разкрил подаръци на стойност 450 000 британски лири от местен бизнесмен, съобщава европейската редакция на изданието  Politico . \r\nФарадж поясни, че е получил съответното писмо в 2:45 часа във вторник от Консултативния комитет на ЕП за поведението на членовете на органа, с което от него е поискано да свидетелства в Брюксел в рамките на един ден. \r\nВ изявление пред медиите британският политик отрече всички обвинения, които според него са скалъпени от „истории в пресата“.  \r\n„Не съм получавал никакви частни пари за политически цели\", увери Фарадж. \r\nМиналия месец ЕП започна разследване срещу Фарадж, след като британската програма „Канал 4“ съобщи, че не е обявил подаръци на стойност 450 000 британски лири от застрахователния магнат Арън н Банкс, съосновател на групата за кампании „Брейнс“. ОЛАФ, агенцията на ЕС за борба с измамите, също е в процес на определяне дали да започне официално разследване на твърденията. \r\nСъгласно правилата на ЕП, членовете трябва да декларират подаръци, които са получили „когато представляват парламента официално\", и „такива подаръци се описват в регистър\". Подкрепата за Фарадж е включвала служебен автомобил с шофьор, пътувания до САЩ и пищна къща в луксозен квартал в Лондон. \r\nГоворител на ЕП отказа да коментира твърденията срещу Фарадж, като каза, че решенията на консултативния комитет не се оповестяват публично. \r\nЕвропейската комисия може да отправя препоръки до председателя на ЕП относно това дали негов член е нарушил кодекса за поведение \r\nПарията на Найджъл Фарадж е победител на европейските избори в Великобритания и трябва да запълни 29 места в следващия парламент. Фарадж участва в преговорите за потенциална лидерска позиция в една от евроскептичните групи в ЕП, припомня изданието. Тереза Герова", "date": "2019.06.05", "title": "Politico: Найджъл Фарадж отхвърли искането на ЕП да се яви в Брюксел до 24 часа"}
{"url": "http://www.focus-news.net/news/2019/06/05/2666361/burgas-6-ata-mezhdunarodna-konferentsiya-s-mladezhka-sesiya-ekologichno-inzhenerstvo-i-opazvane-na-okolnata-sreda-shte-se-provede-morskoto-kazino.html", "text": "До 7 юни 2019 г. Бургас ще бъде домакин на 6-ата Международна конференция с младежка сесия „Екологично инженерство и опазване на околната среда“ (ЕИООС‘2019). Това съобщиха от пресцентъра на  Община Бургас . Съорганизатори на конференцията са Университет „Проф. д-рАсен Златаров“ и Института по Микробиология на БАН. За пореден път утвърдени и млади изследователи от Франция, Италия, Белгия, Холандия, Португалия, Русия, Украйна, Латвия, Кипър, Грузия, Алжир и България си дават среща и представят своите най-нови резултати и постижения от изследователската си дейност в следните научни направления: Човек и биосфера; Биоразнообразие и екосистеми; Екологични биотехнологии; Космически технологии и мониторинг на околна среда; Екологичен мониторинг; Екологизация на селското и горското стопанство; ВЕИ и биогорива; Моделиране на екосистеми; Биоавтоматика и биоинформатика.  \r\nВ дните на конференцията интересни данни ще бъдат представени относно биоразграждането на потенциални хигиенни целулозни отпадъци, генерирани по време на дългосрочни космически мисии, в т.ч. мисии до Марс и бази на Луната. Ще се обсъждат модерни биотехнологии за биоремедиация на околната среда, ролята на базидиомицети и техните ензими, включително и биоиновации в чистите технологии, като ключов подход за кръгова икономика на водни цикли. В отделна сесия ще бъдат обсъждани природните бедствия в българските гори и горските пожари в периода 2009-2018 г. Актуални спътникови изображения ще позволят извършването на оценка и мониторинг на моментното състояние на растителността, водния индекс и други показатели на защитени зони в България, остров Ливингстън, Южни Шетландски острови в Антарктика и на Свалбард в Арктика. Секцията по Възобновяема енергия и биогорива ще има за фокус приложимостта на хибридни ядрени реактори, продукцията на биометан в резултат на анаеробно разграждане на органични отпадъци и потенциала на анаеробните филаментозни гъби за получаване на биогорива. В отделна сесия – Микробни горивни клетки, ще бъдат представени най-новите данни по оценка на тяхната ефективност, както и редица технологични параметри свързани с тях. Ще бъдат обсъждани и възможностите на биоелектрохимичните технологии.  \r\nВ организираната младежка научна сесия млади учени, студенти и докторанти от различни научни организации и университети у нас и чужбина ще покажат своите умения да презентират и дискутират по важни и актуални за науката и обществото теми. В тематично обособени постерни сесии ще бъдат представени и обсъждани най-новите научни и научно-приложни разработки в посочените по-горе направления. Създадените възможности за преки и непринудени дискусии и разговори с авторите ще бъдат основополагащи за генериране на нови идеи, партньорства и изследователски връзки.  \r\nСъбитието се организира с подкрепата на Община Бургас.", "date": "2019.06.05", "title": "Бургас: 6-ата Международна конференция с младежка сесия „Екологично инженерство и опазване на околната среда“ ще се проведе Морското казино"}
{"url": "http://www.focus-news.net/news/2019/06/05/2666366/pazardzhik-remontni-deynosti-ogranichavat-dvizhenieto-po-patya-peshtera-bratsigovo.html", "text": "Интензивен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движение по пътя Пещера – Брацигово от 2 км  до 5 км се извършва чрез поетапно затваряне на лява и дясна ленти за движение поради ремонт на асфалтовата настилка. Движението се регулира с пътни знаци. Трафикът  по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.05", "title": "Пазарджик: Ремонтни дейности ограничават движението по пътя Пещера – Брацигово"}
{"url": "http://www.focus-news.net/news/2019/06/05/2666364/veliko-tarnovo-kosene-na-hrasti-se-izvarshva-po-patya-mezhdu-veliko-tarnovo-i-gorna-oryahovitsa-shofyorite-tryabva-da-se-dvizhat-s-povisheno-vnimanie.html", "text": "Шофьорите трябва да карат с повишено внимание по пътя между Горна Оряховица и Велико Търново, съобщиха за  Радио „Фокус“ – Велико Търново  от Областно пътно управление. В отсечката от км 44+100 до км 48+550 се извършва изсичане на храсти и косене на трева. Движението се регулира с пътни знаци, а при необходимост от регулировчици. Тежки инциденти не са регистрирани за изминалото денонощие. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. \r\nВремето във Велико Търново е слънчево. Настилките са мокри на места, а трафикът – натоварен. Движението е интензивно по главните булеварди и улици, както и на входовете и изходите на града. Натоварено е и в района на двата пътни възела – „Южен\" и „Качица“. Полицейски патрули има в по-натоварените участъци от областта.  \r\nЛуиза ТРАНЧЕВА", "date": "2019.06.05", "title": "Велико Търново: Косене на храсти се извършва по пътя между Велико Търново и Горна Оряховица, шофьорите трябва да се движат с повишено внимание"}
{"url": "http://www.focus-news.net/news/2019/06/05/2666365/prezidentat-rumen-radev-ikonomicheskoto-ni-satrudnichestvo-s-rusiya-tryabva-da-se-razviva-nezavisimo-ot-sanktsii-i-kontrasanktsii-taka-kakto-go-razvivat-nashite-zapadni-partnyori.html", "text": "Убеден съм, че икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори. Това каза президентът Румен Радев в интервю за Информационна агенция ТАСС, като призова правителствата на България и Русия да материализират възстановения диалог на най-високо равнище, съобщиха от  прессекретариата на държавния глава . „Особено в енергийната сфера, при спазване на важни принципи като конкурентност, прозрачност, сигурност на доставките и – особено важно за България – на изгодна цена\", заяви президентът Румен Радев в интервюто по повод предстоящото си работно посещение в Руската федерация за участие в Международния икономически форум в Санкт Петербург. По думите на държавния глава икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. „Уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България“, коментира Румен Радев.  \r\nПрезидентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване. „Този диалог трябва да се материализира от правителствата. Мисля, че с президента Путин споделяме това очакване“, призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения.  \r\n„Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси. Страната ни внася руски енергийни продукти за милиарди левове и този внос формира основната част от двустранния стокообмен\", отбеляза Румен Радев.  \r\n„Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия“, заяви Румен Радев в отговор на въпрос за перспективата за продължаване на трасето на сегашния газопровод „Турски поток“ през България.  \r\nПо думите на президента страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Преди броени дни бе направена и първа копка на новия интерконектор с Гърция и България очаква да приеме газ и от „Турски поток“. „Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България“, каза държавния глава.  \r\nСпоред президента проектът АЕЦ „Белене“ е неизбежен – в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки. „Процедурата за избор на стратегически инвеститор за новия АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ „Белене\"“, посочи Румен Радев.  \r\nПомолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва и богослужебният език. По-късно Русия е пожертвала живота на десетки хиляди свои синове заради свободата на България и българите не са забравили това.  \r\n„Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите“, заяви Румен Радев. „Дълг на днешните политици е да градят нашите отношения върху солидната историческа основа и да не робуват на мимолетни идеологически влияния\", добави президентът.  \r\nЗапитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна. „Постигането на напредък по това условие е в интерес както на ЕС, така и на Русия“, подчерта държавният глава.  \r\n„Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове“, заяви Румен Радев в отговор на въпрос дали Русия действително представлява заплаха за сигурността на Европа, в това число и за България, и против кого е насочено разширението на НАТО.  \r\n„Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион“, посочи Румен Радев и добави, че присъединяването на Република Северна Македония към НАТО няма как да е заплаха за някого.  \r\n„Убеден застъпник съм за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега“, подчерта още президентът.  \r\nЗапитан дали ще се продължи сътрудничеството на България с Русия в областта на авиацията и отбраната, Румен Радев посочи, че дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. Това е дало отражение и на процесите по въвеждане на нови образци въоръжение и техника. „Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти“, коментира държавният глава.  \r\nПо думите му отделените средства от българското правителство са недостатъчни за финансиране на цялостно превъоръжаване на Въоръжените сили, а това налага взаимноизгодно сътрудничество с Русия за поддържане на наличното ни въоръжение. „В процеса на придобиване на нова техника по стартиралите проекти, ще е необходимо технологично време за усвояването ѝ, през което трябва да се поддържа съществуващото въоръжение и техника и авиацията няма да бъде изключение от тези процеси\", заяви още в интервюто си за ТАСС държавният глава Румен Радев.", "date": "2019.06.05", "title": "Президентът Румен Радев: Икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори"}
{"url": "http://www.focus-news.net/news/2019/06/05/2666369/pregled-na-osnovnite-temi-v-dobrudzhanskiya-pechat.html", "text": "„Крадат ли „хора“ на „Инжстрой“ от паветата за тротоарите в Добрич?“,  на този въпрос търси отговор вестник  „Добруджанска трибуна“ . Въпросът е отправен към окръжния прокурор. Според очевидци непознат за тях мъж със синя кола е товарил в багажника си част от материала, предвиден за ремонт на улица „Свети Свети Кирил и Методий“. В рубриката „Новини“ - „Над 200 000 лв. за грижи за възрастни и инвалиди ще получи Община Добричка“. Средствата са по одобрен проект с европейско финансиране и с тях ще се осигурят здравни и социални услуги за 74 лица от целевата група в 68 населени места. Кметът инж. Тошко Петков ще подпише договор. Срокът за изпълнение е 18 месеца. При реализирането на проекта ще бъдат предоставени почасови, мобилни, интегрирани, здравно-социални услуги, както и помощ в домакинството за нуждаещи се. Това са 74 лица от целевите групи - възрастни хора над 65 години с ограничения или в невъзможност за самообслужване, хора с увреждания и техните семейства. „Френска вечер в джаз концертите „Лятно настроение“ в градината“, съобщава всекидневникът. Гости са Георги Корназов, Дидие Итюрсари,  Клое Кайтон, както и добре познатите на добричката публика Емил Пехливанов и Михаил Иванов, които ще изпълнят пред зрителите познати джаз композиции. Френската джаз вечер е с начален час 18.00 в четвъртък в Градския парк „Свети Георги“. Читателите могат да се запознаят и с кратки биографични справки за участниците в концерта.  \r\n„Добрич се побратими с руския град Тамбов“, съобщава на първа страница другият регионален вестник  „Нова добруджанска трибуна“ . Кметът Йордан Йорданов е подписал договор за установяване на побратимените отношения с руския град. Подписването е осъществено в рамките на програмата на Третия форум на побратимените руски и български градове, който се е провел във Варна. Организатори на форума са Националното сдружение на общините в Република България, Министерство на туризма и Община Варна, с подкрепата на генералното консулство на Руската Федерация в морската ни столица. „Отново ще има автобус между Балчик и Варна през лятото“, съобщава изданието. Готвят се нови часове и нова процедура за обществен превоз на пътници. До 30-ти септември е възложено да се осъществява тази линия. Поместени са часовете на тръгване както от Балчик, така и от Варна. Всекидневникът припомня, че през есента на миналата година превозвачите от Балчик и Варна са отказали да изпълняват курсове по линията между двата морски града поради нерентабилност. „Стрелби затварят въздушно и морско пространство“, съобщава изданието. Община Каварна съобщава на гражданите, както и на всички собственици и ползватели на плавателни съдове и съоръжения за морски спортове, риболов и развлечения, че в периода от 10 до 14 юни на зенитния полигон на военновъздушните сили край Шабла и прилежащата акватория на Черно море ще се проведат стрелби от формирования на българската армия.", "date": "2019.06.05", "title": "Преглед на основните теми в добруджанския печат"}
{"url": "http://www.focus-news.net/news/2019/06/05/2666367/gergana-mikova-oblasten-upravitel-na-stara-zagora-chastichnoto-bedstveno-polozhenie-v-obshtina-opan-ostava-predstoyat-vazstanovitelni-deynosti-v-zasegnatite-ot-valezhite-naseleni-mesta.html", "text": "Частичното бедствено положение в община Опан остава, но не заради опасност за населението, а  заради предстоящите възстановителни дейности в засегнатите от интензивните валежи населени места. Това каза в интервю за предаването „Добро утро, България“ на  Радио „Фокус“  областният управител на Стара Загора Гергана Микова. Тя посочи, че най-засегнати са селата Опан, Бяло поле, Васил Левски, Тракия и Бял извор, където има нарушена  инфраструктура и наводнени сгради в приземни етажи. „В малките населени места процесът на възстановяване е малко по-бавен заради наличните средства и техника, с които разполага Общината. Към настоящия момент обстановката се нормализира, спокойно е, незначителни количества валежи са паднали тази нощ. Водните басейни са под наблюдение. Имаме сравнително много водни обекти, които се наблюдават, близо 208, от тях контролираните са 70. На този етап няма такива, които да представляват опасност за населението“, обясни Гергана Микова. Тя подчерта, че ако се окаже, че Общината не може да се справи с наличните средства, ще се търси финансова подкрепа от фонда за бедствия и аварии. \r\nВиктория МЕСРОБОВИЧ - КУВЕНДЖИЕВА", "date": "2019.06.05", "title": "Гергана Микова, областен управител на Стара Загора: Частичното бедствено положение в община Опан остава, предстоят възстановителни дейности в засегнатите от валежите населени места"}
{"url": "http://www.focus-news.net/news/2019/06/05/2666362/volen-siderov-ataka-ne-sam-dovolen-ot-evroizborite-narushavame-evropeyskite-normativi-s-porochnata-ni-metodika-za-razpredelyane-na-mandatite.html", "text": "Не съм доволен от евроизборите, нарушаваме европейските нормативи с порочната ни методика за разпределяне на мандатите. Това каза лидерът на Атака Волен Сидеров в „Тази сутрин“ по  бТВ .  \r\n„Аз не съм доволен от тези избори“, каза той и уточни, че в тях са участвали около една трета от българските избиратели. „Тези избори се провеждат в нарушение на европейските норми“, посочи Сидеров. Той припомни, че януари от Атака са внесли поправка в Изборния кодекс, която е отхвърлена от ПГ на ГЕРБ, когато начело е бил Цветан Цветанов. „Сега има друг председател. Става дума за следното според Европейски нормативи бариерата не може да бъде повече от 5 %. Българската е 5,8 %“, подчерта Сидеров. Според него така се получава „по-евтин мандат“. Сидеров изтъкна, че резултатът на ВМРО е бил резултат от една голяма сделка. „Тези 7 % ще струват на българския народ 3 млрд. имам предвид самолетите, които ни натресоха да купим от САЩ“, посочи Сидеров и обясни, че ВМРО не са получавали повече от 1 % на парламентарни избори досега. Попитан дали вижда грешка в кампанията на Атака, Сидеров попита: „Вие виждате ли нормалност в тези избори?“ По думите му трябва да се приеме поправка, ако 50 % + 1 от избирателите не са участвали,  вотът да е невалиден.", "date": "2019.06.05", "title": "Волен Сидеров, Атака: Не съм доволен от евроизборите, нарушаваме европейските нормативи с порочната ни методика за разпределяне на мандатите"}
{"url": "http://www.focus-news.net/news/2019/06/05/2666347/aleksis-tsipras-izbori-na-7-yuli-glasuvaneto-za-danachnite-oblekchenie-shte-e-den-predi-razpuskaneto-na-parlamenta.html", "text": "Министър-председателят на Гърция Алексис Ципрас разясни графика за предсрочните избори: те ще се проведат на 7 юли, а ден преди разпускането на парламента ще бъдат гласувани и данъчните облекчения, съобщава електронното издание на атинския ежедневник  To Vima . \r\nЦипрас увери, че правителството ще продължи да изпълнява задачите си, както е предвидено в Конституцията и закона, и че до разпускането на парламента, то ще насърчава законопроектите  в полза на социалните нужди. \r\nВ този контекст Алексис Ципрас обяви, че следващия петък, в деня преди разпускането на законодателния орган в Атина, ще бъде въведен регламент за данъчното облекчаване и призова лидерът на опозиционната „Нова демокрация“ Кириакос Мицотакис да влязат в парламента и да подкрепят мярката.  \r\nЦипрас направи опит да анализира причините за поражението на СИРИЗА на европейските избори. Този път той представи две версии: освен добре познатия аргумент, че хората не са почувствали положителните мерки, предприети от правителството, премиерът на Гърция подчерта, че партията му печели избори от 2012 г. и е дошло времето да загуби вот.  \r\nВ интервю, което той даде пред ERT, Ципрас заяви, че „голямата грешка\", довела до поражението, е, че „не осъзнахме дълбочината на умората на хората, които се отдръпнаха\" от СИРИЗА. \r\nМинистър-председателят на южната ни съседка отбеляза обаче, че правителството е било задължено да приложи конкретни политики през първите три години, които не са били в съответните техни искания. Той призова мнозинството от гръцките граждани, средната класа, както той го описа, да разберат избора, направен от правителството.  \r\nНа въпрос дали арогантното поведение на правителствени служители или македонския въпрос са причина са поражението на СИРИЗА, Ципрас не се колебае да характеризира тези сериозни и чувствителни въпроси като „вторични\". \r\nПо-конкретно, що се отнася до спора за името на Македония, той отбеляза, че има политически загуби, но също така и че не вижда катастрофа на СИРИЗА в Северна Гърция, както обявиха от избирателните секции. Той също така настоя, че Преспанското споразумение е „смело политическо решение\", с което той се гордее. Тереза Герова", "date": "2019.06.05", "title": "Алексис Ципрас: Избори на 7 юли, гласуването за данъчните облекчение ще е ден преди разпускането на парламента"}
{"url": "http://www.focus-news.net/news/2019/06/05/2666360/st-komisar-atanas-ilkov-odmvr-plovdiv-vsichki-ulitsi-i-bulevardi-v-grada-sa-prohodimi-po-signali-na-grazhdani-prodalzhava-izpompvaneto-na-navodneni-sgradi.html", "text": "Всички улици и булеварди в Пловдив са проходими, по сигнали на граждани продължава изпомпването на наводнени сгради. Това каза в интервю за предаването „Добро утро, България“ на  Радио „Фокус“  директорът на ОДМВР-Пловдив ст. комисар Атанас Илков. „Няма проблеми по основните пътни артерии в града,  12-те критични точки бяха освободени още сутринта. В Пловдив няма проблеми, към настоящия момент движението е възстановено, всички улици и  булеварди са проходими“, обясни ст. комисар Атанас Илков. Той допълни, че по сигнали на граждани екипи на пожарната и гражданска защита продължават с изпомпването на наводнени сгради. През вчерашния ден са посетени над 50 адреса, като работата на екипите продължава и днес. Ст. комисар Атанас Илков обясни, че подадените сигнали в кризисната ситуация са били над 600, като на най-критичните места е отреагирано веднага. Ст. комисар Атанас Илков допълни, че обстановката в града към момента е спокойна, но институциите са в готовност да реагират при допълнителни сигнали за наводнени сгради. \r\nВиктория МЕСРОБОВИЧ - КУВЕНДЖИЕВА", "date": "2019.06.05", "title": "Ст. комисар Атанас Илков, ОДМВР-Пловдив: Всички улици и булеварди в града са проходими, по сигнали на граждани продължава изпомпването на наводнени сгради"}
{"url": "http://www.focus-news.net/news/2019/06/05/2666370/sofiya-v-patriarsheskata-katedrala-sv-aleksandar-nevski-shte-bade-otsluzhena-arhiereyska-sv-liturgiya-na-vaznesenie-gospodne.html", "text": "В патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне - 6 юни, предаде репортер на  Агенция „Фокус“ . Литургията е с благословението на Негово светейшество Българския патриарх и Софийски митрополит Неофит. Тя ще бъде оглавена от Негово Преосвещенство Мелнишкият епископ Герасим, главен секретар на Св. Синод на Българската православна църква и председател на църковното настоятелство на Патриаршеската катедрала. Началото на св. Литургия ще бъде в 9.30 часа.  \r\nНикола ПЕТКОВ", "date": "2019.06.05", "title": "София: В патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне"}
{"url": "http://www.focus-news.net/news/2019/06/05/2666371/blagoevgrad-studenti-ot-yugozapaden-universitet-neofit-rilski-shte-predstavyat-spektakala-misterii-v-tants-i-dvizhenie.html", "text": "Студенти от специалност „Съвременна хореография“ от Югозападен университет „Неофит Рилски“ ще представят танцовия спектакъл „Мистерии в танц и движение“ от 19.00 часа в зала „Яворов“. Това каза за  Радио „Фокус“ - Пирин  Веска Каменова, експерт по връзки с обществеността към висшето учебно заведение. Тя уточни, че в програмата на спектакъла, подготвен под ръководството на проф. д. изк. Анелия Янева, преобладават модерните танци, хип-хоп и брейк изпълненията. По думите ѝ програмата включва две дипломни постановки – на Аника Павлова, студентка в бакалавърската програма „Съвременна хореография“, и на Никола Костадинов – артист и режисьор, студент в магистърската програма „Хореографска режисура”. „В спектакъла ще участват и студенти от специалностите „Актьорско майсторство за драматичен театър” и „Българска народна хореография”. За първи път участие ще вземат гимнастичките от Клуб по художествена гимнастика „Пирин“ – Благоевград с ръководител Лидия Стоянова и от Спортен „Левски” – София с треньор Величка Бонева“, посочи Каменова. Тя каза още, че входът за спектакъла е свободен. \r\nНатали СТЕФАНОВА", "date": "2019.06.05", "title": "Благоевград: Студенти от Югозападен университет „Неофит Рилски“ ще представят спектакъла „Мистерии в танц и движение“"}
{"url": "http://www.focus-news.net/news/2019/06/05/2666372/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление. Времето в областта е предимно ясно и слънчево. Настилките на места все още са мокри. Трафикът в началото на работния ден е натоварен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за товарни автомобили над 12 тона. \r\nЛуиза ТРАНЧЕВА", "date": "2019.06.05", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/06/05/2666374/sas-sadeystvieto-na-narodniya-predstavitel-ot-gerb-pavel-hristov-chetvartoklasnitsi-ot-varna-poluchiha-v-parlamenta-udostovereniyata-si-za-zavarshen-nachalen-etap-na-obrazovanie.html", "text": "Със съдействието на народния представител от ГЕРБ Павел Христов четвъртокласници от Варна посетиха парламента. Учениците от Основно училище „Добри Чинтулов”, които тази година са с най-висок успех от външното оценяване, бяха посрещнати от председателя на Народното събрание Цвета Караянчева. Това съобщават от пресцентъра на  ПП ГЕРБ – Варна . Тя поздрави децата и с удоволствие прие лично да им раздаде удостоверенията за завършен начален етап на образование. \r\nЦвета Караянчева и Павел Христов отговориха на всички въпроси, които учениците поставиха относно работата в парламента и процеса, чрез който законопроектите стават закони. \r\n„Девизът на ОУ „Добри Чинтулов” е „Училището, което сбъдва мечти“, затова Ви благодарим, че днес учениците сбъднаха една своя мечта”, коментира заместник-директорът Женя Димитрова по повод възможността децата да се запознаят отблизо с работата на парламента. \r\n„Председателят на НС Цвета Караянчева активно подкрепя инициативите, с които целим да утвърдим парламента като достъпна за всички граждани институция и да допринесем за прозрачността в работата му”, коментира по време на срещата Павел Христов. Той пожела на варненските ученици да съхранят своята любознателност и да продължат успешно образователния и професионалния си път в България.", "date": "2019.06.05", "title": "Със съдействието на народния представител от ГЕРБ Павел Христов четвъртокласници от Варна получиха в парламента удостоверенията си за завършен начален етап на образование"}
{"url": "http://www.focus-news.net/news/2019/06/05/2666376/", "text": "Проевропейският дух надделя, евроскептичните и националистически гласове в Общността бяха заглушени. Това каза в сутрешния блок „Добро утро, България“ на  Радио „Фокус“  ръководителя на Представителството на ЕК в България Огнян Златев. По думите му доказателство за това е изключително високата избирателна активност на европейските избори. Усеща се назряващото желание сред европейските избиратели за преосмисляне и избистряне на нови приоритети, каза още той и добави, че европейските избори очертаха необходимостта от промяна, заради което и съставът на новия ЕП ще бъде толкова шарен. Един от приоритетите на Общността ще бъде сигурността в различните й аспекти, обясни Златев. „От друга страна излиза все повече на преден план темата за последствията от промените в климата. Всички сме свидетели как се засилват гражданските движения, особено в западната и северна част на континента. Това ще е един от приоритетите, по които ще се работи. Разбира се, един от най-важните приоритети, който винаги е стоял на вниманието на европейските политици и институции, е как да направят живота на европейските граждани още по-добър. Бизнесът да бъде още по-проспериращ, икономиката още по-стабилна, за да произвежда достатъчно блага и ние да живеем нормален и добър живот“, допълни той. Въпреки очаквания, че Брекзит ще катализира евроскептичните и крайни настроения, той имаш обратен ефект, което личи и от голямата мобилизация гласували на изборите за ЕП, коментира още Златев.  \r\nВиктория МЕСРОБОВИЧ-КУВЕНДЖИЕВА", "date": "2019.06.05", "title": "Огнян Златев, ЕК в България: Проевропейският дух надделя, евроскептичните гласове в Общността бяха заглушени"}
{"url": "http://www.focus-news.net/news/2019/06/05/2666375/pregled-na-osnovnite-temi-vav-velikotarnovskiya-pechat.html", "text": "„Турагенция завлече търновци със солидни суми за почивки“ е заглавие от първа страница на областния всекидневник  „Янтра ДНЕС” . Туристическа агенция завлече великотърновци със солидни суми за екскурзии и почивки в чужбина. За това сигнализираха потърпевши клиенти в редакцията на „Янтра ДНЕС“. Колко точно са измамените граждани и за какви суми става въпрос, размерете от всекидневника. „Пороят наводни Факултета по изобразително изкуство“, пише още вестникът. Проливният дъжд наводни Факултета по изобразително изкуство във Велико Търново. Приземният етаж на сградата за броени минути се напълни с вода, съобщиха читатели на „Янтра ДНЕС“. Водата е проникнала в сградата от запушена шахта, намираща се на паркинга зад факултета. „Полицията дебне за пияни и дрогирани шофьори“ е новина от криминалната хроника. Страница пета ни разказва за „Трубадури“-те на болярския рок, които „са подгрявали звездите от „Щурците“. Във вестника ще откриете и материал за археолози, които проучват резиденцията на римските императори в Нове. „Мъжкият тим на „Етър-64“ първи в „Б“ група, готов е за елита“, е новина от спортните страници.  \r\n„Безработни мъже и жени без квалификация се обучават за охранители по проект „Хоризонт 4“ е заглавие от другия областен ежедневник  „Борба“ . Продължително безработни мъже и жени, които нямат квалификация или са на възраст, която ограничава възможностите им на пазара на труда, се обучават като охранители. Държавата поема разходите по придобиването на допълнителна квалификация. „Вадят дънери и отпадъци от Янтра с тежка техника и алпинисти“ е друга новина от днес. След отлива на водите на река Янтра започна почистването на коритото ѝ с тежка техника. Изпълнител е великотърновска фирма. С багери и кранове, както и с помощта на алпинисти, започна работата във вторник сутринта от района на Владишкия мост, където нивата на реката достигнаха 5.85 метра. „МОБАЛ в люта битка с прокуратурата заради близо 100 000 лв. вреди от обществени поръчки без виновни“, пише още „Борба“, а статията ни разказва за „безхаберието на Окръжна прокуратура във Велико Търново“. „Двама мъже арестувани за грабеж в Горско Ново село“ е новина от криминалната хроника. В областния ежедневник ще намерите и материал за изложба на световноизвестен фотограф, който показва кадри от Никополис ад Иструм в библиотеката на Франсоа Митеран.", "date": "2019.06.05", "title": "Преглед на основните теми във великотърновския печат"}
{"url": "http://www.focus-news.net/news/2019/06/05/2666378/burgas-suhi-i-prohodimi-sa-patnite-nastilki-na-teritoriyata-na-oblastta.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областното пътно управление. Видимостта е добра, пътните настилки са сухи и нормално проходими. До 5 юни, днес, движението в участъка Карнобат – Ветрен от км 456 до км 485 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.  \r\nНатоварен е трафикът в града - от и към жк „Меден Рудник“ по бул. „Захари Стоянов“. Струпване на автомобили се наблюдава около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. \r\nДеница ДИМИТРОВА", "date": "2019.06.05", "title": "Бургас: Сухи и проходими са пътните настилки на територията на областта"}
{"url": "http://www.focus-news.net/news/2019/06/05/2666377/smolyan-suhi-sa-patnite-nastilki-v-oblastta-dvizhenieto-se-osashtestvyava-normalno.html", "text": "Нормално се осъществява движението по пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са предимно сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътното платно. През светлата част на денонощието пътният участък ще бъде временно затварян за интервали от 20 до 40 минути. Срокът е до 30 декември 2019 г. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино трябва да се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.05", "title": "Смолян: Сухи са пътните настилки в областта, движението се осъществява нормално"}
{"url": "http://www.focus-news.net/news/2019/06/05/2666383/burgas-otmenen-e-kontsertat-na-krisko-i-filharmoniyata-v-letniya-teatar.html", "text": "Концертът на „Криско и филхармонията“, обявен за 5 юни в Летния театър, няма да се състои, съобщиха от пресцентъра на  Община Бургас . На всички, които са се сдобили с билети, ще им бъдат възстановени сумите на местата, откъдето са ги закупили. След 18.30 часа тази вечер в касата на Летен театър ще се връщат само билети, закупени от каса НХК и „Часовника“. Организаторите се извиняват за причиненото неудобство.", "date": "2019.06.05", "title": "Бургас: Отменен е концертът на „Криско и филхармонията“ в Летния театър"}
{"url": "http://www.focus-news.net/news/2019/06/05/2666382/gd-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.05", "title": "ГД „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/05/2666381/kyustendil-pochistvane-na-bordyuri-i-predpazni-mrezhi-se-izvarshva-po-patya-rila-rilski-manastir.html", "text": "Почистване на бордюри и предпазни мрежи се извършва по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите трябва да се движат с повишено внимание. Участъкът е сигнализиран с пътни знаци, срокът е до 7 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.05", "title": "Кюстендил: Почистване на бордюри и предпазни мрежи се извършва по пътя Рила – Рилски манастир"}
{"url": "http://www.focus-news.net/news/2019/06/05/2666385/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Отбелязването на годишнината от десанта на Съюзниците в Нормандия, предстоящите предсрочни парламентарни избори в Австрия и хаосът около Брекзит са част от основните теми, върху които акцентират водещите европейски печатни издания. \r\n***  Държавни и правителствени лидери се събират на церемония в Портсмът на южния бряг на Англия, за да отбележат 75-тата годишнина от десанта на Съюзниците в Нормандия през Втората световна война, съобщава германският национален ежедневник  Die Frankfurter Allgemeine Zeitung . \r\nНа събитието ще присъстват президентът на САЩ Доналд Тръмп, който е на държавно посещение в Обединеното кралство, британската кралица Елизабет II и германският канцлер Ангела Меркел. На церемонията се очаква да присъстват държавният глава на Франция Еманюел Макрон и британският премиер Тереза Мей.  \r\nСъбитието бе описано от правителството в Лондон като „най-големия британски военен спектакъл от скорошната история\". \r\nПо-голямата част от въоръжените сили преминават от Портсмът през Ламанша към Нормандия. Най-мащабната операция във военната история е от решаващо значение за по-нататъшния ход на Втората световна война. По повод годишнина от така наречения D-Day, в четвъртък (6 юни), на френското крайбрежие се планира голямо събитие. Тръмп също ще участва в него. \r\n***  Социалдемократическата партия на Австрия (СДПА) и „Партията на свободата на Австрия“ се договориха за датата на предсрочните избори – 29 септември, съобщава националният ежедневник  Der Standard . \r\nОт редакцията поясняват, че Австрийската народна партия (АНП) на бившия канцлер Себастиан Курц предпочита гласуването да се проведе на 15 септември и в тази връзка разкритикува „червено-синята сделка“, която – според АНП – е в разрез и с желанието на държавния глава Александер Ван дер Белен. АНП предложи и 22 септември, но и тази дата бе отхвърлена от СДПА и „Партията на свободата на Австрия“.  \r\nТочната дата на предсрочните парламентарни избори в страната обаче ще бъде определена от правителството във Виена, което сега се води от Бригите Бирлайн. В новото предложение за изборите, което ще бъде разгледано следващата седмица в конституционната комисия и след това ще бъде предадено за обсъждане в парламента, датата е упомената за през „септември 2019\".  \r\nАНП иска по-ранна дата с цел избягване на ненужно дългата предизборна кампания. Според партията на Курц гражданите очакват от политиците бърза реакция и излизане от политическата криза, която възникна след аферата „Ибиса“. \r\n***  Председателят на Партия „Брекзит“ Найджъл Фарадж отхвърли искането на Европейския парламент да се яви в Брюксел в рамките на 24 часа, за да свидетелства за твърденията, че не е разкрил подаръци на стойност 450 000 британски лири от местен бизнесмен, съобщава европейската редакция на изданието  Politico . \r\nФарадж поясни, че е получил съответното писмо в 2:45 часа във вторник от Консултативния комитет на ЕП за поведението на членовете на органа, с което от него е поискано да свидетелства в Брюксел в рамките на един ден. \r\nВ изявление пред медиите британският политик отрече всички обвинения, които според него са скалъпени от „истории в пресата“.  \r\n„Не съм получавал никакви частни пари за политически цели\", увери Фарадж. \r\nМиналия месец ЕП започна разследване срещу Фарадж, след като британската програма „Канал 4“ съобщи, че не е обявил подаръци на стойност 450 000 британски лири от застрахователния магнат Арън н Банкс, съосновател на групата за кампании „Брейнс“. ОЛАФ, агенцията на ЕС за борба с измамите, също е в процес на определяне дали да започне официално разследване на твърденията. \r\nСъгласно правилата на ЕП, членовете трябва да декларират подаръци, които са получили „когато представляват парламента официално\", и „такива подаръци се описват в регистър\". Подкрепата за Фарадж е включвала служебен автомобил с шофьор, пътувания до САЩ и пищна къща в луксозен квартал в Лондон. \r\nГоворител на ЕП отказа да коментира твърденията срещу Фарадж, като каза, че решенията на консултативния комитет не се оповестяват публично. \r\nЕвропейската комисия може да отправя препоръки до председателя на ЕП относно това дали негов член е нарушил кодекса за поведение \r\nПарията на Найджъл Фарадж е победител на европейските избори в Великобритания и трябва да запълни 29 места в следващия парламент. Фарадж участва в преговорите за потенциална лидерска позиция в една от евроскептичните групи в ЕП, припомня изданието. \r\n*** Андреа Лийдсъм твърди, че няма да има \"законодателна причина\" за Великобритания, с която да бъде принудена да плати 39 милиарда британски лири, ако преговорите за Брекзит завършат със сценарий без сделка, цитира думите й британският вестник  Daily Express . \r\nЕвропейският съюз и Обединеното кралство се споразумяха, че Великобритания трябва да изплати останалите вноски, които Обединеното кралство е обещало за европейски проекти, в допълнение към допълнителната такса за 21-месечен преходен период. Андреа Лийдсъм, която се кандидатира за поста на министър-председател, заяви: \"Ясно е, че ако изобщо няма споразумение, тогава ние няма да направим никакви плащания от  39 милиарда лири на Европейския съюз, защото няма законодателни средства, чрез които да се направи това. \r\nВ същи момент бившият лидер на камарата на общините обаче призна, че Обединеното кралство все пак ще изплати парите, отпуснати за съвместни проекти с блока: \"Има определени суми, които много ясно дължим на ЕС за планове, споделени сделки и ангажименти, които сме направили като част от ЕС и които ще уважим.“ \r\n\"Задълженията, които вече поехме към ЕС, бихме платили. Все още ще има плащания, които ще бъдат направени, но значително по-малко от 39 милиарда лири (защото част от тези пари се дължат за преходен период, какъвто няма да има при Брекзит без споразумение – бел.ред.).\" \r\nЗапитана за това все пак колко ще трябва Великобритания да плати в случай на Брекзит без споразумение, тя изчисли, че Великобритания може да се отдели между 9 и 20 млрд. лири, когато напусне Европейския съюз. \r\n***", "date": "2019.06.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/05/2666386/shumen-v-sila-e-zabranata-za-dvizhenie-na-tezhkotovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища, обходът е Шумен - Овчарово - Друмево, предаде репортер на  Радио „Фокус“ - Шумен . Ришки проход е отворен за движение. Върбишки проход е затворен за всички видове пътни превозни средства. Опасност от свличане на скални и земни маси има по пътя Шумен - Карнобат.  Водачите трябва да се движат с повишено внимание в посочения участък. Нормално се осъществява движението по основните пътища в област Шумен. Пътните настилки са сухи, видимостта е нормална. \r\nИвелина ИВАНОВА", "date": "2019.06.05", "title": "Шумен: В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/06/05/2666388/veliko-tarnovo-s-29-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 29 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 578 см, а температурата на водата 18.6 градуса.  \r\nПредимно слънчево ще е времето над българския участък на Дунав в часовете преди обяд. След пладне на запад ще отново ще се развива купеста и купесто-дъждовна облачност. Ще има предпоставки за интензивни валежи и гръмотевични бури. На изток ще остане тихо, спокойно и слънчево. Максималните температури днес ще са между 21° и 25°.", "date": "2019.06.05", "title": "Велико Търново: С 29 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/05/2666373/zeri-kosovo-obyaviha-sreshta-tachi-vuchich-v-chetvartak.html", "text": "Държаният глава на Сърбия Александър Вучич и косовкият му колега Хашим Тачи ще се срещнат в словашката столица Братислава в четвъртък, 6 юни, съобщава електронното издание на прищинския ежедневник  Zeri . \r\nЦелта на тази среща ще бъде реалистичен преглед на текущите възможности за срещата на високо равнище в Париж. \r\nСлед разочароващия резултат от срещата на върха в Берлин на 29 април, страните отстъпиха назад от пътя към заключителното споразумение. Поради тази причина лидерите на двете страни са взели решение предварително да обсъдят и да се ангажират с предотвратяването на евентуален провал на срещата на върха в Париж. на 1 юли. \r\nСрещата на Тачи и Вучич се провежда в столица на държава, която не е признала Косово. В същия ден министър-председателят на Косово Рамуш Харадинай ще пътува до Берлин за среща с канцлера на ФРГ Ангела Меркел. Кабинетът на германския лидер вече потвърди планираната среща, в рамките на която ще бъдат обсъдени преговорите за отношенията между Сърбия и Косово, както и процеса за нормализирането им. Тереза Герова", "date": "2019.06.05", "title": "Zeri (Косово): Обявиха среща Тачи-Вучич в четвъртък"}
{"url": "http://www.focus-news.net/news/2019/06/05/2666389/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Трябва да се вземе предвид, че планината е подгизнала от вода. Времето е ясно на повечето места, а в най-високите части има преминаваща мъгла и умерени ветрове. Времето е много динамично, очаква се през деня да се развали още повече. Температурите варират между 3 и 11 градуса.  \r\nЛифтовите съоръжения по курортите не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.06.05", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/06/05/2666387/dobrich-obshtinata-sklyuchi-dogovor-s-upravlyavashtiya-organ-na-op-rchr-za-izpalnenie-na-proekt-podkrepa-v-doma-za-patronazhna-grizha-za-vazrastni-hora-i-litsa-s-uvrezhdaniya.html", "text": "Община град Добрич и Управляващия орган на ОП РЧР сключиха Административен договор за изпълнение на проект „Подкрепа в дома“, по процедура за директно предоставяне на Безвъзмездна финансова помощ № BG05M9OP001-2.0040 „Патронажна грижа за възрастни хора и лица с увреждане – Компонент 2“. Това съобщиха от пресцентъра на  Общината . Одобреният размер на БФП е 390 045,12 лв. \r\nДейностите по процедурата са насочени изцяло към: \r\n- Възрастни хора над 65 г. с ограничения или невъзможност за самообслужване; \r\n- Хора с увреждания и техните семейства; \r\n- Пълнолетни лица, които нямат близки и за които има социална необходимост от почасови здравни и социални услуги, като по този начин се защитава обществения интерес и се отговаря на нуждите на населението.  \r\nОсновната цел е подобряване на качеството на живот и възможностите за социално включване на хората от целевите групи. \r\nПроектът ще се изпълнява за срок от една година, като всеки потребител ще има право на 2 часа здравно-социални услуги на ден. От тях ще могат да се възползват 158 потребители. \r\nОт 1 юли 2019 г. стартира шестмесечен подготвителен период, включващ информационен цикъл, дейности по Закона за обществени поръчки и строително-ремонтни дейности.  \r\nРеалното предоставяне на интегрираните здравно-социални услуги в домашна среда ще започне след приключване на подготвителния период.", "date": "2019.06.05", "title": "Добрич: Общината сключи договор с Управляващия орган на ОП РЧР за изпълнение на проект „Подкрепа в дома“ за патронажна грижа за възрастни хора и лица с увреждания"}
{"url": "http://www.focus-news.net/news/2019/06/05/2666379/inzh-dobromir-dobrev-kmet-na-obshtina-gorna-oryahovitsa-predstoi-vazstanovyavane-na-narushenata-patna-nastilka-v-selo-parvomaytsi-postradala-pri-intenzivnite-valezhi.html", "text": "Предстои възстановяване на нарушената пътна настилка в село Първомайци, пострадала при интензивните валежи. Това каза в интервю за предаването „Добро утро, България“ на  Радио „Фокус“  кметът на Община Горна Оряховица инж. Добромир Добрев. Той припомни, че с негова заповед от 17.00 часа вчера частичното бедствено положение на територията на Община Горна Оряховица за село Първомайци е отменено. То бе обявено на 3 юни заради запушените отвори на Александровския мост и създадената предпоставка за излизане на река Янтра от коритото й. Част от дъгите на съоръжението бяха затлачени от клони и дънери, довлечени от реката, заради обилните дъждове. Мостът, който е част от републиканския път Поликраище – Елена, бе временно затворен и почистен със специализирана техника. Инж. Добромир Добрев обясни, че в населеното място няма наводнени къщи и дворове, пострадала е пътна настилка. „Експерти направиха обход на улиците с нарушена настилка. До края на седмицата ще се възложи на фирма да възстанови нормалното преминаване през тези улици. Наносите от моста са разчистени още в същия ден“, добави инж. Добромир Добрев. \r\nВиктория МЕСРОБОВИЧ - КУВЕНДЖИЕВА", "date": "2019.06.05", "title": "Инж. Добромир Добрев, кмет на Община Горна Оряховица: Предстои възстановяване на нарушената пътна настилка в село Първомайци, пострадала при интензивните валежи"}
{"url": "http://www.focus-news.net/news/2019/06/05/2666390/plovdiv-prohodimi-sa-patishtata-v-oblastta-nastilkite-sa-suhi.html", "text": "Нормално проходими са пътищата в областта, настилките са сухи. Това съобщи за  Радио „Фокус“ – Пловдив  дежурният в ОПУ. Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срокът на ограничението е до 20 юни 2019 г. В Областното управление няма постъпили сигнали за проблеми по пътищата за изминалото денонощие. Заради интензивните валежи, които паднаха в областта, е повишена опасността от свличане на земна и скална маса по направленията Асеновград - Смолян, Кричим - Стамболийски и Юговско ханче - Югово - Лъки. Водачите трябва да бъдат особено бдителни, преминавайки по посочените пътни участъци. Движението по пътя Асеновград – Нареченски бани е ограничено за МПС с височина над 4 м през тунелите. Обходният маршрут е по пътя Кричим – Девин. Движението по пътя Плодовитово – Първомай в района на моста над р. Марица е ограничено за МПС над 5 т поради намален габарит на пътното платно. Обходният маршрут е по пътя Стара Загора – Поповица и път І-8 София – Пловдив – Свиленград. Срокът на ограничението е до 28 декември 2019 г.. Движението по пътя Поповица – Болярци е ограничено за МПС над 12 т поради намален габарит на пътното платно на моста в с. Поповица. Срокът е до 31 декември 2019 г. Обходният маршрут е по пътя Поповица – Садово – Кочево – Болярци. \r\nВ град Пловдив движението се осъществява нормално за този час, натоварени са възлови булеварди в града. \r\nЦветана ТОНЧЕВА", "date": "2019.06.05", "title": "Пловдив: Проходими са пътищата в областта, настилките са сухи"}
{"url": "http://www.focus-news.net/news/2019/06/05/2666391/gabrovo-gazova-butilka-e-predizvikala-pozhar-na-terasa-na-apartament-na-ulitsa-ivaylo.html", "text": "Газова бутилка е предизвикала пожар на тераса на апартамент в Габрово. Сигнал за инцидента е получен на тел. 112 малко след 19.00 часа, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е нанесъл материални щети в жилището, намиращо се на улица „Ивайло“. Данни за пострадали граждани няма. В гасенето са участвали четирима пожарникари от Районната служба в града. \r\nЗа изминалото денонощие огнеборците от областта са реагирали и на три сигнала за оказване на техническа помощ – два в Габрово и един в Дряново, като последният е бил за паднало дърво от силните бури в района на Дряновския манастир. Инцидентът е ликвидиран без сериозни поражения след него. \r\nНадежда КРЪСТЕВА", "date": "2019.06.05", "title": "Габрово: Газова бутилка е предизвикала пожар на тераса на апартамент на улица „Ивайло“"}
{"url": "http://www.focus-news.net/news/2019/06/05/2666393/varna-dvizhenieto-po-avtomagistrala-hemus-ot-paten-vazel-mlada-gvardiya-do-vetrino-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Движението по автомагистрала „Хемус“ от пътен възел „Млада Гвардия“ до „Ветрино“ от км 380 до км 386 трябва да се осъществява с повишено внимание поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Движението се осъществява съобразно създадената временна организация за движение. Ремонтни дейности се извършват и в участъка от пътен възел „Повеляново“ до „Слънчево“ от км 406 до км 416, като движението се осъществява двупосочно в платното посока Варна. Движението се отбива по път I-2 Русе – Варна. До 7 юни по магистралата от км 375 до км 384 ще се извършва почистване на земен окоп, рязане на храсти и ръчно косене. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Движението по път I-9 Златни пясъци – Варна от км 83 до км 88 трябва да се осъществява с повишено внимание поради ръчно косене, рязане на храсти и оформяне короните на дървета, което ще продължи до 8 юни. Почистване на отводнителни шахти се извършва отново в участъка Златни пясъци – Варна от км 97 (Спирка „Марек“) до км 100 (начало Варна). Движението по път III-2902 Панорама — Куманово при км 11 трябва се осъществява с повишено внимание и ограничение на скоростта до 30 км/час поради неравности на асфалтовата настилка. Към момента няма информация за затруднения в движението по републиканската пътна мрежа. \r\nБояна АТАНАСОВА", "date": "2019.06.05", "title": "Варна: Движението по автомагистрала „Хемус“ от пътен възел „Млада Гвардия“ до „Ветрино“ трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/06/05/2666392/smolyan-narusheno-e-vodosnabdyavaneto-v-promishlenata-zona-na-grada-zaradi-avariya.html", "text": "Във връзка с отстраняване на авария днес от 9.00. до 17.00 часа ще бъде нарушено водоснабдяването в промишлената зона на град Смолян. Това съобщиха от  водоснабдителното дружество .", "date": "2019.06.05", "title": "Смолян: Нарушено е водоснабдяването в промишлената зона на града заради авария"}
{"url": "http://www.focus-news.net/news/2019/06/05/2666368/der-standard-avstriya-sdpa-i-partiyata-na-svobodata-na-avstriya-se-dogovoriha-za-datata-na-predsrochnite-izbori.html", "text": "Социалдемократическата партия на Австрия (СДПА) и „Партията на свободата на Австрия“ се договориха за датата на предсрочните избори – 29 септември, съобщава националният ежедневник  Der Standard . \r\nОт редакцията поясняват, че Австрийската народна партия (АНП) на бившия канцлер Себастиан Курц предпочита гласуването да се проведе на 15 септември и в тази връзка разкритикува „червено-синята сделка“, която – според АНП – е в разрез и с желанието на държавния глава Александер Ван дер Белен. АНП предложи и 22 септември, но и тази дата бе отхвърлена от СДПА и „Партията на свободата на Австрия“.  \r\nТочната дата на предсрочните парламентарни избори в страната обаче ще бъде определена от правителството във Виена, което сега се води от Бригите Бирлайн. В новото предложение за изборите, което ще бъде разгледано следващата седмица в конституционната комисия и след това ще бъде предадено за обсъждане в парламента, датата е упомената за през „септември 2019\".  \r\nАНП иска по-ранна дата с цел избягване на ненужно дългата предизборна кампания. Според партията на Курц гражданите очакват от политиците бърза реакция и излизане от политическата криза, която възникна след аферата „Ибиса“. Тереза Герова", "date": "2019.06.05", "title": "Der Standard (Австрия): СДПА и „Партията на свободата на Австрия“ се договориха за датата на предсрочните избори"}
{"url": "http://www.focus-news.net/news/2019/06/05/2666395/kurir-sarbiya-patishtata-v-sarbiya-sa-prohodimi-no-ostava-opasnostta-ot-svlachishta.html", "text": "Спирането на валежите и постепенното отдръпване на реките в коритата им допринесе за стабилизацията на ситуацията по пътищата в Сърбия, съобщава електронното издание на белградския ежедневник  Kurir . \r\nВ доскоро наводнените участъци остава опасността от свлачища, предупредиха компетентните органи. Поради тази причина на шофьорите се препоръчва да използват основните маршрути в страната. По последни данни от публичното дружество „Пътища на Сърбия“ няма образувани задръствания на пунктовете за заплащане на пътните такси. \r\nСпоред дирекция „Гранична полиция\" няма затруднения и при преминаването на границите на страната, с изключение на ГКПП при Котроман на границата с Босна, където се чака около 30 минути. \r\nТоварни автомобили, напускащи страната при ГКПП Келебия на границата с Унгария, чакат около три часа, а при Хоргош във Войводина – около два. Тереза Герова", "date": "2019.06.05", "title": "Kurir (Сърбия): Пътищата в Сърбия са проходими, но остава опасността от свлачища"}
{"url": "http://www.focus-news.net/news/2019/06/05/2666399/spetsializiranata-prokuratura-predade-na-sad-obvineniya-v-terorizam-shveytsarets-zadarzhan-prez-2019-na-kapitan-andreevo-s-boen-arsenal-na-pat-za-siriya.html", "text": "Специализираната прокуратура внесе в Специализирания наказателен съд обвинителен акт срещу швейцарския гражданин Кевин Бахли, задържан на 11 септември 2018 г. на ГКПП „Капитан Андреево“ с арсенал от бойно, ловно и хладно оръжие в колата му „JEEP“ на път към сирийския град Идлиб. Това съобщиха от пресцентъра на  Апелативна специализирана прокуратура . Там „отивам, за да воювам“, заявява той при задържането си.  \r\nБахли е обвинен в тероризъм, за това, че като чужд гражданин, с цел да участва в престъпление за създаване на смут в населението на чужда държава, е влязъл територията на България, незаконно пренасяйки оръжие, с което да се включи в бойните действия в Сирия. \r\nПри задържането в колата на Бахли са намерени и иззети пистолет „Зиг Зауер“ - 9 мм с два пълнителя (поверен му за лично съхранение от Швейцарската армия), ловна пушка „Берета“ – 12-и калибър, и ловна карабина „Щаер-Манлихер-М“ с оптика и бойни патрони (законно притежавани и съхранявани в дома на Бахли в дома му в град Зур), над 400 други боеприпаса, лък със стрели, 24 ножа, 3 броя мачете, 2 брадви, военна каска, бронежилетка, бинокъл, уред за нощно виждане, противогаз, маскировъчни бои, медикаменти, одеяло, камера, лаптоп. \r\nСпоред събраните по делото доказателства през 2018 г. Бахли започнал целенасочено да събира информация за въоръжения конфликт в Сирия между силите на „Ислямска държава“ и армията на Башар Асад. Взел решение и да замине за Сирия. Направил запитване до туристически туроператор за виза и пътуване от Швейцария до Дамаск на 10 септември 2018 г. Впоследствие обаче се отказал да е организиран турист и решил да пътува с автомобила си – при това не до Дамаск, а до град Идлиб, където били съсредоточени последните сили на терористичната организация „Ислямска държава“ и гравитиращи около тях въоръжени групировки. \r\nЗа целта Бахли изтеглил на лаптопа си подробно описан маршрут от град Зур до Идлиб – през Австрия, Унгария, Румъния, България и Турция, описал времето за преминаване, номерата на шосетата, километрите в различните държави, ограниченията на скоростта, опасните отсечки и т.н. \r\nНа път към Сирия, освен огнестрелното и хладно оръжие, с което разполагал, боеприпасите за него, той взел със себе си и наличната екипировка и през нощта на 9 срещу 10 септември 2018 г. напуснал дома си на път за Сирия. На 10 септември 2018 г. баща му научил за пътуването от оставеното от сина му прощално писмо. След като установил, че липсват и съхраняваните от Кевин огнестрелни оръжия, уведомил швейцарската полиция. Същия ден Бахли е обявен за международно издирване.  \r\nЧасове преди това обаче той вече е преминал румънско-българската граница на ГКПП „Видин Дунав мост“. През нощта на 10 срещу 11 септември 2018 г. Бахли отсяда в хотел „Хемус“ в София, а около 19.00 ч. На 11 септември 2018 г. пристига на ГКПП „Капитан Андреево“. Към този момент сигналът по Шенгенската информационна система на швейцарските власти за издирването му вече е бил въведен в системите са граничен контрол на България и Кевин Бахли е задържан. \r\nПри проведения разпит то заявява, че носи оръжия, пътува за Идлиб и, че отива там, за да воюва „в полза на невинните цивилни граждани“. \r\nНа 12 септември 2018 г. Окръжна прокуратура – Хасково изпраща всички събрани до момента материали в Специализираната прокуратура по компетентност и за образуване на досъдебно производство.  \r\nПо делото са назначени 4 експертизи. В т.ч. и тройна съдебно-психиатрична експертиза, според заключението на която обвиняемият е годен да участва в наказателно производство. \r\nСпециализираният наказателен съд насрочи разпоредително заседание по делото на 6 юни 2019 г.", "date": "2019.06.05", "title": "Специализираната прокуратура предаде на съд обвинения в тероризъм швейцарец, задържан през 2019 на „Капитан Андреево“ с боен арсенал на път за Сирия"}
{"url": "http://www.focus-news.net/news/2019/06/05/2666394/predsedatelyat-na-parlamenta-tsveta-karayancheva-pozhelavam-blagopoluchie-v-semeystvoto-na-balgarskite-myusyulmani-po-povod-ramazan-bayram.html", "text": "Пожелавам благополучие в семейството на българските мюсюлмани по повод Рамазан байрам. Това каза в началото на днешното пленарно заседание председателят на Народното събрание Цвета Караянчева по повод празника Рамазан байрам, предаде репортер на  Агенция „Фокус“ . „Най-важното - пожелавам ви дните да бъдат изпълнени с обич, защото обичта е най-висшият дар на всички ни, независимо от религия, етнос и политическа принадлежност“, каза още Караянчева.  \r\nДеница КИТАНОВА", "date": "2019.06.05", "title": "Председателят на парламента Цвета Караянчева: Пожелавам благополучие в семейството на българските мюсюлмани по повод Рамазан байрам"}
{"url": "http://www.focus-news.net/news/2019/06/05/2666398/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предстоящите предсрочни избори за парламент в Гърция, предстояща среща между държавните глави на Косово и Сърбия и обстановката в западната ни съседка след наводненията са част от основните теми, върху които акцентират водещите печатни балкански издания. . \r\n***  Министър-председателят на Гърция Алексис Ципрас разясни графика за предсрочните избори: те ще се проведат на 7 юли, а ден преди разпускането на парламента ще бъдат гласувани и данъчните облекчения, съобщава електронното издание на атинския ежедневник  To Vima . \r\nЦипрас увери, че правителството ще продължи да изпълнява задачите си, както е предвидено в Конституцията и закона, и че до разпускането на парламента, то ще насърчава законопроектите  в полза на социалните нужди. \r\nВ този контекст Алексис Ципрас обяви, че следващия петък, в деня преди разпускането на законодателния орган в Атина, ще бъде въведен регламент за данъчното облекчаване и призова лидерът на опозиционната „Нова демокрация“ Кириакос Мицотакис да влязат в парламента и да подкрепят мярката.  \r\nЦипрас направи опит да анализира причините за поражението на СИРИЗА на европейските избори. Този път той представи две версии: освен добре познатия аргумент, че хората не са почувствали положителните мерки, предприети от правителството, премиерът на Гърция подчерта, че партията му печели избори от 2012 г. и е дошло времето да загуби вот.  \r\nВ интервю, което той даде пред ERT, Ципрас заяви, че „голямата грешка\", довела до поражението, е, че „не осъзнахме дълбочината на умората на хората, които се отдръпнаха\" от СИРИЗА. \r\nМинистър-председателят на южната ни съседка отбеляза обаче, че правителството е било задължено да приложи конкретни политики през първите три години, които не са били в съответните техни искания. Той призова мнозинството от гръцките граждани, средната класа, както той го описа, да разберат избора, направен от правителството.  \r\nНа въпрос дали арогантното поведение на правителствени служители или македонския въпрос са причина са поражението на СИРИЗА, Ципрас не се колебае да характеризира тези сериозни и чувствителни въпроси като „вторични\". \r\nПо-конкретно, що се отнася до спора за името на Македония, той отбеляза, че има политически загуби, но също така и че не вижда катастрофа на СИРИЗА в Северна Гърция, както обявиха от избирателните секции. Той също така настоя, че Преспанското споразумение е „смело политическо решение\", с което той се гордее. \r\n***  Спирането на валежите и постепенното отдръпване на реките в коритата им допринесе за стабилизацията на ситуацията по пътищата в Сърбия, съобщава електронното издание на белградския ежедневник  Kurir . \r\nВ доскоро наводнените участъци остава опасността от свлачища, предупредиха компетентните органи. Поради тази причина на шофьорите се препоръчва да използват основните маршрути в страната. По последни данни от публичното дружество „Пътища на Сърбия“ няма образувани задръствания на пунктовете за заплащане на пътните такси. \r\nСпоред дирекция „Гранична полиция\" няма затруднения и при преминаването на границите на страната, с изключение на ГКПП при Котроман на границата с Босна, където се чака около 30 минути. \r\nТоварни автомобили, напускащи страната при ГКПП Келебия на границата с Унгария, чакат около три часа, а при Хоргош във Войводина – около два. \r\n***  Държаният глава на Сърбия Александър Вучич и косовкият му колега Хашим Тачи ще се срещнат в словашката столица Братислава в четвъртък, 6 юни, съобщава електронното издание на прищинския ежедневник  Zeri . \r\nЦелта на тази среща ще бъде реалистичен преглед на текущите възможности за срещата на високо равнище в Париж. \r\nСлед разочароващия резултат от срещата на върха в Берлин на 29 април, страните отстъпиха назад от пътя към заключителното споразумение. Поради тази причина лидерите на двете страни са взели решение предварително да обсъдят и да се ангажират с предотвратяването на евентуален провал на срещата на върха в Париж. на 1 юли. \r\nСрещата на Тачи и Вучич се провежда в столица на държава, която не е признала Косово. В същия ден министър-председателят на Косово Рамуш Харадинай ще пътува до Берлин за среща с канцлера на ФРГ Ангела Меркел. Кабинетът на германския лидер вече потвърди планираната среща, в рамките на която ще бъдат обсъдени преговорите за отношенията между Сърбия и Косово, както и процеса за нормализирането им. \r\n***  Сега към нашите молитви се присламчват и делегации на нашите съседи, включително при честванията на македонските учители, възрожденци, лидери на въстания, комити и т.н. Така е за молебена в църквата „Св. Климент \"в Рим на гроба на Св. Кирил, както и за честването на Илинденското въстание на 2 август (има се предвид Илинденско-Преображенското въстание) и т.н. И докато другите съседи проповядват, че всичко древно е гръцко, след Преспанското споразумение ние нямаме право на тези паметници, имена и т.н. Защото ние от Северна Македония сме „дошли\". И затова „нямаме право\" на такава история. Това е заради народната поговорка „Сила Богу не се моли\". Това са събитията, които се случват с нас: Охридското споразумение, Преспанският договор, Законът за езиците, акцентът върху неговото доминиращо положение (15-20%)… и всичко това, защото „силата Богу не се моли“. Не става въпрос за права на малцинствата, а за доминантност без доминация. И така, тази история продължава за македонския народ, който вече е наполовина разселен, защото е спокоен, покорен, с готовност приема всичко. Това, разбира се, сигурно е направила неговата история, защото „силата Богу не се моли“, коментира д-р инж. Стефан Поцев в статия за скопския вестник  „Нова Македония“  . \r\nИма и друг факт, а именно погърчените, побългарените, посърбените македонци. Те са основните създатели на тази съседска политика на присламчване към другите. Някои от тях, изменили на македонската нация, сега подкрепят позициите на  съседните ни братски държави (България, Гърция, Сърбия и др.). Искат упорито да оправдават грешката си, като идентифицират или премахват македонската история. Това явление се дължи на „македончето\", което само създава проблеми със съседите си.  Имаме такива и в България, и в Гърция и навсякъде, те са разпознаваеми Те искат да покажат, че автохтонните македонци не съществуват. \r\nНе издържа теорията, че славяните са дошли и са „претопили\", македонците. Македония беше под турска власт 500 години, но моите прадеди останаха македонци… Това са безсмислици в историята, заради които македонците са объркани, изгубени и поради това правят огромни грешки, които водят до отчуждаване от собствената им родина. Това не се дължи на мултиетничността, много от днешните съществуващи държави в Европа имат по-голямо мултиетническо представителство (и до 30-40 процента), така че за правата на етническите общности не се говори толкова много. С нас в Македония правата са по-големи за етническите общности, отколкото за самите македонци. Македонският народ е в „анемия\", което е резултат от дълга история. \r\nВсички тези разстройства са неприемливи от природата. Технически казано, това е синусоидно разстройство. Очаквам, че синусоидът ще бъде нормализиран, с амплитуди и честоти към естествените закони, и тази природа (природата на народа) ще се успокои, за да се върне към нормалното. Хармонията в живота се поддържа от безредието. \r\n***", "date": "2019.06.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/05/2666396/yordan-tsonev-dps-balgariya-e-blagodarna-za-tolerantnostta.html", "text": "България е благодарна за толерантността. Това каза народният представител от ДПС Йордан Цонев  в декларация от името на група по повод Рамазан байрам, предаде репортер на  Агенция „Фокус“ . „Да пожелая от името на ПГ на ДПС и лично от свое име да бъдат живи и здрави, да бъдат все така толератни, все така обичащи. Все така патриоти и те да са живи и здрави и техните семейства. Големият мюсюлмански празник Рамазан байрам идва след месеца Рамазан. Тази година той съвпадна с предизборната кампания. Ние имахме възможност на стотици срещи с българските мюсюлмани да се убедим в добродетелите“, каза още Цонев.  \r\nДеница КИТАНОВА", "date": "2019.06.05", "title": "Йордан Цонев, ДПС: България е благодарна за толерантността"}
{"url": "http://www.focus-news.net/news/2019/06/05/2666402/api-do-1900-chasa-dvizhenieto-ot-km-237-do-km-308-na-am-trakiya-v-posoka-burgas-shte-se-osashtestvyava-v-izprevarvashtata-lenta-poradi-remontni-deynosti.html", "text": "До 19.00 часа движението от км 237 до км 308 на АМ \"Тракия\" в посока Бургас ще се осъществява в изпреварващата лента поради ремонтни дейности. Това съобщиха от пресцентъра на  Агенция „Пътна инфраструктура“ . До 14.00 часа поетапно ще се ограничава движението в изпреварващата, активната и аварийна лента при км 99 в посока Бургас за полагане на хоризонтална маркировка, а трафикът ще се осъществява в свободната лента. \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.06.05", "title": "АПИ: До 19.00 часа движението от км 237 до км 308 на АМ \"Тракия\" в посока Бургас ще се осъществява в изпреварващата лента поради ремонтни дейности"}
{"url": "http://www.focus-news.net/news/2019/06/05/2666403/plovdiv-politsiyata-e-proverila-nyakolko-signala-za-silna-muzika-i-sbivane-v-kv-stolipinovo.html", "text": "Полицията е проверила няколко сигнала за силна музика и сбиване в квартал \"Столипиново\" снощи. Това съобщи за  Радио „Фокус“ - Пловдив  говорителят на ОДМВР. При проверките на място сбиване не е установено, нямало е размирици, но едно лице е отведено в Районното управление. \r\nВ единия от случаите около 18.00 часа имало погребение и пиян мъж отправил реплика към участниците, при което възникнал конфликт за кратко. Няма пострадали хора. \r\nОбстановката в квартала е спокойна. На всички сигнали е реагирано от екипи на Шесто РУ. \r\nЦветана ТОНЧЕВА", "date": "2019.06.05", "title": "Пловдив: Полицията е проверила няколко сигнала за силна музика и сбиване в кв. \"Столипиново\""}
{"url": "http://www.focus-news.net/news/2019/06/05/2666384/blagoevgrad-direktsiya-natsionalen-park-rila-shte-otbelezhi-svetovniya-den-na-okolnata-sreda-s-poreditsa-ot-initsiativi.html", "text": "Дирекция „Национален парк Рила“ ще отбележи Световния ден на околната среда с поредица от инициативи. Това съобщи за  Радио „Фокус“ – Пирин  д-р Стефан Кирилов, главен експерт ИОП в Дирекция БППП към Дирекция „Национален парк Рила“. Днес е обявен за Ден на отворените врати в Посетителски център – Паничище, Посетителски информационен център – град Самоков и Централен офис на ДНП „Рила\" в Благоевград. Посетителите от 10.00 до 17.00 часа ще имат възможност да се запознаят с важността и значението на Национален парк „Рила“, както и с дейностите за неговото опазване. С тематични беседи от експертите на парковата дирекция специално внимание е отделено на популяризиране на зеленото природно богатство на защитените територия. \r\nНа 8 и 9 юни са организирани два опознавателни туристически маршрута на територията на НП „Рила” с тематични беседи за запознаване с биоразнообразието на защитената територия и резерват „Парангалица”. Първият ще стартира на 8 юни от местност Карталска поляна до хижа „Македония” с участието на деца и младежи от Сдружение „Млад планинар“ - Петрич, служители на РИОСВ – Благоевград, Дирекция „НП Рила“, Регионална лаборатория – Благоевград и Басейнова дирекция „Западнобеломорски район“ – Благоевград. Същият ден ще започне двудневна екологична програма с учебна опознавателна цел с ученици от Клуб „Вселена 7“ към Седмо СУ „Кузман Шапкарев“ – Благоевград – запознаване с биологичното разнообразие на НП „Рила“ и преходи в защитената територия. \r\nНа 8 юни по повод Световния ден на околната среда партньорските екоинициативи продължават с организирано почистване на района на хижа „Мальовица\" на територията на НП „Рила“ от доброволците от Сдружение „Върхът Мальовица – 2013“. \r\nЛивия НИНОВА", "date": "2019.06.05", "title": "Благоевград: Дирекция „Национален парк Рила“ ще отбележи Световния ден на околната среда с поредица от инициативи"}
{"url": "http://www.focus-news.net/news/2019/06/05/2666397/altimir-adamov-gerb-neka-nastapiliyat-ramazan-bayram-da-donese-na-vsichki-mnogo-priyatni-emotsii-da-dadete-i-da-poluchite-proshka.html", "text": "Нека настъпилият Рамазан байрам да донесе на всички много приятни емоции, да дадете и да получите прошка. Това каза народният представител от ПГ на ГЕРБ Алтимир Адамов в декларация от името на група по повод  Рамазан байрам, предаде репортер на  Агенция „Фокус“ . „Позволете ми да отправя най-сърдечни поздравления по случай празника Рамазан байрам“, каза Адамов. „Нека този празник, който ни учи на мъдрост, да ни направи още по-добри, по-отговорни, да расте взаимното ни уважение и заедно да работим за нашето общо бъдеще“, посочи още той.  \r\nДеница КИТАНОВА", "date": "2019.06.05", "title": "Алтимир Адамов, ГЕРБ: Нека настъпилият Рамазан байрам да донесе на всички много приятни емоции, да дадете и да получите прошка"}
{"url": "http://www.focus-news.net/news/2019/06/05/2666404/pregled-na-osnovnite-temi-v-burgaskiya-pechat.html", "text": "„За първи път в региона. Сдружение ще стопанисва язовир „Мандра“ е водещата новина и тема на деня във вестник  „Черноморски фар“ . „Влиза в битка с бракониерите във водоема“ е подзаглавието на статията. Ще бъде избрано сдружение за опазване на рибния ресурс, което ще се включи в борбата срещу нарушителите. „Камерите изтласкаха джебчиите в западната част на Слънчев бряг“ е друго заглавие от първите страници на ежедневника. „Мобилни КПП-та подпомагат движението в курорта“ пояснява материалът. Системата за видеонаблюдение, разположена на територията на най-големия курортен комплекс „Слънчев бряг“, се оказала изключително полезна за полицията в борбата им с джебчиите през лятото, съобщиха от Областна дирекция на МВР - Бургас. „Районните съдилища – най-натоварени“ четем още в днешното издание. „Апелативен съдия предлага промени за по-добра ефективност“ пише още в материала.  Бургаски районен съд е един от най-натоварените с дела. За пример административният ръководител на Апелативен съд – Бургас съдия Деница Вълкова посочи, че на месец районното съдилище решава доста дела. 99.02 са свършените граждански дела на месец, докато наказателните са 61.65. „Обновяват пътищата в Малко Търново за над 300 хиляди лева“ пише още в днешното издание. Община Малко Търново е обявила обществена поръчка за ремонт на няколко междуселищни пътища. „Започва ремонтът на бул. „Димитър Димов“, „Кола блъсна млад мъж на пешеходна пътека в центъра на Бургас“, „Над 30 литра на квадратен метър се изсипаха в Бургас“ и „Питат жителите на Меден рудник искат ли амфитеатър зад „Лакомата спирка“ са други теми от вестника. Темата на деня е: „Италиански пилот: Можете да развиете летенето с хидроплан над езерата“. Чезаре Бай дойде от Комо в Бургас заради кампанията „Полет над бургаските езера“ пише още в статията.", "date": "2019.06.05", "title": "Преглед на основните теми в бургаския печат"}
{"url": "http://www.focus-news.net/news/2019/06/05/2666400/volen-siderov-ataka-obedineni-patrioti-shte-spazvame-upravlenskata-programa-mozhe-da-dobavim-novi-tseli-kam-neya-v-rezultat-na-dobrata-finansova-kartina.html", "text": "„Обединени патриоти“ ще спазваме управленската програма, може да добавим нови цели към нея в резултат на добрата финансова картина. Това каза лидерът на „Атака“ Волен Сидеров в „Тази сутрин“ по  бТВ . Попитан дали се е чул с Борисов след изборите, той каза: „Чухме се. Още в изборната нощ му се обадих. Нормални са отношенията. Аз не съм чул да има обрат в позицията на ГЕРБ спрямо партньорите. Не знам на какво се дължат тези внушения, че щяло да има промяна в отношенията. Няма предложения за такава промяна“.  \r\nПопитан пред разпад ли е малката коалиция, той заяви: „Ние сме подписали управленска програма и ще я спазваме. До края на мандата остават две години. Може да се добавят неща, които да бъдат като цели и анекс. Може да се добавят нови цели, защото имаме вече половин мандат, имаме и една финансова картина, която е добра – 3 млрд. излишък. Имаме основание да добавим нови цели, които да бъдат реализирани“, изтъкна той.  \r\nВолен Сидеров коментира и сделката за закупуване на нов изтребите F-16.  „Самолетите, които ни натресоха да купим от САЩ бяха 1,5 млрд.лв., станаха 2 млрд. лв. сега са 3 млрд. лв. България ще плати 3 млрд. лв. Военният министър се съгласи на това, с което неговата партия да стане представителна за патриотичната нишка“, заяви той. Сидеров посочи, че не е поздравил Красимир Каракачанов за добрия резултат на европейските избори, защото според него партията е подходила нечестно в кампанията. „Красимир Каракачанов вместо да се заканва по студиата, да бъде така добър да благодари за тази позиция, да има възможност да разполага с едно огромно министерство и един милиарден бюджет“, посочи той.  Лидерът на „Атака“ обясни, че евродепутатът от ВМРО Ангел Джамбазки е пишел донос след донос срещу него в Европейския парламент. „В него аз съм обявен за лош политик. Джамбазки от една година не е престанал истински да ме напада и хули“, допълни Сидеров.", "date": "2019.06.05", "title": "Волен Сидеров, Атака: „Обединени патриоти“ ще спазваме управленската програма, може да добавим нови цели към нея в резултат на добрата финансова картина"}
{"url": "http://www.focus-news.net/news/2019/06/05/2666405/veliko-tarnovo-vavezhda-se-vremenna-organizatsiya-na-dvizhenieto-v-grada-zaradi-kulturni-sabitiya-na-7-i-8-yuni.html", "text": "Във връзка с подготовка и реализация на събитията от културният календар на Община Велико Търново ще настъпят следните временни промени в организация движението на МПС: \r\nНа 7 юни (петък) за времето от 17.30 до 19.30 ч.(или до приключване на събитието) ще бъде затворен за движение участъкът от ул. \"Васил Левски\" от Студентски стол № 2 до сградата на Община Велико Търново. \r\nНа 8 юни (събота) за времето от 20.45 до 22.00 ч. (или до приключване на събитието) ще бъде затворен за движение Площад \"Цар Асен I\", както и прилежащите улици. Това съобщиха от пресцентъра на  Общината .", "date": "2019.06.05", "title": "Велико Търново: Въвежда се временна организация на движението в града заради културни събития на 7 и 8 юни"}
{"url": "http://www.focus-news.net/news/2019/06/05/2666406/parlamentat-napravi-promeni-v-sastava-na-komisiyata-po-regionalna-politika.html", "text": "Парламентът направи промени в състава на Комисията по регионална политика, благоустройство и местно самоуправление,  предаде репортер на  Агенция „Фокус“ . Проекторешението бе внесено от председателя на ПГ на ГЕРБ д-р Даниела Дариткова. За член на комисията бе избран депутатът Васил Цветков. Народният представител е от ПГ на ГЕРБ и избран на парламентарните избори през 2017 г. от 29-ти Многомандатен избирателен район - София област.  \r\nДеница КИТАНОВА", "date": "2019.06.05", "title": "Парламентът направи промени в състава на Комисията по регионална политика"}
{"url": "http://www.focus-news.net/news/2019/06/05/2666410/anton-nalbantov-bchk-imame-dostatachen-resurs-ot-vodni-spasiteli-koito-na-100-da-obezpechat-ohranyaemite-vodni-ploshti.html", "text": "Българският червен кръст разполага с достатъчен ресурс от водни спасители, които на 100% да обезпечат охраняемите водни площи. Това каза за сутрешния блок  „Добро утро, България“  на  Радио „Фокус“  директорът на Водноспасителната служба на БЧК Антон Налбантов. Той обясни, че около 1000 спасители се обучават на година, но се разчита на приемствеността от по-опитните. „Само за последните 5 години са обучени над 5000 водни спасители. Така че при необходимост и нужди средногодишно има около 1300 спасители за Черноморието и около 1500 до 1800 за плувните басейни и аквапаркове. Смело мога да кажа, че имаме достатъчен ресурс от водни спасители. Поддържа се едно добро ниво и интерес от страна на младите хора, въпреки демографската криза и намаляващия брой на населението. Бих казал, че при нас няма отлив, има стабилност при броя на кандидатите и обучените, което показва и нивото на интерес, което се поддържа към курсовете, които предлагаме“, коментира Антон Налбантов. Той каза още, че работата на водните спасители е сезонна, което е и основната причина за моментните кризи, които се наблюдават по водните площи. Водноспасителната служба на БЧК съсредоточава превантивната си дейност към децата и възрастните хора, с цел намаляване броя на удавените, добави той. \r\nВиктория МЕСРОБОВИЧ", "date": "2019.06.05", "title": "Антон Налбантов, БЧК: Имаме достатъчен ресурс от водни спасители, които на 100% да обезпечат охраняемите водни площи"}
{"url": "http://www.focus-news.net/news/2019/06/05/2666408/plovdiv-nad-96-ot-detsata-kandidati-za-parvi-klas-sa-prieti-po-parvo-zhelanie-pri-parvoto-klasirane.html", "text": "Резултатите първото класиране за прием в първи клас за новата 2019/2020 учебна година показват, че над 96% от класираните 2871 деца са приети по първо желание. Това съобщиха за  Радио „Фокус“ - Пловдив  от Общината. В класирането взеха участие 2923 деца, чиито родители имаха възможност да изберат до 5 желания от 46-те училища в града. От общия брой на обявените 3483 свободни места все още не са заети 612. \r\nЗа класираните деца предстои записване в училищата до 11 юни. В този срок родителите трябва да представят всички необходими документи за проверка. Не се изискват документи за удостоверяване на критериите за настоящ и постоянен адрес на децата, тъй като проверката е автоматична. \r\nНекласирани са само 52 деца, за които по-голямата част от родителите са избрали само едно единствено желание, и то не е училището, в района на което е регистрирано детето. \r\nСъгласно изискванията на наредбата за прием след второ класиране ще бъде направен анализ на броя на записаните в училищата деца и броя на все още необхванатите и при необходимост ще бъдат завишени първоначално-определените с училищния план-прием паралелки. Родителите ще бъдат уведомени за промяната чрез обявяване на актуален брой свободни места за трето класиране. \r\nАнализите на резултатите от първото класиране показват, че в над 80% от училищата са приети всички деца, пожелали прием, независимо от точките, които са събрали. По-голямата част от родителите (71% от класираните) избраха училището, в района на което е адресната регистрация на детето. \r\nВ срок до 12 юни включително ще бъдат обявени свободните места за следващото второ класиране, което ще се проведе на 19 юни. В него ще вземат участие все още некласираните деца, тези, които не се запишат по някаква причина от класираните, а също и пропусналите първото класиране. Сроковете за подаване онлайн на заявления за участие в това класиране е 17 юни 2019 г. (вкл.). За подаване на заявления за кандидатстване на хартиен носител срокът е 14 юни 2019 г. \r\nЗаявленията на некласираните деца се прехвърлят автоматично към второто класиране. Препоръчваме родителите да подадат нови заявления, съобразени със свободните места за новото класиране. За целта е необходимо да анулират първоначалните си заявления и да подадат нови. \r\nЗа трета поредна година в град Пловдив приемът на ученици в първи клас в общинските училища е чрез централизирано електронно класиране, което улеснява родителите и представителите на училищната администрация.", "date": "2019.06.05", "title": "Пловдив: Над 96% от децата, кандидати за първи клас, са приети по първо желание при първото класиране"}
{"url": "http://www.focus-news.net/news/2019/06/05/2666407/vladimir-moskov-kmet-na-gotse-delchev-patnata-infrastruktura-na-teritoriyata-na-obshtinata-e-v-dobro-sastoyanie.html", "text": "Пътната инфраструктура на територията на община Гоце Делчев е в добро състояние. Това каза за  Радио „Фокус“ - Пирин  кметът на Гоце Делчев Владимир Москов. Той отбеляза, че по-голямата част от пътищата на територията на общината са обновени с европейски и собствени средства. „Необходимо е допълнително обезопасяване на пътя Баничан - Брезница и пътя Гоце Делчев - Делчево, тъй като има напукване на пътната настилка. Също така е необходимо допълнително обозначаване на разклона Корница-Брезница, за да можем да го обезопасим напълно, тъй като това е един от проблемните разклони на територията на Общината. Поръчали сме необходимите знаци, с които ще бъде допълнително обозначен“, заяви кметът. Владимир Москов отправи апел към шофьорите, които шофират на територията на община Гоце Делчев, да спазват поставените знаци за опасните участъци. \r\nНатали СТЕФАНОВА", "date": "2019.06.05", "title": "Владимир Москов, кмет на Гоце Делчев: Пътната инфраструктура на територията на общината е в добро състояние"}
{"url": "http://www.focus-news.net/news/2019/06/05/2666409/der-spiegel-italiya-tryabva-da-se-strahuva-ot-tezhki-sanktsii-ek-e-na-pat-da-otkrie-protseduri-sreshtu-rim.html", "text": "Правителството на Италия е в криза, а отгоре на всичко сега над него надвисват и нови проблеми от Брюксел: Европейската комисия е на път да открие процедура срещу Рим заради свръхзадлъжнялостта на страната, съобщава германското издание  Der Spiegel . \r\nДълго време EK наблюдаваше действията на Италия и я остави да я увещава, но сега изглежда, че търпението на Брюксел е изчерпано: по-късно през деня може да бъде задействана процедура, която заплашва правителството в Рим с тежки санкции. \r\nОчаква се решението да бъде взето около обяд на седмичната среща на комисарите на ЕС. Още в понеделник бе договорено, че е целесъобразно да се започне процедура срещу Италия за прекомерен дефицит. \r\nЕК може да предприеме тази стъпка, ако държава-членка наруши Пакта за стабилност и растеж на ЕС. Най-важният критерий - бюджетен дефицит от максимум три процента от БВП – се приема от Италия. Но страната извършва други нарушения. \r\nСпоред правилата, Рим ще трябва постепенно да намали тази планина от задължения. Но коалицията на дясната „Лига“ и популистко Движение „Пет звезди“ вървят в обратна посока. Тя иска да намали данъците, да увеличи социалните разходи и да направи нови инвестиции. Това, заявиха от правителството в Рим в края на 2018 г., ще стимулира икономическия растеж до 1,5% годишно. През първото тримесечие на 2019 г. той бе едва 0,1%. \r\nАко ЕК започне производство в сряда, Италия е изправена пред тежка глоба. Но пътят към налагането й е дълъг. \r\nПърво, Комисията ще предаде въпроса на Съвета на министрите на финансите на ЕС. След това неговият Икономически и финансов комитет ще изготви доклад, който ще бъде върнат на ЕК. След това са предвидени 15 допълнителни стъпки, докато Съветът на министрите на ЕС, взимащ решения с квалифицирано мнозинство, може да реши да наложи глоба в размер на 0,5% от БВП на Италия. В момента тази сума би възлизала на около десет милиарда евро. Тереза Герова", "date": "2019.06.05", "title": "Der Spiegel: Италия трябва да се страхува от тежки санкции: ЕК е на път да открие процедури срещу Рим"}
{"url": "http://www.focus-news.net/news/2019/06/05/2666412/rzok-kyustendil-do-kraya-na-mesetsa-vsyako-litse-imashto-zdravna-osigurovka-mozhe-da-smeni-lichniya-si-lekar.html", "text": "До края на месеца всяко лице, имащо здравна осигуровка, може да смени личния си лекар. Това съобщиха за  Радио „Фокус” – Кюстендил  от Районната здравноосигурителна каса – Кюстендил. Новият избор на личен лекар може да бъде направен лично или онлайн. Смяната по електронен път изисква формулярът да е придружен с електронен подпис. Другият начин за смяна е при новоизбрания личен лекар, където заедно с регистрационната форма се представя здравноосигурителна книжка. През месец юни 2018 година личният си лекар са сменили 1205 души, а през месец декември 2018 година – 1232 души. Причини за смяна са прекратяване на договори с обощпрактикуващи лекари, промяна в местоживеенето на пациента, лични предпочитание на здравноосигурените лица и други. \r\nВенцеслав ИЛЧЕВ", "date": "2019.06.05", "title": "РЗОК - Кюстендил: До края на месеца всяко лице, имащо здравна осигуровка, може да смени личния си лекар"}
{"url": "http://www.focus-news.net/news/2019/06/05/2666411/shumen-severoiztochnoto-darzhavno-predpriyatie-e-predprielo-merki-sreshtu-pozharite-v-gorskite-teritorii-v-oblastta.html", "text": "Утвърден е Планът на СИДП за работа през пожароопасния сезон. Това съобщиха от  Североизточното държавно предприятие . Първите предвидени срещи за оповестяване на мерките за пожарна безопасност вече са проведени. Инструктирани са събирачите на липов цвят по места. Традиционно такива срещи се правят и с хората, които берат гъби и билки, туристите, земеделците, членовете на ловните дружини, пастирите и ръководствата на военните поделения, които провеждат учения в близост до горски територии. Започна и подмяната на повредените противопожарни табели, особено тези, които са до заслони, чешми, туристически маршрути и кръстовища на горски пътища през които преминават автомобили и повече хора. В началото на жътвената кампания екипи на службите за пожарна безопасност и съответните ловни или горски стопанства инструктират кметовете и земеделците относно забраните за палене на стърнища. Поставят се съобщения и в кметствата. От началото на годината до момента на територията на СИДП са регистрирани 30 пожара, като са засегнати 500 декара горски територии. 200 декара смесена гора горя през март в ДЛС - Паламара, а 100 декара бяха опожарени в ДГС - Шумен. 100 декара гори са засегнати от низов пожар в ДЛС - Балчик, а 50 декара в ДЛС - Шерба. Гражданите, които станат свидетели на пожар в горските територии или в близост до тях, трябва да подадат сигнал на телефон 112, за да може огънят да бъде погасен своевременно.", "date": "2019.06.05", "title": "Шумен: Североизточното държавно предприятие е предприело мерки срещу пожарите в горските територии в областта"}
{"url": "http://www.focus-news.net/news/2019/06/05/2666413/shumen-elektrichesko-tablo-e-udareno-ot-gram-po-vreme-na-silna-burya-v-selo-kyulevcha.html", "text": "Паднал гръм по време на силна буря е предизвикал пожар в електрическо табло в село Кюлевча. Това съобщиха от пресцентъра на  ОДМВР - Шумен . Сигналът за пожара е приет в 12.48 часа на 4 юни. Изпратен е екип на РСПБЗН - Нови пазар. Разчистено е мястото, таблото е унищожено.", "date": "2019.06.05", "title": "Шумен: Електрическо табло е ударено от гръм по време на силна буря в село Кюлевча"}
{"url": "http://www.focus-news.net/news/2019/06/05/2666416/burgas-ogranichava-se-dvizhenieto-v-aktivnata-lenta-na-am-trakiya-ot-km-308-do-km-320-v-posoka-burgas-poradi-remontni-deynosti.html", "text": "Ограничава се движението в активната лента на АМ „Тракия“ от км 308 до км 320 в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът ще се осъществява в изпреварващата лента. Шофьорите да се движат с повишено внимание и съобразена скорост.", "date": "2019.06.05", "title": "Бургас: Ограничава се движението в активната лента на АМ „Тракия“ от км 308 до км 320 в посока Бургас поради ремонтни дейности"}
{"url": "http://www.focus-news.net/news/2019/06/05/2666417/vratsa-prepravena-vazdushna-pushka-i-boepripasi-sa-izzeti-pri-proverka-na-chasten-imot-v-selo-selanovtsi.html", "text": "Преправена въздушна пушка и боеприпаси са иззети при проверка на частен имот в село Селановци. Това съобщиха от  ОДМВР - Враца . Полицейската проверка е извършена на 4 юни 2019 г. след оперативно-следствени действия. Намерени и иззети са въздушна пушка без фабричен номер, пригодена за стрелба с патрони 22 калибър, 270 боеприпаса от различен калибър, без лицето да притежава необходимото разрешително за тях. Образувано е досъдебно производство.", "date": "2019.06.05", "title": "Враца: Преправена въздушна пушка и боеприпаси са иззети при проверка на частен имот в село Селановци"}
{"url": "http://www.focus-news.net/news/2019/06/05/2666414/die-welt-olaf-sholts-vizhda-shans-za-gsdp-da-se-prevarne-v-parva-sila-do-izborite-za-bundestag.html", "text": "Федералният финансов министър и вицепредседател на Германската социалдемократическа партия (ГСДП) Олаф Шолц вижда шанс в следващите месеци партията да се превърне в първа политическа сила в страната, съобщава националният ежедневник  Die Welt .  \r\nШолц не се отказва от надеждата за излъчване на канцлер от редиците на ГСДП, въпреки слабото представяне на партията и катастрофалните за нея резултати от проучванията на общественото мнение. „Шансът да станем най-силната партия до следващите общи избори е значително по-голям, отколкото в предходните години\", увери германският министър на финансите. „Ако го направим добре, тогава имаме шанс. Не можем да сме по-малки, отколкото всъщност сме\", допълни Шолц. \r\nОт ГСДП призоваха Съюза (ХДС/ХСС) да изпълни поетите ангажименти, за да гарантира оцеляване на голямата коалиция в Берлин.  Тереза Герова", "date": "2019.06.05", "title": "Die Welt: Олаф Шолц вижда шанс за ГСДП да се превърне в първа сила до изборите за Бундестаг"}
{"url": "http://www.focus-news.net/news/2019/06/05/2666401/krum-zarkov-za-subsidiite-sporat-ne-e-che-parite-tryabva-da-se-varnat-a-kak-se-stigna-do-tazi-situatsiya.html", "text": "Спорът не е в това, че парите трябва да се върнат, а как се стигна до тази ситуация. Това заяви зам.-председателят на ПГ на „БСП за България“ Крум Зарков в сутрешния блок на БТВ, съобщиха от пресцентъра на  БСП . Той подчерта, че проблемът не е в закона, а в начина по който той е бил изпълняван. „Това пише и в писмото, което изпраща прокуратурата до Министерството на финансите вчера“, допълни Зарков. Той обясни, че за всеки получен действителен глас се дължат 11 лв. Народният представител припомни, че на 26 май 2016 г. законът е променен и тогава е включено квадратчето „не подкрепям никого“. Според Зарков грешката идва от това, че се събират всички гласове, включително от това квадратче и от партии, които не получават субсидия, след което се смятат по някаква абсолютно сгрешена методика, като се получава субсидия и за тях. „Започнахме проверка и в БСП. Оказа се, че наш служител е ходил до Министерството на финансите в началото на 2017 г., за да попита откъде идва тази разлика. Бил е успокоен, че така е по закон, както продължават да твърдят и до сега“, каза още Зарков. Той е категоричен, че Министерството на финансите е нарушило закона. Според него има два момента – служители на министерството не са изпълнили закона и въпросът за политическата отговорност, който се постави след като се прехвърли вината върху закона. „Очакваме Министерството на финансите да даде разчети как са разпределени парите от 2016 г. насам, в изпълнение на това, което и прокуратурата е заръчала, за да бъдат върнати надвзетите суми“, коментира народният представител. „На правна комисия поставихме въпроси към Министерството на финансите и отговорите драстично се разминават с това, което прокуратурата пише. Трябва да се постави въпросът за политическата отговорност“, каза още Крум Зарков.", "date": "2019.06.05", "title": "Крум Зарков за субсидиите: Спорът не е, че парите трябва да се върнат, а как се стигна до тази ситуация"}
{"url": "http://www.focus-news.net/news/2019/06/05/2666418/teodor-petkov-sds-dobrite-rezultati-na-evroizborite-i-uspeshnoto-satrudnichestvo-s-gerb-dadoha-seriozen-impuls-na-sds.html", "text": "Добрите резултати на евроизборите и успешното сътрудничество с ГЕРБ дадоха сериозен импулс на СДС. Това каза в предаването „Вече 30 години-времето е наше“ на  Радио „Фокус“  зам.-председателят на СДС Теодор Петков. По думите му за следващата седмица е планиран Национален съвет на партията, на който реално ще се чуе отзвука от вота. „Първите впечатление, които получаваме от контактите, които имаме с колегите от областите, всички считат, че това е един добър резултат за коалицията между ГЕРБ и СДС и в частност конкретно за СДС с избирането за евродепутат. Все пак имаме около 18- 19 хил. преференции в избора, голяма част от които са за Александър Йорданов. Мисля, че приносът на СДС в тази коалиция не е малък, според мен е от порядъка на 60- 70 хиляди гласа“, обясни той. Въпреки доброто представяне на Съюза на местно ниво, след изборите за ЕП СДС получи допълнителна енергия, която беше необходимото убеждение за възраждането на партията, както за десните избиратели, така и за структурите, каза Петков. „От ГЕРБ получихме нормално отношение и равнопоставеност, сътрудничество, което се надяваме да продължи“, допълни зам.-председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.06.05", "title": "Tеодор Петков, СДС: Добрите резултати на евроизборите и успешното сътрудничество с ГЕРБ дадоха сериозен импулс на СДС"}
{"url": "http://www.focus-news.net/news/2019/06/05/2666419/ministar-krasimir-valchev-srednata-zaplata-vav-visshite-uchilishta-e-nad-1700-lv.html", "text": "Средните брутни заплати във висшите училища са над 1700 лв. Това заяви министърът на образованието и науката Красимир Вълчев в предаването  „Преди всички“  по  БНР . „Във висшите училища доминират рентиерските модели на заплащане. Не доминира политиката да привлекат млади преподаватели. Те са избрали разликата между най-високите и най-ниските заплати да бъде 2,5 пъти“, обясни той. \r\nМораториумът върху създаването на нови университети и филиали, заложен в промените в Закона за висшето образование, е временна и недобра мярка, каза просветният министър и изрази надежда тя да действа по-малко време. Министърът очаква до една година да бъде изготвена Национална карта на висшето образование, която да направи диференциация между професионалните направления. \r\n„Броят на висшите училища не е основният проблем пред системата на висшето образование. Проблемът е, че в годините на прехода всички се разраснаха профилно и започнаха да обучават професионални направления, които не са присъщи за техния профил, нямат този капацитет, взимат преподаватели назаем от други висши училища – това, което се опитваме да ограничим. Проблемът е в това, че приемът достигна крайният си предел. Ако преди 30 години се приемаха 30% от завършващите гимназиално образование, през 2016 г. това достигна близо 80%. Сега връщаме назад, но не самоцелно, защото имаме професионални направления, в които имаме недостиг на студенти“, коментира Красимир Вълчев. \r\nПо думите му нерационалното търсене на висше образование – търсене само заради самата диплома, е избуяло в социалните, стопанските и правните науки. Тези професионални направления най-много намаляваме, подчерта той и обясни, че това намаление се прави в зависимост от оценката за качество и реализация на висшите училища. \r\nВ професионалните направления, в които имаме недостиг на бъдещо търсене, даваме допълнителни стипендии, по-висок прием и по-високо финансиране, посочи министърът на образованието. Той заяви обаче, че се опитват да променят нагласите. \r\nНамалили сме приемът от 58 хил. на 43 хил. за 3 години в държавните висши училища, отчете Вълчев и добави: „Настройваме системата за това да работи с по-малко студенти. Преструктурирането не засяга еднакво всички висши училища“. \r\nНеговите притеснения са, че системата не реагира достатъчно на промените във външната среда. Няма го по-дългосрочният поглед в бъдещето, каза той.  \r\nПромените в закона предвиждат министърът да сключва мениджърски договори с ректорите. Ресорният министър обясни тази идея: \r\n„Ние няма да се месим в академичното управление, няма да се месим във финансовото, нито в административното. Министърът няма да може да влияе върху оперативното управление по никакъв начин, нито да сменя ректори. Това, което правим с този механизъм, е да споделяме стратегическото управление. Ние трябва да отговаряме за общия, колективния интерес. Висшите училища имат некоординирани стратегии за развитие“. \r\nСпоред него няма риск да се прекрачи „червената линия на академичната автономия“. Едно висше училище трябва да има собствен капацитет, трябва да има стимули да инвестира в собствени преподаватели, да развива собствени школи, категоричен бе още Красимир Вълчев и добави, че противното хвърля съмнение върху качеството на висшето образовани", "date": "2019.06.05", "title": "Министър Красимир Вълчев: Средната заплата във висшите училища е над 1700 лв."}
{"url": "http://www.focus-news.net/news/2019/06/05/2666415/yulian-angelov-vmro-tvardeniyata-na-volen-siderov-za-vrazka-na-zakupuvaneto-na-samoletite-ot-sasht-i-rezultata-na-vmro-sa-bezumiya-ili-zavizhda-ili-ne-e-v-chas-s-politikata.html", "text": "Твърденията на Волен Сидеров за връзка на закупуването на самолетите от САЩ и резултата на ВМРО на евровота са безумия - или завижда или не е в час с политиката. Това каза зам.-председателят на ВМРО Юлиан Ангелов пред журналисти във връзка с казаното от лидера на Атака Волен Сидеров, че резултатът на ВМРО е цената, на която страната ни е закупила самолетите от САЩ, предаде репортер на   Агенция „Фокус“ .  \r\n„Мога да ви кажа само едно, че всеки може да си направи справка по всички секции в България и да види резултатите на ВМРО. Тези, които твърдят обратното и твърдят, че има някакви други прийоми освен предизборната кампания, може да си проверят техните резултати в секции на различни места, където живеят цигани в страната. Това са много от партиите, които участваха на тези избори. Някой да твърди подобни безумия или завижда, или не е в час с политиката“, каза Ангелов. Той посочи, че за ВМРО е важно да се изпълнява управленската програма. „Мисля, че за момента правителството се справя прилично. Ако някой има някакви претенции, някакви други виждания, си е негов проблем“, допълни Ангелов. Помолен да дефинира определението за работата на правителството „прилично“, той посочи, че нещата, заложени в програмата забуксуват, защото има проблеми, които трябва да се решават. „В крайна сметка посоката е правилна. Ние доказахме, че когато твоите представители в ЕП и българския парламент работят, когато защитават своите идеи, не отстъпват от тях, когато не продават и предават избирателите си за лични интереси, хората осъзнават това“, каза още зам.-председателят на ВМРО. На въпрос дали ще искат оставката на Волен Сидеров като председател на ПГ на „Обединени патриоти“, Ангелов обясни, че не са обсъждани подобни тези. „Времето е пред нас“, допълни той.", "date": "2019.06.05", "title": "Юлиан Ангелов, ВМРО: Твърденията на Волен Сидеров за връзка на закупуването на самолетите от САЩ и резултата на ВМРО са безумия - или завижда или не е в час с политиката"}
{"url": "http://www.focus-news.net/news/2019/06/05/2666422/burgas-v-pomorie-pristiga-chudotvorna-ikona-na-sveta-bogoroditsa-dostoyno-esty.html", "text": "Чудотворната икона на Света Богородица „Достойно есть” е дар на Българската православна църква от монашеството в Света гора, Гърция. С разрешението на Светия Синод и благословията на Негово Светейшество Български патриарх Неофит и тази година иконата ще напусне пределите на столичния храм „Св. Александър Невски” и ще бъде изложена в центъра на Поморие, на 7 юни (петък) от 17.00 ч. Това съобщиха от пресцентъра на  Общината . Повод за това е откриването на Международния фестивал на православната музика, носещ името на светинята. \r\nЗа първи път чудодейният образ на Божията майка пристига в морския град през 2013 г., по инициатива на кмета Иван Алексиев. От тогава до днес посрещането на иконата се е превърнало в неизменна част от фестивала и в дългоочаквано от всички миряни събитие. \r\nОт 7 до 11 юни в църквата “Свето Рождество Богородично” жителите и гостите на Поморие ще могат да се поклонят пред лика на Света Богородица „Достойно есть” и да се докоснат до нейната сила.", "date": "2019.06.05", "title": "Бургас: В Поморие пристига чудотворна икона на Света Богородица „Достойно есть”"}
{"url": "http://www.focus-news.net/news/2019/06/05/2666423/aktsenti-v-predavaneto-vsichki-v-chas-na-radio-fokus.html", "text": "В днешното издание на седмичното образователно предаване „Всички в час“ на  Радио \"Фокус\"  ще си говорим за „Еразъм +“ като гости в нашето студио ще са възпитаници на 17-то СУ „Дамян Груев“ и учителите им Анжелина Антова и Марияна Терзийска. Гостите ни ще ни разкажат своите впечатления при скорошно пътуване в Италия, свързано с проекта.  \r\nА след това отново се връщаме на темата за Механизма за приобщаване и задържане към образователната система. Събеседник ще е  Юлия Трионджиева, директор на ОУ „Неофит Рилски“-Велинград. Всичко това и още, ако бъдете с нас. \r\nВлезте в час между 10.00 и 11.00 часа с водещ Милослава Ангелова.", "date": "2019.06.05", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/06/05/2666421/kyustendil-v-grada-shte-se-provede-rabotna-sreshta-mezhdu-oblastniya-upravitel-kmetove-na-obshtini-i-predstaviteli-na-chez-balgariya.html", "text": "В града ще се проведе работна среща между областния управител, кметове на общини и представители на ЧЕЗ България. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. Срещата ще започне от 11.00 часа в заседателната зала на областната администрация. В рамките на срещата ще бъде представена изпълнената инвестиционна програма на дружество за 2018 г., както и информация относно планираните обекти за 2019 г. на територията на областта. Ще бъдат засегнати теми, касаещи отделните общини в областта. \r\nВенцеслав ИЛЧЕВ", "date": "2019.06.05", "title": "Кюстендил: В града ще се проведе работна среща между областния управител, кметове на общини и представители на ЧЕЗ България"}
{"url": "http://www.focus-news.net/news/2019/06/05/2666424/yambol-v-grada-shte-bade-predstavena-platforma-za-dostap-do-obshtestvena-informatsiya.html", "text": "Администрацията на Министерски съвет ще проведе в Ямбол работна среща за представители на областите Ямбол, Хасково, Бургас, Сливен и Стара Загора, за представяне на Платформа за достъп до обществена информация. Това съобщиха от пресцентъра на  Областна администрация . \r\nСрещата е във връзка с актуалните промени в Закона за достъп до обществена информация, които предвиждат създаване и поддържане на уеб базирана платформа за подаване на заявления за достъп. Законът изисква всички задължени субекти да публикуват на платформата подадените заявления, решенията по тях и предоставената обществена информация. \r\nСрещата се открива в 14.30 часа в залата на хотел „Диана палас“", "date": "2019.06.05", "title": "Ямбол: В града ще бъде представена Платформа за достъп до обществена информация"}
{"url": "http://www.focus-news.net/news/2019/06/05/2666425/kmetat-na-sofiya-yordanka-fandakova-shte-proveri-remontnite-deynosti-v-ag-sheynovo.html", "text": "В 12.00 часа кметът на София Йорданка Фандъкова ще провери ремонтните дейности в АГ „Шейново“. Това съобщиха от пресцентъра на  Столична община . Строителните дейности включват  цялостно саниране на фасадите на сградата, ремонт на покрива, на ВиК и отоплителната инсталация .", "date": "2019.06.05", "title": "Кметът на София Йорданка Фандъкова ще провери ремонтните дейности в АГ „Шейново“"}
{"url": "http://www.focus-news.net/news/2019/06/05/2666429/kyustendil-novi-sluchai-na-morbili-sa-ustanoveni-v-oblastta-obshtiyat-broy-dostiga-63.html", "text": "Нови случаи на морбили са установени в областта, общият брой достига 63. Това съобщиха за  Радио „Фокус” – Кюстендил  от Регионална здравна инспекция – Кюстендил. Само за седмица новите случаи са 27. Заболелите са 30 души в община Дупница, 23 в община Кюстендил, 9 в община Бобов дол и 1 в община Сапарева баня. Най-голям брой заболели има във възрастови групи от 5 – 9 години – 30 и от 1 – 4 години – 9. \r\nОт Регионалната здравна инспекция отчитат и голям брой заболели от варицела. В рамките на една седмица са регистрирани 40 нови случая. За месец май те са били 151, а от началото на годината има 355 случая на варицела в региона. \r\nВенцеслав ИЛЧЕВ", "date": "2019.06.05", "title": "Кюстендил: Нови случаи на морбили са установени в областта, общият брой достига 63"}
{"url": "http://www.focus-news.net/news/2019/06/05/2666427/mvr-edin-chovek-e-zaginal-a-27-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 27 са ранени при 16 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки, при които има двама пострадали и 25 леки пътни инцидента. От началото на годината са станали 2329 пътнотранспортни произшествия, при които са загинали 188 души, а 2945 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (198) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.06.05", "title": "МВР: Един човек е загинал, а 27 са ранени при катастрофи в страната през изминалото денонощие"}
{"url": "http://www.focus-news.net/news/2019/06/05/2666428/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-yuni.html", "text": "„Софийска вода” временно ще прекъсне водоснабдяването в някои части на столицата на 6 юни. Това съобщиха от пресцентъра на  дружеството . \r\nВъв връзка с монтаж на спирателни кранове в резервоар „Доброславци“ в с.  Доброславци, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: с. Доброславци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площад „Мегдана“.  \r\nВъв връзка с монтаж и подмяна на спирателни кранове на бул. „България“ в жк. „Белите брези“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бл. 1, бл. 2, бл. 3, бл. 4, бл. 24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 2 и бл. 3.  \r\nВъв връзка с подмяна на сградно водопроводно отклонение на ул. „Григорий Цамблак“ в кв. „Васил Левски“, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: бул. „Ботевградско шосе“, ул. „Рилска обител“, ул. „Витиня“, ул. „Стоян Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Григорий Цамблак“ №2а.  \r\nВъв връзка с подмяна на сградно водопроводно отклонение на бул. „Васил Левски“ в Център Средец се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Васил Левски“ от ул. „Юри Венелин“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Юри Венелин“.  \r\nВъв връзка с подмяна на сградно водопроводно отклонение на ул. „Липа“ в с. Лозен се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Явор“ от ул. „Липа“ до ул. „Каси дол“; ул. „Каси дол“ от ул. „Ясен“ до ул. „Явор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ ъгъла с ул. „Явор“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.05", "title": "„Софийска вода” временно ще прекъсне водоснабдяването в някои части на столицата на 6 юни"}
{"url": "http://www.focus-news.net/news/2019/06/05/2666430/tass-nato-odobri-instaliraneto-na-radar-s-dalechen-obhvat-v-cherna-gora.html", "text": "Инвестиционният комитет на Северноатлантическия алианс одобри искането на Черна гора за инсталиране на 3D радар за ранно предупреждение на територията на страната. Това съобщи Министерството на отбраната на балканската страна, предава  TACC . \r\n„Нашата страна одобри разполагането на радар за ранно предупреждение за наблюдение на въздушното пространство. Радарът ще бъде използва безплатно за неопределено време. В следващите две години ще бъде проведена модернизация, обучението на персонал и инсталирането на радара\", се казва в изявление от пресслужбата на черногорското военно министерство.  \r\nВ текста се подчертава, че инсталирането на радар е „най-евтиното решение за проследяване на въздушното пространство, което ще укрепи суверенитета и сигурността на въздушния трафик\". По-рано изданието „Победа“ съобщи, че цената на получения радар се оценява на 20 милиона евро, а доставката и инсталирането му – на четири милиона евро. \r\n3D радарите осигуряват покритие в три измерения - обхват, посока и височина. \r\nЧерна гора официално стана 29-ия член на НАТО на 5 юни 2017 г. На 28 април същата година парламентът на републиката гласува в полза на влизането на страната в Северноатлантическия съюз. След като опозицията бойкотира срещата, всички 46 депутати изразиха подкрепа за членство в НАТО. В страната не се проведе референдум по въпроса. \r\nОт юни 2018 г. самолети на НАТО - гръцки и италиански, започнаха да патрулират черногорското въздушно пространство. . Тереза Герова", "date": "2019.06.05", "title": "ТАСС: НАТО одобри инсталирането на радар с далечен обхват в Черна гора"}
{"url": "http://www.focus-news.net/news/2019/06/05/2666426/sport-nad-600-balgari-podkrepyat-natsionalite-v-praga.html", "text": "Голяма агитка с български фенове ще подкрепя националния отбор в предстоящата европейска квалификация срещу Чехия на 7 юни. Над 600 родни привърженици ще бъдат на трибуните на 20-хилядния „Дженерали Арена\" в Прага. Толкова са заявените предварително билети от българи, които може да бъдат и доста повече, тъй като живеещите в Чехия и различни близки европейски страни могат да си купят билети в различните сектори на бившия стадион „Летна\". \r\nТвърде възможно е в петък вечерта, когато от 21:45 часа Красимир Балъков дебютира начело на националния отбор на България с гостуването на Чехия, да се окаже, че близо хиляда от зрителите ще са за гостуващия български отбор. \r\nВенцислав ДРАГОМАНОВ", "date": "2019.06.05", "title": "Спорт: Над 600 българи подкрепят националите в Прага"}
{"url": "http://www.focus-news.net/news/2019/06/05/2666431/dobrich-fondat-na-hudozhestvena-galeriya-hristo-gradechliev-se-sdobi-s-nova-kartina.html", "text": "ХГ „Христо Градечлиев“ се сдоби с нова картина, това се случи на провелата се изложба живопис на тема „Роза“. Това съобщиха от пресцентъра на  Община Каварна . Авторите са от Италия и вдъхновени от величието на розата пишат стихове и рисуват картини. Те са обединяват и създават асоциация „Апай“ през 2006 г. в Рим с идеята да се прокара път на младите художници.  \r\nПесента „Една българска роза“, изпълнена от Теодора Недева и изпълнение на деца от вокалната група към НЧ „Съгласие – 1890\", бяха специален поздрав към членовете на асоциация „Апай“.", "date": "2019.06.05", "title": "Добрич: Фондът на Художествена галерия „Христо Градечлиев“ се сдоби с нова картина"}
{"url": "http://www.focus-news.net/news/2019/06/05/2666432/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/05/2666420/varna-prez-izminaloto-denonoshtie-ne-e-konstatirana-dopalnitelna-opasnost-za-naselenieto-v-tutrakantsi-nivoto-na-vodata-v-yazovira-se-e-ponizhilo.html", "text": "През изминалото денонощие не е констатирана допълнителна опасност за населението в Тутраканци. Това съобщи за  Радио „Фокус“ – Варна  говорителят на Областната дирекция на МВР във Варна – Ивана Милева. По думите ѝ още снощи нивото на водата в язовира е започнало да се понижава. „Не са се налагали допълнителни мерки, които да се вземат“, посочи Ивана Милева. Екипите на полицията, Регионална дирекция „Пожарна безопасност и защита на населението“ и общинската администрация продължават да следят ситуацията на място. Очаква се в рамките на деня да бъде взето решение относно частично обявеното бедствено положение в селото. \r\nБояна АТАНАСОВА", "date": "2019.06.05", "title": "Варна: През изминалото денонощие не е констатирана допълнителна опасност за населението в Тутраканци, нивото на водата в язовира се е понижило"}
{"url": "http://www.focus-news.net/news/2019/06/05/2666433/pregled-na-osnovnite-temi-vav-varnenskiya-pechat.html", "text": "„Токът във Варна скача с 3,38%“ е водещото заглавие на вестник  „Черно море“ . Цената на тока от юли ще се увеличи в рамките на инфлацията – около 3,5%. Това заяви председателят на Комисията за енергийно и водно регулиране Иван Иванов. КЕВР проведе две открити заседания, на които бяха изслушани представители на енергийните и топлинните дружества. „Приморски“ дава безплатен концерт за празника си в Летния театър, съобщава изданието. Най-многолюдният и най-големият по територия район на Варна „Приморски“ на 10 юни, понеделник, за седми път ще подари на жители, приятели и гости концерт по повод своя празник. В празничната програма на Летния театър на празника ще участват Представителният духов оркестър на Военноморските сили на Република България, Гайдарският оркестър „Диньо Маринов“ при Народно читалище „Васил Левски – 1945“, народната певица Иванка Друмева, младото певческо дарование София Иванова и артист- солистът на Варненската опера Арсений Арсов и др. „Агенцията по храните започна инспекции по Черноморието“ е друг акцент в броя. Във връзка с настъпващия летен туристически сезон Българската агенция по безопасност на храните БАБХ стартира засилени извънредни проверки, съобщиха от пресцентъра на Агенцията. Проверките ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата “all inclusive”. „Търсят се варианти и за автомагистрала „Черно море“ е друго заглавие в броя. Автомагистрала „Черно море“ не е отпаднала от приоритетите на правителството. Това заяви специално за Медийна група „Черно море“ министърът на регионалното развитие и благоустройството Петя Аврамова. „Т.нар. магистрален пръстен в България е приоритет на правителството. Работим според възможностите на бюджета и със субсидиите от европейските фондове. В момента строим магистрала „Струма“ с европейско финансиране, 134 км от АМ „Хемус“ със средства изцяло от държавата. Продължаваме да работим по проектите за 90-те километра от Буховци до Велико Търново. Продължаваме с останалите магистрали“, изтъкна министърът. „20 чуждестранни творци от 13 страни идват за МТФ „Варненско лято“, пише още вестникът. 20 чуждестранни творци от 13 страни идват за МТФ „Варненско лято“, каза по време на среща с журналисти проф. Николай Йорданов, директор на фондация ВИАФЕСТ. Част от тях са селекционери на международния фестивал и критици от Китай, Чехия, Франция, Латвия, Литва, Северна Македония, Румъния, Словакия, Великобритания и САЩ. С особено внимание бе представен предстоящият спектакъл „Дивата патица“, чийто екип разказа трудностите около изнасянето на постановката извън пределите на Народния театър „Иван Вазов“, за сцените и кулисите, на които е подготвен.", "date": "2019.06.05", "title": "Преглед на основните теми във варненския печат"}
{"url": "http://www.focus-news.net/news/2019/06/05/2666437/zdravka-dimitrova-rim-blagoevgrad-za-sedemnadeseta-poredna-godina-otkrivame-detska-muzeyna-lyatna-shkola.html", "text": "За седемнадесета поредна година откриваме Детска музейна лятна школа. Това каза за  Радио „Фокус“ – Пирин  Здравка Димитрова, отдел Връзки с обществеността към Регионален исторически музей - Благоевград. По думите ѝ откриването на лятната школа е днес от 10.30 часа. Димитрова посочи, че Детската музейна лятна школа вече е позната за гражданите и гостите на града като коментира въпросът свързан с програма, която е подготвена тази година. „Самите занимания ще се провеждат всеки работен ден от 5 до 27 юни в работните дни с начален час 10.30 часа. Програмата е  подготвена от нашите колеги специалисти и са съобразена с учебния план и възрастовата група“, посочи Здравка Димитрова. Тя заяви, че заниманията са подходящи за деца от 6 до 13 годишна възраст. „Разбира се като лятна школа наблягаме не само на обучението, но и на забавлението“, каза още Здравка Димитрова. \r\nДенис НИКИФОРОВ", "date": "2019.06.05", "title": "Здравка Димитрова, РИМ – Благоевград: За седемнадесета поредна година откриваме Детска музейна лятна школа"}
{"url": "http://www.focus-news.net/news/2019/06/05/2666434/montana-73-godishen-mazh-e-zaginal-a-dvama-dushi-sa-v-bolnitsa-sled-kato-avtomobil-e-padnal-v-reka.html", "text": "73-годишен мъж е загинал, а двама души са в болница, след като автомобил е паднал в река. Това съобщиха от  ОДМВР – Монтана . Инцидентът е станал на 4 юни около 21.45 часа на ул. \"Д-р Йосиф\" в с. Д-р Йосифово с автомобилът \"БМВ\" с видинска регистрация, управляван от 73-годишен мъж. Автомобилът се е движел в посока от гр. Монтана към гр. Видин, като не се съобразява с въведена временна пътна сигнализация за ремонт на пътен участък, поставена в началото на селото в посока Монтана - Видин, навлиза след пътните знаци и реализира ПТП, при което пада в река. В резултат на настъпилото ПТП водачът на автомобила е починал. В МБАЛ - Монтана в отделение по хирургия без опасност за живота са настанени живущите в САЩ пътници от автомобила – 47-годишен мъж с комоцио, 38-годишна жена с два счупени шийни прешлена и 9-годишно момиче с комоцио. По случая е образувано досъдебно производство.", "date": "2019.06.05", "title": "Монтана: 73-годишен мъж е загинал, а двама души са в болница, след като автомобил е паднал в река"}
{"url": "http://www.focus-news.net/news/2019/06/05/2666436/yavor-bozhankov-bsp-imame-samneniya-za-kupen-vot-na-mnogo-mesta-v-stranata.html", "text": "В област Велико Търново БСП губи само с 86 гласа, но когато се погледне детайлно, данните са наистина интересни. Оказва, се че втората част от листата на ГЕРБ – от номер 10 нататък, правят изключително много преференции в определени села. Това заяви пред БСТВ народният представител от \"ПГ на БСП за България\" Явор Божанков, съобщиха от пресцентъра на  БСП . Той изрази съмнение, че това е възможно и даде обяснение: „Водачът на листата на ГЕРБ Мария Габриел в някои населени места има по 4-5 преференции, а хора, които никога не са стъпвали в населеното място, и не са правели преференциална кампания имат по над 40 преференции. Нашето съмнение е, че по този начин се броят купени или контролирани гласове”, коментира Божанков, като поясни, че това се повтаря и в много други населени места. „Например – за Горна Оряховица преброихме 500 такива гласа. Съответният кандидат има в две селски секции около 80 гласа, в цялата останала област няма гласове на друго място”, каза народният представител, като обясни, че купените гласове натежават при ниска избирателна активност, каквато имаше на тези избори. Той обаче изрази очакване, че на  местните избори ще има по-висока активност.  \r\nОтносно връщането на \"ПГ на БСП за България\" в парламента  Божанков заяви, че левицата продължава  да работи  по отношение на социалния статус на българина и темите за корупцията.  „Големият проблем на България е, че един човек управлява еднолично. Това, че има оставки, не променя модела”, коментира народният представител. \r\nПо повод скандала с къщата за гости на братовчеда на кмета на Горна Оряховица, Явор Божанков заяви, че все още няма резултати от проверката. „От служител в БДЖ, изведнъж, когато братовчед му става кмет, рязко му потръгва в живота”, изрази съмнения той. \r\nОтносно думите на министър – председателя, че и магаре да върже, ще бъде избрано, Божанков коментира, че това е дълбока обида към българският народ. За публичните изяви на Борисов той заключи, че поведението на министър – председателя гъделичка ниските страсти. \r\nте са наистина интересни. Оказва, се че втората част от листата на ГЕРБ – от номер 10 нататък, правят изключително много преференции в определени села”, заяви пред БСТВ народният представител от \"ПГ на БСП за България\"  Явор Божанков. Той изрази съмнение, че това е възможно и даде обяснение : „Водачът на листата на ГЕРБ Мария Габриел в някои населени места има по 4-5 преференции, а хора, които никога не са стъпвали в населеното място, и не са правели преференциална кампания имат по над 40 преференции. Нашето съмнение е, че по този начин се броят купени или контролирани гласове.”, коментира Божанков, като поясни, че това се повтаря и в много други населени места. „Например – за Горна Оряховица преброихме 500 такива гласа. Съответният кандидат има в две селски секции около 80 гласа, в цялата останала област няма гласове на друго място”, каза народният представител, като обясни, че купените гласове натежават при ниска избирателна активност, каквато имаше на тези избори. Той обаче изрази очакване, че на  местните избори ще има по-висока активност.  \r\nОтносно връщането на \"ПГ на БСП за България\" в парламента  Божанков заяви, че левицата продължава  да работи  по отношение на социалния статус на българина и темите за корупцията. „Големият проблем на България е, че един човек управлява еднолично. Това, че има оставки, не променя модела”, коментира народният представител. \r\nПо повод скандала с къщата за гости на братовчеда на кмета на Горна Оряховица, Явор Божанков заяви, че все още няма резултати от проверката. „От служител в БДЖ, изведнъж, когато братовчед му става кмет, рязко му потръгва в живота”, изрази съмнения той. \r\nОтносно думите на министър – председателя, че и магаре да върже, ще бъде избрано, Божанков коментира, че това е дълбока обида към българският народ. За публичните изяви на Борисов той заключи, че поведението на министър-председателя гъделичка ниските страсти.", "date": "2019.06.05", "title": "Явор Божанков, БСП: Имаме съмнения за купен вот на много места в страната"}
{"url": "http://www.focus-news.net/news/2019/06/05/2666435/sliven-64-godishna-zhena-e-stanala-zhertva-na-telefonna-izmama-sas-sumata-ot-2400-leva.html", "text": "64-годишна жена е станала жертва на телефонна измама със сумата от 2400 лева. Това съобщиха от  ОДМВР – Сливен . На 4 юни е получено заявление от 64-годишната жена, която е била заблудена, че помага на органите на реда за задържането на телефонни измамници. Въвлечена в измамната схема тя е предала сумата от 2400 лева. По случая е образувано досъдебно производство.", "date": "2019.06.05", "title": "Сливен: 64-годишна жена е станала жертва на телефонна измама със сумата от 2400 лева"}
{"url": "http://www.focus-news.net/news/2019/06/05/2666438/varna-xviii-mezhdunaroden-festival-na-chervenokrastkite-i-zdravni-filmi-shte-se-provede-v-grada-ot-13-do-17-yuni.html", "text": "От 13 до 17 юни 2019 г. във Фестивалния и конгресен център – Варна, Пленарна зала на Община Варна и Радио \"Варна\" ще се проведе XVIII Международен фестивал на червенокръстките и здравни филми под патронажа на вицепрезидента на Република България Илияна Йотова и с художествен директор – проф. д-р Божидар Манов. Това съобщиха от пресцентъра на  Български червен кръст  (БЧК). \r\nСред гостите на Фестивала ще бъдат авторитетни представители на филмовото изкуство от различни краища на света, чиито произведения ще бъдат част от богатата и пъстра филмова програма. Освен посланията от екрана, основен акцент в програмата ще бъде и станалият вече емблематичен за фестивала Дискусионен форум, в който изявени публични личности представят своите тези за нашето съвремие, обединени от темата „Агресия, хуманност, кино“. \r\nОрганизаторите на фестивала – Българският червен кръст и Медицинският университет – Варна на 7 юни 2019 г. в 11.00 часа в малкия Арт салон на Радио Варна ще предоставят конкретна информация за: \r\n-церемонията по официалното откриване от вицепрезидента г-жа Илияна Йотова; \r\n-откриващата прожекция с най-новия филм на Вим Вендерс „Папа Франциск: човек на думата си“; \r\n-програмата на фестивала и състава на журито; \r\n-имената на световно признати чуждестранни и български кинотворци и артисти – гости; \r\n-специалните събития по време на Фестивала.", "date": "2019.06.05", "title": "Варна: XVIII Международен фестивал на червенокръстките и здравни филми ще се проведе в града от 13 до 17 юни"}
{"url": "http://www.focus-news.net/news/2019/06/05/2666443/burgas-vecher-na-ruskata-kultura-shte-se-provede-pred-panteona-na-7-yuni.html", "text": "Традиционни национални ястия от руската кухня ще могат да опитат гражсаните в първата по рода си вечер, посветена на руската култура на открито, на 7 юни в Бургас. Това съобщиха от пресцентъра на  Община Бургас . Събитието ще се проведе в пространството пред Пантеона в Приморски парк, което ще се превърне в сцена на руската култура и традиции. Събитията започват точно в 18.30 часа с богата културна програма, включваща изпълнения на фолклорни и популярни руски песни и танци. Сред участниците в музикалната програма ще бъдат ученици на ГПЧЕ „Васил Левски“, Младежки театър „Кръгозор“ с ръководител Елена Ференц, както и атрактивните музиканти от „Алкохол Джаз Оркестър“ (Alcohol Jazz Orchestra). Професионален шеф-готвач ще демонстрира на живо уменията си в приготвянето на традиционни и емблематични за руската кухня ястия. Кулинарните демонстрации и дегустации стартират в 20.00 часа. На място пред посетителите ще бъдат приготвени едни от най-популярните ястия на Русия – традиционната супа „борш“, пелмени, пирожки, салата „Винегрет“, пряники, руски бонбони и много други изненади. Приготвените порции ястия ще бъдат предложени за дегустация с получено талонче срещу дарена сума на входа на зоната за кулинарни демонстрации. Едно талонче ще важи за едно ястие. Събраните средства ще бъдат предоставени с благотворителна цел за закупуване на уреди за деца със специални нужди, възпитаници на училище „Отец Паисий“. Кампанията се осъществява по съвместна инициатива на Ротари клубовете в Бургас.  \r\nВ допълнително обособени шатри посетителите ще могат да пробват напълно безплатно традиционната руска напитка „квас“, чай и други. Освен кулинарните специалитети и дегустации, жителите и гостите на града ще имат възможност да се включат в разнообразната програма, включваща още забавления за малки и големи – игра-викторина с колело, представящо многообразието на руската култура, караоке, изложба на руски предмети, сглобяване на пъзели и много други. Събитието е част от програмата на фестивала „Заедно в Бургас“.", "date": "2019.06.05", "title": "Бургас: Вечер на руската култура ще се проведе пред Пантеона на 7 юни"}
{"url": "http://www.focus-news.net/news/2019/06/05/2666440/filip-popov-bsp-finansoviyat-ministar-tryabva-da-ponese-politicheska-ako-ne-nakazatelna-otgovornost.html", "text": "„Финансовият министър трябва да понесе политическа, ако не наказателна отговорност“. Това заяви секретарят на ПГ на „БСП за България“ Филип Попов в сутрешния блок на Нова телевизия, съобщиха от пресцентъра на  БСП . Според него проблемът за субсидиите на партиите е в Министерството на финансите и министъра. „Искаме му оставката, защото всички политически партии разчитат на него. Той не е изпълнил достатъчен контрол във връзка с разпределението на субсидиите“, каза още Попов. Той обясни, че има Закон за бюджета, където ясно се казва, че субсидията е 11 лв. „Очевидно за министъра на финансите 11 лв. не е 13.25 лв. Не е наша работа да следим дали сумата е по-голяма или по-малка. Защо от 2016 г се създава този проблем? Защо сега министърът на финансите спешно вкарва друг закон, който създава по-големи обърквания?“, попита народният представител. Той обясни, че субсидията трябва да се разпредели на брой действителни гласове, получени от всяка партия или коалиция. По думите му гласовете, дадени за квадратчето „не подкрепям никого“, не са извадени от общия брой и от там идва грешката. „Това са публични средства. Става въпрос за милиони и във всяка една нормална държава, при такава ситуация, е нормално да се подаде оставка“, посочи Филип Попов.", "date": "2019.06.05", "title": "Филип Попов, БСП: Финансовият министър трябва да понесе политическа, ако не наказателна отговорност"}
{"url": "http://www.focus-news.net/news/2019/06/05/2666441/smolyan-riosv-i-politsiyata-proveriha-signal-za-mechka-v-rayona-na-ulitsa-mladost.html", "text": "Сигнал за мечка в района на улица „Младост“ в Смолян провериха РИОСВ - Смолян и служители на РУ - Смолян. Това съобщиха от пресцентъра на  РИОСВ - Смолян . Сигналът е получен на 4 юни около 22.00 часа. Съобщено е, че от около 2 седмици мечка слиза в района около къщите, където при проверката са констатирани изхвърлени битови отпадъци. Извършен е обстоен оглед на мястото, посочено в сигнала в посока кв. „Станевска“ и по пътя за село Турян. Поради факта, че е валяло дъжд и са преминали доста хора, коне и кучета следи не са открити. Днес ще бъдат дадени предписания на Община Смолян за почистване на нерегламентираните замърсявания около къщите на улицата, тъй като те са причината за слизането на диви животни в населеното място. През седмицата е проверен и сигнал за мечка с малки в района на село Могилица.  \r\nРИОСВ - Смолян, съгласно законовите си правомощия, предприема действия при намиране на бедстващи защитени видове и при оценка на щети, нанесени върху селскостопанско имущество от кафява мечка. Участваме и при провеждане на годишен мониторинг на защитени видове. Правомощия по отношение на прогонване, преместване или отстрел на кафява мечка инспекцията няма.", "date": "2019.06.05", "title": "Смолян: РИОСВ и полицията провериха сигнал за мечка в района на улица „Младост“"}
{"url": "http://www.focus-news.net/news/2019/06/05/2666439/veliko-tarnovo-uchenitsi-uchastvat-v-otkrit-urok-na-tema-zamarsyavane-na-vazduha-organiziran-ot-riosv-po-sluchay-svetovniya-den-na-okolnata-sreda.html", "text": "Регионалната инспекция по околна среда и води в града посреща ученици за Световния ден на околната среда, който отбелязваме на 5 юни. Екоинспекцията ще посетят деца от лятна занималня в града, които ще участват в открит урок на тема „Замърсяване на въздуха“. Това съобщи за  Радио „Фокус“- Велико Търново  Милка Асенова, отговаряща за връзки с обществеността в институцията. Инициативите продължават и утре, когато младежи от ОУ „П.Р. Славейков“ ще разгледат Регионалната лаборатория – Велико Търново, за да се запознаят с нейната дейност. Тя припомни, че Световният ден на околната среда е най-мащабното ежегодно събитие, посветено на защита на природата. То е и основен механизъм на ООН за повишаване на осведомеността и за насърчаване на действия за опазване на околната среда. „И през тази година, както всяка друга, Денят си има мото  и призив. „Замърсяване на въздуха“ – Ние не можем да спрем да дишаме, но можем да предприемем стъпки за подобряване качеството на въздуха е темата. Призивът „Заедно можем да победим замърсяването на въздуха“, е апел за общи действия в борбата срещу едно от най-големите екологични предизвикателства на нашето време“, уточни Милка Асенова като допълни, че целта е да се обърне внимание и на обществеността върху личния ангажимент в грижата за опазване на околната среда. Според нея всеки от нас може да го направи като спазва някои „златни правила“ не само на 5 юни, но и през цялата година. „Ето и някои идеи – да изключваме светлините и електроуредите, които не използваме; да не изгаряме отпадъци; да използваме обществен транспорт, да пътуваме споделено, да караме велосипед или да се предвижваме пеша; ако е възможно да преминем на хибриден или електрически автомобил; да изключим двигателя на автомобила, когато не е в движение, да компостираме органичните хранителни продукти, да използваме нетоксични бои; да проверяваме категорията ефективност на системите си за домашно отопление и готварските печки, за да използваме модели, които пестят пари и щадят здравето“, посочи още експертът. \r\nЛуиза ТРАНЧЕВА", "date": "2019.06.05", "title": "Велико Търново: Ученици участват в открит урок на тема „Замърсяване на въздуха“ организиран от РИОСВ по случай Световния ден на околната среда"}
{"url": "http://www.focus-news.net/news/2019/06/05/2666442/parlamentat-podobri-mehanizmite-za-reshavane-na-mezhdunarodni-danachni-sporove-na-parvo-chetene.html", "text": "Парламентът прие промени в Данъчно-осигурителния процесуален кодекс на първо четене, подобряващи механизмите за решаване на международни данъчни спорове, предаде репортер на  Агенция „Фокус“ . „За“ законопроекта гласуваха 85 народни представители, без „против“ и с 26 „въздържали се“. Промените са свързани с европейски регламент и с различното тълкуване на Спогодбата за избягване на двойното данъчно облагане и Арбитражната конвенция на Съюза от държавите членки. Тези тълкувания могат да доведат до допълнителна данъчна тежест, за лицата, осъществяващи трансгранична стопанска дейност. Допълнителната данъчна тежест от своя страна има негативно въздействие върху инвестициите и конкуренцията във вътрешния пазар. Затова е необходимо механизмите за разрешаване на спорове между държавите членки във връзка с прилагането и тълкуването на СИДДО и Арбитражната конвенция да бъдат ефективни и прозрачни. Във връзка с това със законопроекта се предлагат правила, с които се надграждат и подобряват съществуващите механизми за решаване на международни данъчни спорове. Регламентират се правата и задълженията на засегнатите от спорния въпрос лица и на компетентните органи на заинтересованите държави членки, сроковете и условията, при които следва да се осъществяват отделните етапи от процедурата и правото на лицата да се обърнат към компетентния административен съд при отказ на компетентния орган да приеме жалбата.   Председателят на Бюджетна комисия и депутат от ГЕРБ Менда Стоянова  акцентира върху две основни неща. „На първо място това са текстовете, които са свързани с прилагането на директива на ЕС относно механизми за решаване на спорове в данъчното облагане. Такива механизми и в момента съществуват, като това са механизми за преговори, разговори и в крайна сметка уреждане по взаимно съгласие между държавите-членки по различни спорове“, каза тя. Според нея този механизъм е положителен, макар и да не са много споровете между тях. По думите ѝ друг важен момент в този законопроект е въвеждането на задължителността на решенията, до които стига този арбитраж. „Досега нямаше ясни текстове в тази посока“, каза още Стоянова.  \r\nОт своя страна  народният представител от ПГ на „БСП за България“ Георги Търновалийски  отчете, че промените са важни и правят опит да решат сериозни проблеми. „Аз бих ги разделил в две групи. Първата група проблеми, които се опитват да бъдат решени са чрез транспониране на изискванията на директива за подобряване на механизмите за решаване на международни данъчни спорове, както и прецизиране на вече въвеждани текстове“, каза още Търновалийски. По думите му втората група промени са свързани с препоръките на Организацията на икономическо сътрудничество и развитие във връзка с документацията по трансферното ценообразуване.  \r\nДеница КИТАНОВА", "date": "2019.06.05", "title": "Парламентът подобри механизмите за решаване на международни данъчни спорове на първо четене"}
{"url": "http://www.focus-news.net/news/2019/06/05/2666449/pregled-na-osnovnite-temi-v-germanskiya-pechat-agentsiya-fokus.html", "text": "Кризата в ГСДП и произтичащите от нея опасности за голямата коалиция, отбелязването на годишнината от десанта в Нормандия и възможното стартиране на процедура срещу Италия от страна на Брюксел са част от основните теми, върху които акцентират водещите германски печатни издания . \r\n***  Федералният финансов министър и вицепредседател на Германската социалдемократическа партия (ГСДП) Олаф Шолц вижда шанс в следващите месеци партията да се превърне в първа политическа сила в страната, съобщава националният ежедневник  Die Welt .  \r\nШолц не се отказва от надеждата за излъчване на канцлер от редиците на ГСДП, въпреки слабото представяне на партията и катастрофалните за нея резултати от проучванията на общественото мнение. „Шансът да станем най-силната партия до следващите общи избори е значително по-голям, отколкото в предходните години\", увери германският министър на финансите. „Ако го направим добре, тогава имаме шанс. Не можем да сме по-малки, отколкото всъщност сме\", допълни Шолц. \r\nОт ГСДП призоваха Съюза (ХДС/ХСС) да изпълни поетите ангажименти, за да гарантира оцеляване на голямата коалиция в Берлин. \r\n*** \r\nКога, ако не сега, Германската социалдемократическа партия (ГСДП) ще се промени из основи? Тя трябва да излезе от управляващата в Берлин голяма коалиция и сериозно да помисли за Кевин Кюнерт като за нов председател на партията, съветват в редакцията на германския национален ежедневник  Die Zeit . \r\nАндреа Налес не направи нищо лошо. Или поне не толкова лошо, колкото вътрешнопартийните критици на първата жена начело на ГСПД твърдят през последните дни. Тя даде на голямата коалиция социално-демократичен почерк - солиден, но и много скучен. \r\nАко ГСПД иска да оцелее като сила, то сега трябва да направи това, което не харесва: да бъде радикална. Тя трябва да направи чистка – по съдържание и сред членовете си. А това означава да напуснете голямата коалиция. Партията трябва да развива социалдемократичните идеи за дигиталните, демографските, климатичните и социално-политическите предизвикателства. Или, за да стане по-патетично: тя трябва да вярва, че е необходима на германците. И да докаже това с нови приоритети. \r\nКога, ако не сега, ГСДП ще проемни коренно нещо? Малките корекции не са достатъчни. Положението на партията е екзистенциално критично .Със сигурност не е преувеличение ситуацията да бъде определена като историческа, сравнима единствено с разделението на партията през 1919 година. \r\nЗалезът на ГСДП започна много по-рано от ерата на Налес, от реформите в социалното законодателство от канцлера Герхард Шрьодер през 2003 г. или с влизането във втората голяма коалиция през 2005 г. Тогава ГСДП спечели на общите избори невъобразимите 34,2% от гласовете, т.е. колкото днес събира Съюзът (ХДС/ХСС). Но тя не можа да покаже достатъчно сила за „светофарна“ коалиция и със сигурност - за червено-червено-зелена коалиция. \r\nАндреа Налес не направи нещо много лошо. Но след изборите за Бундестаг тя направи една, решаваща стратегическа грешка. Малко вота през 2017 г. тя беше избрана за ръководител на фракцията на ГСДП. След провала на коалиционните преговори на „ямайска“ коалиция обаче Налес изпъкна - първоначално колебливо, вследствие на провалилия се вече лидер на партията Мартин Шулц. Нейната войнствена реч на партийната конференция през януари 2018 г. в Бон бе решаващ фактор в преговорите за нова голяма коалиция. Малко по-късно социалдемократите направиха Налес свой председател.  \r\nПо това време тя се надяваше да обнови партията си в правителството и да я направи успешна отново. Каква грешка! ГСДП стана още по-слба: по време на европейските избори тя събра едва 15,8% от гласовете, за първи път Бремен „падна“ в ръцете на ХДС. Да не забравяме за регионалните избори в Тюрингия, Саксония и Бранденбург в началото на септември. \r\nЕто защо ГСПД трябва да сложи край на голямата коалиция. Гражданите обикновено са доволни от политиката на социалдемократите, водени от канцлера на християндемократите Ангела Меркел. Но гражданите не възнаграждават ГСДП на избори. Три опита от 2005 г. насам трябваше да бъдат достатъчни, за да се разбере това. \r\nРазбира се, подобна стъпка е рискована за ГСПД. Съществува опасност тя да постигне не само лоши резултати в изборите в източногерманските провинции, но и на евентуални предстрочни федерални избори. Но още по-рисковано би било да не бъдат внесени промени в ситуацията. Особено на фона на дебатите за това накъде ще върви Германия в бъдеще. \r\n„От страх те отново и отново влизат в голяма коалиция, защото смятат, че всичко останало е още по-лошо: Това прави ГСДП в дългосрочен план\". Този анализ на лидера на младежкото движение на ГСДП Кевин Кюнерт сега е верен. От началото на 2018 г. той се брои яростно срещу повторното влизане на партията си в голяма коалиция. Той настоя за прекъсване на този порочен кръг, за приемане на болката, свързана с него, и за разширяване на погледа за преориентиране на тази партия. \r\nКюнерт може да отговори на нуждите на партията. Той е по-надежден от вицеканцлера Олаф Шолц, Малу Драйер или от бившия лидер на партията Мартин Шулц. Неговата младост – все пак е на 29 г. – обещава радикалния импулс, от който спешно се нуждае германската социалдемокрация. Но Кюхерт е нещо повече от това. Той също така има смелостта и очевидно интелектуалната способност да поведе партията в нова посока. ГСДП трябва да се осмели.  \r\n***  Правителството на Италия е в криза, а отгоре на всичко сега над него надвисват и нови проблеми от Брюксел: Европейската комисия е на път да открие процедура срещу Рим заради свръхзадлъжнялостта на страната, съобщава германското издание  Der Spiegel . \r\nДълго време EK наблюдаваше действията на Италия и я остави да я увещава, но сега изглежда, че търпението на Брюксел е изчерпано: по-късно през деня може да бъде задействана процедура, която заплашва правителството в Рим с тежки санкции. \r\nОчаква се решението да бъде взето около обяд на седмичната среща на комисарите на ЕС. Още в понеделник бе договорено, че е целесъобразно да се започне процедура срещу Италия за прекомерен дефицит. \r\nЕК може да предприеме тази стъпка, ако държава-членка наруши Пакта за стабилност и растеж на ЕС. Най-важният критерий - бюджетен дефицит от максимум три процента от БВП – се приема от Италия. Но страната извършва други нарушения. \r\nСпоред правилата, Рим ще трябва постепенно да намали тази планина от задължения. Но коалицията на дясната „Лига“ и популистко Движение „Пет звезди“ вървят в обратна посока. Тя иска да намали данъците, да увеличи социалните разходи и да направи нови инвестиции. Това, заявиха от правителството в Рим в края на 2018 г., ще стимулира икономическия растеж до 1,5% годишно. През първото тримесечие на 2019 г. той бе едва 0,1%. \r\nАко ЕК започне производство в сряда, Италия е изправена пред тежка глоба. Но пътят към налагането й е дълъг. \r\nПърво, Комисията ще предаде въпроса на Съвета на министрите на финансите на ЕС. След това неговият Икономически и финансов комитет ще изготви доклад, който ще бъде върнат на ЕК. След това са предвидени 15 допълнителни стъпки, докато Съветът на министрите на ЕС, взимащ решения с квалифицирано мнозинство, може да реши да наложи глоба в размер на 0,5% от БВП на Италия. В момента тази сума би възлизала на около десет милиарда евро. \r\n***  Държавни и правителствени лидери се събират на церемония в Портсмът на южния бряг на Англия, за да отбележат 75-тата годишнина от десанта на Съюзниците в Нормандия през Втората световна война, съобщава германският национален ежедневник  Die Frankfurter Allgemeine Zeitung . \r\nНа събитието ще присъстват президентът на САЩ Доналд Тръмп, който е на държавно посещение в Обединеното кралство, британската кралица Елизабет II и германският канцлер Ангела Меркел. На церемонията се очаква да присъстват държавният глава на Франция Еманюел Макрон и британският премиер Тереза Мей.  \r\nСъбитието бе описано от правителството в Лондон като „най-големия британски военен спектакъл от скорошната история\". \r\nПо-голямата част от въоръжените сили преминават от Портсмът през Ламанша към Нормандия. Най-мащабната операция във военната история е от решаващо значение за по-нататъшния ход на Втората световна война. По повод годишнина от така наречения D-Day, в четвъртък (6 юни), на френското крайбрежие се планира голямо събитие. Тръмп също ще участва в него. \r\n***", "date": "2019.06.05", "title": "Преглед на основните теми в германския печат (Агенция „Фокус“)"}
{"url": "http://www.focus-news.net/news/2019/06/05/2666446/volen-siderov-ataka-pokupkata-na-amerikanskite-samoleti-shte-struva-3-mlrd-lv-sreshtu-tova-vmro-da-bade-vazpriemana-kato-edinstvena-v-patriotichnoto-prostranstvo.html", "text": "Покупката на американските самолети е струва 3 млрд. лв срещу това ВМРО да бъде възприемана като единствена в патриотичното пространство. Това каза лидерът на „Атака“ Волен Сидеров пред журналисти в Народното събрание, предаде репортер на  Агенция „Фокус“ . „Сделка и измама са две отделни понятия. Първо за сделката смятам, защото първо имам информация, второ логиката, дори да си само наблюдател се вижда, че покупката на американските самолети, подкрепена и движена от г-н Каракачанов ще струва вече 3 млрд. лева“, каза Сидеров. По думите му сделката е ВМРО да бъде възприемана като единствена в патриотичното пространство. „Измамата е в самия вот. Вие знаете много добре, че ВМРО никога не са взимали повече от 1% на парламентарни избори, иначе щяха да имат самостоятелна парламентарна група“, каза Сидеров. Според него ниската избирателна активност поставя под въпрос легитимността на европейския вот. „Трябва да се приемат поправки в Изборния кодекс, които да постановяват, че ако са гласували по-малко от 50% от избирателите, изборите да не се признават за легитимни. Иначе отиваме към един абсурд. Всъщност сега не знам колко от хората се замислят, че дори 20 души да гласуват, изборите са легитимни по сегашните закони. Те могат да изпратят 17 евродепутати, 240 депутати в парламента. Това е абсурдно, виждаме, че хората не искат да гласуват“, посочи още Сидеров. Според него евровотът е бил изцяло клиентелистки, корпоративен и купен.", "date": "2019.06.05", "title": "Волен Сидеров, „Атака“: Покупката на американските самолети ще струва 3 млрд. лв срещу това ВМРО да бъде възприемана като единствена в патриотичното пространство"}
{"url": "http://www.focus-news.net/news/2019/06/05/2666448/korneliya-ninova-bsp-vnasyame-nyakolko-zakonoproekta-s-koito-iskame-da-reshim-chast-ot-problemite-po-temite-bednost-i-neravenstva.html", "text": "Внасяме няколко законопроекта, с които искаме да решим част от проблемите по темите бедност и неравенства. Това каза лидерът на БСП Корнелия Нинова по време брифинг в Народното събрание, предаде репортер на  Агенция „Фокус“ . Тази седмица ПГ на „БСП за България“ започваме внасяне на няколко законопроекта. Не за пръв път, може би за трети бихме искали с тях да решим част от проблемите по темите бедност и неравенства. Последната половин година няколко пъти се увеличават цените на ток, парно, вода, инфлацията расте, а близо 2 млн. души живеят под прага на бедността.  \r\n„Първо, внасяме за пореден път предложение за намаляване на ДДС на мляко, месо, брашно и продукти от брашно на 5%. Данъчни облекчения за млади семейства с деца, които са работили последните години, внасяли са си осигуровките. Отново внасяме искане за преизчисляване на всички пенсии“, каза още Нинова.    \r\nДеница КИТАНОВА", "date": "2019.06.05", "title": "Корнелия Нинова, БСП: Внасяме няколко законопроекта, с които искаме да решим част от проблемите по темите бедност и неравенства"}
{"url": "http://www.focus-news.net/news/2019/06/05/2666445/die-zeit-gsdp-nay-nakraya-tryabva-da-stane-radikalna.html", "text": "Кога, ако не сега, Германската социалдемократическа партия (ГСДП) ще се промени из основи? Тя трябва да излезе от управляващата в Берлин голяма коалиция и сериозно да помисли за Кевин Кюнерт като за нов председател на партията, съветват в редакцията на германския национален ежедневник  Die Zeit . \r\nАндреа Налес не направи нищо лошо. Или поне не толкова лошо, колкото вътрешнопартийните критици на първата жена начело на ГСПД твърдят през последните дни. Тя даде на голямата коалиция социално-демократичен почерк - солиден, но и много скучен. \r\nАко ГСПД иска да оцелее като сила, то сега трябва да направи това, което не харесва: да бъде радикална. Тя трябва да направи чистка – по съдържание и сред членовете си. А това означава да напуснете голямата коалиция. Партията трябва да развива социалдемократичните идеи за дигиталните, демографските, климатичните и социално-политическите предизвикателства. Или, за да стане по-патетично: тя трябва да вярва, че е необходима на германците. И да докаже това с нови приоритети. \r\nКога, ако не сега, ГСДП ще проемни коренно нещо? Малките корекции не са достатъчни. Положението на партията е екзистенциално критично .Със сигурност не е преувеличение ситуацията да бъде определена като историческа, сравнима единствено с разделението на партията през 1919 година. Залезът на ГСДП започна много по-рано от ерата на Налес \r\nЗалезът на ГСДП започна много по-рано от ерата на Налес, от реформите в социалното законодателство от канцлера Герхард Шрьодер през 2003 г. или с влизането във втората голяма коалиция през 2005 г. Тогава ГСДП спечели на общите избори невъобразимите 34,2% от гласовете, т.е. колкото днес събира Съюзът (ХДС/ХСС). Но тя не можа да покаже достатъчно сила за „светофарна“ коалиция и със сигурност - за червено-червено-зелена коалиция. \r\nАндреа Налес не направи нещо много лошо. Но след изборите за Бундестаг тя направи една, решаваща стратегическа грешка. Малко вота през 2017 г. тя беше избрана за ръководител на фракцията на ГСДП. След провала на коалиционните преговори на „ямайска“ коалиция обаче Налес изпъкна - първоначално колебливо, вследствие на провалилия се вече лидер на партията Мартин Шулц. Нейната войнствена реч на партийната конференция през януари 2018 г. в Бон бе решаващ фактор в преговорите за нова голяма коалиция. Малко по-късно социалдемократите направиха Налес свой председател.  \r\nПо това време тя се надяваше да обнови партията си в правителството и да я направи успешна отново. Каква грешка! ГСДП стана още по-слба: по време на европейските избори тя събра едва 15,8% от гласовете, за първи път Бремен „падна“ в ръцете на ХДС. Да не забравяме за регионалните избори в Тюрингия, Саксония и Бранденбург в началото на септември. Анализът на Кевин Кюнерт е верен \r\nЕто защо ГСПД трябва да сложи край на голямата коалиция. Гражданите обикновено са доволни от политиката на социалдемократите, водени от канцлера на християндемократите Ангела Меркел. Но гражданите не възнаграждават ГСДП на избори. Три опита от 2005 г. насам трябваше да бъдат достатъчни, за да се разбере това. \r\nРазбира се, подобна стъпка е рискована за ГСПД. Съществува опасност тя да постигне не само лоши резултати в изборите в източногерманските провинции, но и на евентуални предстрочни федерални избори. Но още по-рисковано би било да не бъдат внесени промени в ситуацията. Особено на фона на дебатите за това накъде ще върви Германия в бъдеще. \r\n„От страх те отново и отново влизат в голяма коалиция, защото смятат, че всичко останало е още по-лошо: Това прави ГСДП в дългосрочен план\". Този анализ на лидера на младежкото движение на ГСДП Кевин Кюнерт сега е верен. От началото на 2018 г. той се брои яростно срещу повторното влизане на партията си в голяма коалиция. Той настоя за прекъсване на този порочен кръг, за приемане на болката, свързана с него, и за разширяване на погледа за преориентиране на тази партия. \r\nКюнерт може да отговори на нуждите на партията. Той е по-надежден от вицеканцлера Олаф Шолц, Малу Драйер или от бившия лидер на партията Мартин Шулц. Неговата младост – все пак е на 29 г. – обещава радикалния импулс, от който спешно се нуждае германската социалдемокрация. Но Кюхерт е нещо повече от това. Той също така има смелостта и очевидно интелектуалната способност да поведе партията в нова посока. ГСДП трябва да се осмели.  Тереза Герова", "date": "2019.06.05", "title": "Die Zeit: ГСДП най-накрая трябва да стане радикална"}
{"url": "http://www.focus-news.net/news/2019/06/05/2666450/ministar-temenuzhka-petkova-realizatsiyata-na-aets-belene-shte-uvelichi-energiynata-sigurnost-ne-samo-v-balgariya-no-i-v-tseliya-region.html", "text": "Реализацията на АЕЦ „Белене“ ще увеличи енергийната сигурност не само в България, но и в целия регион. Това е добра възможност да се реши важният въпрос, свързан с прехода към нисковъглеродна енергетика – трайна тенденция в целия Европейски съюз. Това каза министърът на енергетиката Теменужка Петкова, която откри международната конференция \"Българската атомна енергетика – национална, регионална и световна енергийна сигурност\" в гр. Варна днес, съобщиха от пресцентъра на  Министерство на енергетиката . През тази година на традиционното събитие се обсъжда ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигането на целите на нисковъглеродна икономика.  \r\n„Ядрената енергетика е ключов отрасъл на българската икономика, от стратегическо значение за енергийната сигурност на страната и на целия регион”, допълни министър Петкова. Пред участниците във форума тя припомни напредъка по процедурата за избор на стратегически инвеститор за АЕЦ „Белене“ и изрази надежда, че тя може да приключи успешно в съответствие с определените от Народното събрание параметри. Поканата за избор на стратегически инвеститор за изграждане на АЕЦ \"Белене\" е публикувана на 22 май 2019 г., в Официален вестник на ЕС. Срокът за получаване на заявления за участие в процедурата е 90 дни, а срокът за приключване на процедурата е 12 месеца. Петкова поясни, че поканите за участие до потенциални инвеститори вече са изпратени. \"Уверена съм, че България ще продължи успешното развитие на ядрената енергетика като гарант за националната, регионалната и европейската енергийна сигурност», посочи още Петкова.  \r\nТя изтъкна и икономическата роля на проекта за създаване на нови работни места за висококвалифицирани специалисти и развитието на региона. \r\nРазвитието на ядрената енергетика е един от най-важните приоритети на правителството в енергийната сфера, изтъкна Петкова и припомни свършеното до момента за изпълнението на този приоритет: удължаването на живота на пети блок на АЕЦ «Козлодуй» и изпълнението на мерките за шести блок. \r\nПо думите на енергийния министър, правителството ще продължи да полага усилия за развитие на ядрената енергетика, защото тя осигурява енергийна сигурност, чиста и беземисионна енергия на достъпни цени.", "date": "2019.06.05", "title": "Министър Теменужка Петкова: Реализацията на АЕЦ „Белене“ ще увеличи енергийната сигурност не само в България, но и в целия регион"}
{"url": "http://www.focus-news.net/news/2019/06/05/2666453/api-vremenno-se-ogranichava-dvizhenieto-po-pat--514-veliko-tarnovo-gorna-oryahovitsa-pri-km-49-za-pochistvane-na-otvorite-na-mostovo-saorazhenie-nad-reka-yantra-ot-nanosi.html", "text": "Временно се ограничава движението по път III-514 Велико Търново – Горна Оряховица при км 49 за почистване на отворите на мостово съоръжение над река Янтра от наноси. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут: Велико Търново – Шереметя – Арбанаси.", "date": "2019.06.05", "title": "АПИ: Временно се ограничава движението по път III-514 Велико Търново – Горна Оряховица при км 49 за почистване на отворите на мостово съоръжение над река Янтра от наноси"}
{"url": "http://www.focus-news.net/news/2019/06/05/2666455/pleven-patnite-nastilki-v-oblastta-sa-mokri-ochakvat-se-prevalyavaniya-v-sledobednite-chasove.html", "text": "Движението по път II-13, Бяла Слатина - Долни Дъбник в участъка на гр. Кнежа от км 70+300 до км 72+100 е регулирано в едното платно поради машинно полагане на асфалт. Срокът е до 10  юни. Това съобщиха  Радио „Фокус“  от Областно пътно управление – Плевен. Пътните настилки в областта са мокри, очакват се превалявания в следобедните часове. Температурите са между 23° и 26°. Движението по път II-52 Свищов - Никопол в участъка на Деков - Бяла вода от км 71+500 до км 79+800 трябва да се осъществява с повишено внимание поради преместване на пътни знаци. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 11 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.05", "title": "Плевен: Пътните настилки в областта са мокри, очакват се превалявания в следобедните часове"}
{"url": "http://www.focus-news.net/news/2019/06/05/2666454/volen-siderov-ataka-shte-iskam-da-se-napravi-palna-proverka-na-informatsionno-obsluzhvane.html", "text": "Ще искам да се направи пълна проверка на „Информационно обслужване“. Това каза лидерът на ПП „Атака“ Волен Сидеров пред журналисти в Народното събрание, предаде репортер на  Агенция „Фокус“ . Сидеров обърна внимание, че посред зима са били събаряни цигански постройки под шапката на силовия вицепремиер Каракачанов. „Всичко това се бие с резултатите в ромските секции. Всички знаем, че в тези квартали не е трудно да се купуват гласове. Сега това беше направено. Мога да ви кажа механизмът, по който се прави - чрез така наречените застъпници, всеки един от който трябва да доведе определен брой хора. Ясен е механизмът, занимавам се с избори вече 15 години ще станат“, допълни Сидеров. На въпрос дали ВМРО са купували гласове, Сидеров посочи, че това подлежи на доказване. „Мисля че има достатъчно данни да се заемат институциите, които трябва да се заемат с това. Сега виждаме, че главна прокуратура се произнася по субсидиите на партиите. Не мисля, че точно прокуратурата трябва да се занимава. Това е административен въпрос“, заяви той. \r\n„Хайде да видим вота как при под 30% гласували методиката, по която се изчислява, защото не знам колко от вас са се замисляли, че има едно акционерно дружество, наречено „Инфообслужване“, допълни Сидеров. Той отбеляза, че там няма електронен подпис т.е. има възможност за пряка намеса в обработката на данни. „Инфообслужване е едно акционерно дружество, което е под шапката на Министерство на транспорта и съобщенията Росен Желязков. Аз ще искам и ще задавам въпроси към него и ще искам да се направи пълна проверка. Нека прокуратурата да се заеме с това дружество. Как то работи, защото там няма никакъв контрол“, каза Сидеров и разкритикува факта, че вотът на българите зависи от акционерно дружество. „Това са абсурдни положения, които трябва да се разгледат. Изборите не могат да се провеждат по този начин“, допълни още той.  \r\nДеница КИТАНОВА", "date": "2019.06.05", "title": "Волен Сидеров, „Атака“: Ще искам да се направи пълна проверка на „Информационно обслужване“"}
{"url": "http://www.focus-news.net/news/2019/06/05/2666457/shumen-nay-golyamo-kolichestvo-valezhi-v-oblastta-prez-denonoshtieto-sa-otcheteni-v-rayona-na-rish-98-lkv-m.html", "text": "Най-голямо количество валежи в областта през денонощието са отчетени в района на Риш - 9.8 л/кв. м. Това съобщи за  Радио „Фокус“ - Шумен  дежурният в Хидрометеорологичната обсерватория в Шумен. В Шумен и Смядово са измерени по 3.6 л/кв. м дъжд, във Върбица - 3.3 л/кв. м. В района на Велики Преслав са отчетени 1.5 л/кв. м, а във Венец- 0.4 л/кв. м дъжд. \r\nИвелина ИВАНОВА", "date": "2019.06.05", "title": "Шумен: Най-голямо количество валежи в областта през денонощието са отчетени в района на Риш - 9.8 л/кв. м"}
{"url": "http://www.focus-news.net/news/2019/06/05/2666458/burgas-muzikantite-ot-duhoviyat-orkestar-na-burgas-zapochvat-svoite-kontserti-v-kraya-na-mesets-yuni.html", "text": "Музикантите от Духовият оркестър на Бургас започват своите концерти в края на месец юни. Това съобщиха от пресцентъра на  Общината . И това лято Духовият оркестър няма да изневери на традицията си да зарежда с музикално настроение жители и гости от различни места на града. Музикантите започват своите концерти в края на месец юни, като всеки вторник и четвъртък до края на лятото гражданите могат да се насладят на класически и популярни произведения от доказани и обичани композитори. Първият концерт е на 25 юни на сцена \"Часовника\" от 18.00 часа. Пълната програма на концертите е публикувана на сайта на Община Бургас.", "date": "2019.06.05", "title": "Бургас: Музикантите от Духовият оркестър на Бургас започват своите концерти в края на месец юни"}
{"url": "http://www.focus-news.net/news/2019/06/05/2666452/nina-popova-obshtina-petrich-do-21-yuni-prodalzhava-priemat-na-zayavleniya-za-zapisvane-na-parvoklasnitsi-v-uchilishtata-na-teritoriyata-na-obshtinata.html", "text": "До 21 юни продължава приемът на заявления за записване на първокласници в училищата на територията на община Петрич. Това каза за  Радио „Фокус“ - Пирин  Нина Попова, директор на Дирекция „Образование“ към Община Петрич. Тя обясни, че всяко едно училище вече има изготвен план за прием, който е съобразен както със системата за прием в първи клас, приета в Общински съвет - Петрич, така и с графика на дейностите за прием на деца. По думите ѝ заявленията се приемат до 21 юни, като след това на 24 юни всяко училище ще обяви списъците с класираните ученици, а до 26 юни е самото записване на учениците в съответното училище. Попова допълни, че след тази дата до 15 септември ще продължи записването на деца в първи клас в училища, в които има свободни места, като свободни места са онези, които са до Приложение 7, тоест да има до 22 деца във всеки клас. \r\nНатали СТЕФАНОВА", "date": "2019.06.05", "title": "Нина Попова, Община Петрич: До 21 юни продължава приемът на заявления за записване на първокласници в училищата на територията на общината"}
{"url": "http://www.focus-news.net/news/2019/06/05/2666461/burgas-ekspozitsiyata-ribi-i-ribarstvo-po-yuzhnoto-chernomorie-shte-bade-predstavena-v-kulturen-tsentar-morsko-kazino.html", "text": "Експозицията „Риби и рибарство по Южното Черноморие“ ще бъде подредена в Културен център „Морско казино“ от 30 юни. Това съобщиха от пресцентъра на  Община Бургас . Непоказвани артефакти от морската история на южното крайбрежие – рибни блюда, скари за печене на риба от 4 в. пр. Хр., сребърни монети, модели на риби от 3 в. пр. Хр., риболовни съоръжения - мрежи, куки, лотове, гребла и др., оловни щокове, компас, морска камбана и модели на кораби, плавали в Черно море ще разказват по интересен начин за рибарството по нашите земи. Вълнуващата изложба ще зарадва бургазлии и гости още през втората половина на юни. \r\nАкцентите в експозицията са реконструирана оловно-дървена двурога котва от 5 - 6 век пр. Хр., единствената позната каменна корабна печка и златни изображения на риби. Включен е и макет на автентична рибарска лодка, както и реалност с VR очила. Информационни табла ще разказват за всички видове риби в нашето море от 10 000 години назад. Тук  ще се запознаете с най-интересните моменти от развитието на риболова  – „Бургаският залив на пътя на рибните пасажи“, „Риболовът в залива през вековете“, „Рибарството от Несебър до Созопол през Възраждането“, „От поминък към промишлен риболов“, „Рибната борса в Бургас“. Посетителите ще имат възможност да се запознаят още с периода „Държавен риболов – началото“,  както и с историята на Черноморския и Океанския риболов.  Всичко това заедно с любопитни документи, морски легенди и снимки ще визуализира цялата история на риболова по всички брегове на Южното Черноморие. \r\nИзложбата „Риби и рибарство по Южното Черноморие“ се организира от Община Бургас, РИМ – Бургас, Исторически музей – гр. Созопол и Музей на котвата – гр. Ахтопол.", "date": "2019.06.05", "title": "Бургас: Експозицията „Риби и рибарство по Южното Черноморие“ ще бъде представена в Културен център „Морско казино“"}
{"url": "http://www.focus-news.net/news/2019/06/05/2666459/klan-kosova-kosovo-enver-hodzhay-reagira-na-dolarovata-diplomatsiya-na-sarbiya.html", "text": "Вицепремиерът на Косово Енвер Ходжай реагира на снимката, на която сръбският външен министър Ивица Дачич позира със 100-доларова банкнота с надпис „Косово е Сърбия”, предава прищинската телевизия  Klan Kosova . \r\n„Какво означава тази снимка? Корумпираната, доларова дипломация на Сърбия ще повлияе на чуждестранните правителства с цел подкопаване на евроатлантическото бъдеще на Косово и неговата дестабилизация. Устойчивостта на една 100-доларова банкнота е около 15 г., независимостта на Косово е вечна“, подчерта Ходжай. \r\nПо-рано в Сърбия стартираха акция в социалните мрежи „за връщане на Косово и Метохия в Сърбия по мирен път“. Участващите в нея бележат банкноти от 100 евро, долари и други валути с надпис „Косово е Сърбия“. Тереза Герова", "date": "2019.06.05", "title": "Klan Kosova (Косово): Енвер Ходжай реагира на „доларовата дипломация“ на Сърбия"}
{"url": "http://www.focus-news.net/news/2019/06/05/2666456/sport-voleybolistkite-vzeha-samo-geym-ot-tayland.html", "text": "Женският ни национален отбор по волейбол загуби с 1:3 гейма от Тайланд в мач от група 11 в третата седмица на Волейболната лига на нациите в Банкок. Така момичетата на Иван Петков продължават да нямат победа в турнира. \"Лъвиците\" записаха седмата си поредна загуба и продължават да са на последното 16-то място в турнира само с една спечелена точка.  \r\nДнес от 11:05 българско време женският ни национален отбор играе с Турция, а в четвъртък от 11:05 среща Доминиканската република. \r\nВенцислав ДРАГОМАНОВ", "date": "2019.06.05", "title": "Спорт: Волейболистките взеха само гейм от Тайланд"}
{"url": "http://www.focus-news.net/news/2019/06/05/2666447/varna-otmeneno-e-chastichnoto-bedstveno-polozhenie-v-rayona-na-selo-tutrakantsi.html", "text": "Отменено е частичното бедствено положение в района на село Тутраканци, хората се върнаха по домовете си. Това съобщи за  Радио „Фокус“ – Варна  кметът на Община Провадия Филчо Филев. По думите му язовирът е прелял вследствие на голямото количество вода, което е дошло от селата Комарево и Кривня. Тъй като язовир „Тутраканци“ е с малък дебит, водата е минала над 5-метровата язовирна стена, която също така е била компрометирана на няколко места. „Общината с багери, с хора, отклони водата към реката и после се източи язовирът до много безопасно ниво. Този язовир няма и много вода. Той е много малко язовирче – 30 дка. Затлачен е, не е чистен скоро и нивото на водата вътре не е високо“, каза още кметът Филчо Филев. По думите му ситуацията продължава да се следи поради очакваните валежи, но вече има създаден механизъм за отвеждане на водата около язовира към реката. \r\nБояна АТАНАСОВА", "date": "2019.06.05", "title": "Варна: Отменено е частичното бедствено положение в района на село Тутраканци"}
{"url": "http://www.focus-news.net/news/2019/06/05/2666463/sofiya-ogranichava-se-dvizhenieto-v-aktivnata-lenta-na-am-trakiya-ot-km-9-do-km-10-v-posoka-sofiya-zaradi-remont.html", "text": "Ограничава се движението в активната лента на АМ „Тракия“ от км 9 до км 10 в посока София. Това съобщиха от пресцентъра на  Агенция „Пътна инфраструктура“ . До 16.00 часа днес ще се извършват ремонтни дейности на асфалтовата настилка. Трафикът се осъществява в изпреварващата лента. \r\nНеобходимо е шофьорите да се движат с повишено внимание и съобразена скорост.", "date": "2019.06.05", "title": "София: Ограничава се движението в активната лента на АМ „Тракия“ от км 9 до км 10 в посока София заради ремонт"}
{"url": "http://www.focus-news.net/news/2019/06/05/2666464/premierat-boyko-borisov-otpuskame-polovin-milion-za-planov-pregled-i-remont-na-koraba-radetski.html", "text": "Отпускаме половин милион за планов преглед и ремонт на моторния кораб „Радецки“. Това обяви министър-председателят Бойко Борисов преди редовното правителствено заседание предаде репортер на  Агенция „Фокус“ . „Всички се прекланяме пред подвига на Ботев. Всички свързваме името му с кораба „Радецки“. Не случайно, че в най-хубавите патриотични песни е споменаван и той“, посочи той. В точка 12 в проект за постановление за одобряване на допълнителни разходи за 2019 г. по бюджет на Министерството на културата за извършване на планов преглед и ремонт на моторен кораб-параход „Радецки“ – Козлодуй“, добави Борисов. „На времето така са приватизирали корабостроителницата в Русе, че всъщност не може да бъде проведен ремонтът в България, трябва да отиде ремонтът в Румъния“, коментира той. „За целта близо половин милион с днешната точка, като я подкрепите, даваме незабавно да се отремонтира корабът, така че да могат учениците, децата и който иска да се вози на него и да пресъздаде подвига за героизма на Ботев“, заяви той.   \r\nДаяна ДЮЛГЕРОВА", "date": "2019.06.05", "title": "Премиерът Бойко Борисов: Отпускаме половин милион за планов преглед и ремонт на кораба „Радецки“"}
{"url": "http://www.focus-news.net/news/2019/06/05/2666460/volen-siderov-ataka-ne-znam-dali-obedineni-patrioti-shte-prodalzhi-da-sashtestvuva-v-tozi-si-vid-mozhe-da-se-izkara-mandata-bez-da-se-obichame-pregrashtame-i-tseluvame-pomezhdu-si.html", "text": "Не знам дали „Обединени патриоти“ ще продължи да съществува в този си вид, може да се изкара мандата без да се обичаме, прегръщаме и целуваме помежду си. Това каза лидерът на ПП „Атака“ Волен Сидеров пред журналисти в Народното събрание, предаде репортер на  Агенция „Фокус“ . „Бях двигателя да има такава коалиция. Бях този, който предложи г-н Каракачанов, който сега нещо ми се заканва. Аз го предложих за кандидат за президент. Постигнахме един много добър резултат. Доста усилия костваше да убедим г-н Симеонов да приеме тази конструкция. Така че тази коалиция до голяма степен се дължи на моите усилия. Една година аз полагах също много големи усилия да координирам работата на три различни партии в една парламентарна група. Много сложна работа, много различни хора, с понякога различни виждания. Наистина последната година някак си съм дистанциран от работата в парламентарната група, защото има доста големи различия по основни въпроси - понякога се разминаваме“, каза още Сидеров.  \r\nЛидерът на ПП „Атака“ коментира, че е коректен човек и когато стисне ръка с някого, си отстоява думата. „Подписали сме управленска програма за четири години, тя трябва да се изпълни. Сега сме на средата на мандата. Това дали сме коалиция, или ще бъдем три съставни части, които са в управлението без много помежду си да общуват, според мен няма голямо значение за управленската програма. Може да се изкара мандата, без да се обичаме, прегръщаме, целуваме помежду си. Политиката не е някаква емоция, не е брак, не е годеж“, допълни той. Сидеров посочи, че ако му поискат оставката като председател на ПГ на „Обединени патриоти“, това ще бъде предмет на обсъждане на тримата лидери. „Т.е. този съвет трябва да реши дали да се направи смяна на ръководството на групата. Ако един от лидерите е против, там по принцип е консенсус, не е мнозинство. Трябва и тримата да сме съгласни. За мен това не е било някакъв важен въпрос“, допълни той и уточни, че за него председателството на ПГ е било  свързана с тежест и натоварване. „Пост и позиция е да си в изпълнителната власт“, изтъкна Сидеров. \r\nДеница КИТАНОВА", "date": "2019.06.05", "title": "Волен Сидеров, „Атака“: Не знам дали „Обединени патриоти“ ще продължи да съществува в този си вид - може да се изкара мандата, без да се обичаме, прегръщаме и целуваме помежду си"}
{"url": "http://www.focus-news.net/news/2019/06/05/2666467/burgas-aktsentat-na-wine-fest-burgas-2019-tazi-godina-sa-degustatsiite-na-selektsiya-ot-ekzotichni-spirtni-napitki.html", "text": "„Wine Fest Burgas 2019“ ще се проведе на 26 и 28 юли в Експозиционен център „Флора“ и ще предостави възможност на гражданите да опитат най-новото от българските и световни изби, да хапнат гурме специалитети и да се запознаят лично с хората отговорни за производството на тези чудеса за сетивата. Това съобщиха от пресцентъра на  Община Бургас . Всеки посетител на фестивала ще може да купи на цени на производител вина от България, Италия, Аржентина, Франция, Нова Зеландия и страни от Балканския полуостров. Акцент тази година са дегустациите на селекция от екзотични спиртни напитки като китайската Маотай, направена от ферментирало сорго. Премиера за България ще бъдат дюлевата и крушова ракия с шафран от Меларуж, както и малиновото вино, което ще има представители от три различни фирми. За първи път в България пристига любимата напитка на Тирион Ланистър от „Игра на тронове“, а именно вино от Дорн. Посетителите на „Wine Fest Burgas“ ще бъдат първите в страната, опитали дорнското вино, а количеството е ограничено. Жителите и гостите на града ще могат да опитат и козе сирене с трюфели от Du Chef Radichev, произведения на Гурменица, месни и млечни деликатеси. Всеки посетител ще получи стъклена брандирана дегустационна чаша и възможността да гласувате за най-доброто вино на фестивала. Фестивалът ще бъде отворен от 16.00 часа до 22.00 часа между 26 и 28 юли. Събитието се осъществява с подкрепата на банка ДСК и Община Бургас.", "date": "2019.06.05", "title": "Бургас: Акцентът на „Wine Fest Burgas 2019“ тази година са дегустациите на селекция от екзотични спиртни напитки"}
{"url": "http://www.focus-news.net/news/2019/06/05/2666466/mvr-osiguryava-bezplatni-pochivki-za-detsa-na-zaginali-i-postradali-politsai-i-pozharnikari.html", "text": "За поредна година Министерството на вътрешните работи осигурява безплатни почивки за семействата на загинали и пострадали при изпълнение на служебния дълг служители. Това съобщиха от пресцентъра на  МВР . Общо 42 деца и 26-има възрастни, техни родители или настойници, от столицата и областите Бургас, Варна, Велико Търново, Видин, Кърджали, Кюстендил, Монтана, Пазарджик, Перник, Пловдив, Разград, Русе, Сливен, София, Стара Загора, Търговище и Шумен ще летуват в базите на ведомството в Несебър, Созопол и Долна баня. Седемдневните ваканции са през месеците юни и септември.   \r\nНационалната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР се провежда целогодишно. Средствата се набират чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление.", "date": "2019.06.05", "title": "МВР осигурява безплатни почивки за деца на загинали и пострадали полицаи и пожарникари"}
{"url": "http://www.focus-news.net/news/2019/06/05/2666462/volen-siderov-ataka-ne-e-losho-kato-se-govori-za-reviziya-tya-da-zapochne-ot-ministerstvo-na-otbranata.html", "text": "Не е лошо като се говори за ревизия, тя да започне от Министерство на отбраната. Това каза лидерът на ПП „Атака“ Волен Сидеров пред журналисти в Народното събрание, предаде репортер на  Агенция „Фокус“ . „Не е лошо като се говори за ревизия, чух такава дума. Някой спомена от партньорите. Не е лошо ревизията да започне от Министерство на отбраната“, допълни той. Сидеров отбеляза, че става въпрос за министерство с 1 млрд. л. бюджет годишно.  \r\nДеница КИТАНОВА", "date": "2019.06.05", "title": "Волен Сидеров, „Атака“: Не е лошо като се говори за ревизия, тя да започне от Министерство на отбраната"}
{"url": "http://www.focus-news.net/news/2019/06/05/2666465/valeri-simeonov-nfsb-ataka-i-vmro-da-se-opravyat-zreli-hora-sa-no-nivoto-na-vzaimootnosheniyata-zapochva-da-pada.html", "text": "„Атака“ и ВМРО да се оправят – зрели хора са, но нивото на взаимоотношенията започва да пада. Това каза лидерът на НФСБ Валери Симеонов пред журналисти в Народното събрание, предаде репортер на  Агенция „Фокус“ . Попитан за бъдещето на „Обединени патриоти“ Симеонов каза: „Бъдещето е подвластно на гадателите и врачките, явно не съм добър политически анализатор и гадател“. „Да се оправят „Атака“ и ВМРО. Да се разбират по между си. Зрели хора са. Нивото на взаимоотношения започва да пада. Не искам да ги коментирам. Мисля, че са зрели хора и ще намерят добрия тон да регулират отношенията помежду си“, каза още Симеонов. Той посочи, че въпросът дали Волен Сидеров да остане начело на ПГ на „Обединени патриоти“ не е на дневен ред.  \r\nДеница КИТАНОВА", "date": "2019.06.05", "title": "Валери Симеонов, НФСБ: „Атака“ и ВМРО да се оправят – зрели хора са, но нивото на взаимоотношенията започва да пада"}
{"url": "http://www.focus-news.net/news/2019/06/05/2666469/dobrich-tvorbi-ot-fonda-na-regionalniya-istoricheski-muzey-sa-vklyucheniya-v-kataloga-mezhdu-traditsiyata-i-modernizma-obrazi-na-rodnoto-v-balgarskoto-izkustvo-ot-20-te-godini-na-hh-vek.html", "text": "Творби от фонда на Регионалния исторически музей са включения в каталога „Между традицията и модернизма. Образи на родното в българското изкуство от 20-те години на ХХ век“. Луксозното издание може да бъде разгледано в библиотеката на Дом-паметника „Йордан Йовков“, съобщи неговият главен уредник д-р Кремена Митева, предаде кореспондент на  Радио „Фокус” – Варна . \"Преди една година, в началото на месец май в Софийска градска художествена галерия бе открита едноименна изложба, посветена както на 90 години от създаването на галерията, така и по повод председателството на България на Съвета на Европейския съюз\", посочи д-р Митева.  \r\nСпоред един от кураторите на изложбата - Аделина Филева, тя обединява произведения, които показват различните посоки на модернизиране и същевременно отразяват продължението на традициите от предходното десетилетие в младото българско изкуство. Фокусът е ориентиран в една определена посока – търсене на национална идентичност и изграждане на образи, въплъщаващи тази идея. Четири са отделните тематични линии - интерпретации, вдъхновени от приказно-поетичния фолклор, произведения, свързани с християнството и християнското наследство, интерес към обредите и обичаите и представяне на образи от българското село. В събитието са участвали над 20 институции и частни колекционери. Регионален исторически музей – Добрич също е участвал в тази престижна изложба с шест модернистични картини на художника Петър Дачев, експонирани за първи път в негова самостоятелна изложба в София през 1924 година в Тръпковата галерия. Картините „Минало“ и „Композиция“ са част от първото тематично пространство, представящо творби, вдъхновени от приказно-поетичния фолклор, а останалите четири, озаглавени „Композиция с църква“ и „Композиция със свещи“ – от темата за християнството и християнското наследство.  \r\nВ края на миналата година е отпечатан луксозен обемист Каталог на изложбата със съставители д-р Станислава Николова и Любен Домозетски, където на страница 76 – 77 и 124 – 125 са включени и картините на Петър Дачев. Каталогът е композиран в три части: въвеждащи статии от кураторите, същински каталог и избрани статии от периода: на Сирак Скитник, Николай Райнов и Гео Милев, печатани за първи път в списанията „Везни“ и „Златорог“. \"Добричкият музей не гостува за първи път на Софийска градска художествена галерия\", посочи д-р Кремена Митева. Още през 2005 г. голямоформатни репродукции на четири картини на Петър Дачев бяха включени в изложбата „Гео Милев и българският модернизъм“, посветена на 110 години от рождението на поета художник. Преди това – през 2002 г., цялата колекция от над 40 модернистични творби на Петър Дачев от 20-те години на ХХ век бе представена при голям успех в самостоятелна изложба в Националната художествена галерия в София.  \r\nЖулиета НИКОЛОВА", "date": "2019.06.05", "title": "Добрич: Творби от фонда на Регионалния исторически музей са включения в каталога „Между традицията и модернизма. Образи на родното в българското изкуство от 20-те години на ХХ век“"}
{"url": "http://www.focus-news.net/news/2019/06/05/2666471/veliko-tarnovo-s-kontsert-na-germanski-biytboksar-v-grada-zapochva-kulturniyat-proekt-art-lyato.html", "text": "С концерт на германски бийтбоксър започва културният проект „Арт лято“ в града. Събитията, които са част от инициативата, се случват на откритата сцена край паметника на Асеневци, но днес проявата ще е в клуб Melon поради очакваното лошо време. Началото е в 21.30 часа, а входът е свободен. Това каза в ефира на  Радио „Фокус“ – Велико Търново  организаторът Николай Зарков. Стартът на „Арт лято“ бе даден през 2012 година. Проектът се осъществява с подкрепата на Община Велико Търново. До момента са организирани стотици събития. „Общо взето, всяко лято, от 1 юни до 20 септември, всяка седмица имаме, по няколко културни инициативи. Тази година започваме от днес с концерт на германския бийтбоксър  Мондо, като част от Седмицата на немския език. След него, на 7 юни, очакваме джаз дуетът “The Barefood Jazz Project”. Това е един чудесен български джаз дует. Началото на повечето събитие е в 20.00 часа. В интернет има подобна. На 15 продъжлаваме с едно събитие с Градския ученически парламент. Те отново ще проведат конкурса „Make it dance“, в който всеки може да се включи, да танцува и да получи награда“, обясни още Николай Зарков. На 21 юни ще има концерт на друга интересна бг група – „Точка БГ“, който правят модерна музика. „На 27 юни при нас ще гостува украинска група, която е тук във връзка с участието си на Средновековният фестивал на Царевец. В деня преди него те ще представят много интересна стара ирландска музика“, посочи още организаторът. На 7-ми юли пък в Търново ще гостува американска група от българи. Между всички концерти ще има и няколко представяния на книги. Часовете и дните за останалите събития до края на лятото се изясняват. \r\nЛуиза ТРАНЧЕВА", "date": "2019.06.05", "title": "Велико Търново: С концерт на германски бийтбоксър в града започва културният проект „Арт лято“"}
{"url": "http://www.focus-news.net/news/2019/06/05/2666470/korneliya-ninova-bsp-da-ostavim-lakardiite-na-premiera-da-sednem-i-s-istinski-argumenti-da-namerim-reshenieto-na-problemite-s-neravenstvata-bednostta-i-demografiyata.html", "text": "Да оставим лакърдиите на премиера и да седнем и с истински аргументи да намерим решението на проблемите с неравенствата, бедността и демографията. Това каза лидерът на БСП Корнелия Нинова по време брифинг в Народното събрание, предаде репортер на  Агенция „Фокус“ . „Това е европейска практика на политици, които са загрижени за най-важното – жизнения стандарт на своите сънародници. Призоваваме другите политически партии в парламента към разумен разговор с аргументи за истинска политика по най-болезнената тема в България – бедност, неравенства и демографска катастрофа. Нека оставим вицовете и лакърдиите на премиера и като разумни хора да седнем и с истински аргументи да намерим решението на тези проблеми“, заяви още Нинова и посочи, че от другите политически сили ще получат внесените от БСП законопроекти. Нинова попита премиера Бойко Борисов кога точно г-жа Меркел е станала социалист и популист, който харчи чужди пари, тъй като в Германия има диференцирано ДДС на храни, книги и медицински услуги. „Кога точно колегите му от ЕНП в Австрия са станали и те социалисти популисти, тъй като там има намалено ДДС. Или г-н Орбан“, попита Нинова. Тя посочи, че по логиката на премиера цяла Европа се управлява от социалисти и популисти, които провеждат невъзможна политика чрез намаляване на ДДС. „Другото, което чухме вчера е, че няма безплатни услуги. Вярно е, че европейските избори минаха, но е хубаво нашият премиер да се поучи от някои европейски практики и то също от неговото политическо семейство, ако не вярва на българските социалисти“, заяви лидерът на БСП. Тя подчерта, че Ангела Меркел е въвела безплатни детски градини, а в Гърция има безплатно образование за студенти, както и в Австрия, Норвегия. \r\nДеница КИТАНОВА", "date": "2019.06.05", "title": "Корнелия Нинова, БСП: Да оставим лакърдиите на премиера,  да седнем и с истински аргументи да намерим решението на проблемите с неравенствата, бедността и демографията"}
{"url": "http://www.focus-news.net/news/2019/06/05/2666472/valeri-simeonov-nfsb-sviknahme-s-masovoto-kupuvane-na-glasove-ot-dps-nay-veroyatno-mnogo-skoro-shte-predlozhim-spetsialno-zveno-izborna-politsiya.html", "text": "Свикнахме с масовото купуване на гласове от ДПС, най-вероятно много скоро ще предложим специално звено „Изборна полиция“. Това каза лидерът на НФСБ Валери Симеонов пред журналисти в Народното събрание, предаде репортер на  Агенция „Фокус“ . „Не мисля, че проблемът на евровота е резултатът на патриотичните партии“, каза още Симеонов. „Никой не обръща внимание на резултатите на ДПС. Пак продължават странният феномен на масова подкрепа на ДПС в Северозападна България - в Монтана, Видин и Враца. Хиляди цигани от циганските махали са подкрепили ДПС поради огромната любов, която изпитват към техните кандидати за евродепутати или пък към богатата идейна платформа на ДПС. Това не е ли странно? Докога ще продължава това. Като че ли обществото започна да свиква с масовото купуване на гласове от ДПС“, заяви още Симеонов.  \r\nСпоред него полицията и прокуратурата не си вършат работата. „Най-вероятно много скоро ще предложим специално звено към полицията „Изборна полиция“. Купуването става много често в близост до полицейски автомобили. Никой не забелязва, никой не обръща внимание. Започвам да се питам дали това не става с мълчаливата подкрепа на нашия най-голям партньор“, допълни Симеонов. Според него не само ДПС са купували гласове. „Много странно обаче виждам, че има такава подкрепа и на други партии – на БСП и ГЕРБ. Говоря конкретно за циганските махали“, уточни лидерът на НФСБ. Във връзка с подкрепата и за ВМРО в такива секции, той посочи, че в България масово се купуват гласове. „Как да анализираме резултата на една партия спрямо друга, когато никога не можеш да предвидиш какви са били методите. То е ясно – финансово плащане или обещания и ангажименти“, допълни Симеонов и уточни, че България не върви на добре.  \r\nДеница КИТАНОВА", "date": "2019.06.05", "title": "Валери Симеонов, НФСБ: Свикнахме с масовото купуване на гласове от ДПС, най-вероятно много скоро ще предложим специално звено „Изборна полиция“"}
{"url": "http://www.focus-news.net/news/2019/06/05/2666474/toma-bikov-gerb-da-se-predlaga-edno-i-sashto-neshto-prez-chetiri-mesetsa-ne-e-seriozna-politika-ot-strana-na-bsp.html", "text": "Да се предлага едно и също нещо през четири месеца не е сериозна политика от страна на БСП. Това каза народният представител от ПГ на ГЕРБ Тома Биков пред журналисти в Народното събрание във връзка с предложенията на БСП за намаляване на ДДС на хляба, преизчисляване на всички пенсии и преразглеждане на енергийните помощи,  предаде репортер на  Агенция „Фокус“ . Биков посочи, че ГЕРБ е отхвърляла предложения на опозицията с аргумента, че не е имало гаранция, че при намаляване на ДДС при хляба, цената му ще падне. „Има гаранции, че едрите производители на хляб, могат да държат същите цени, но да плащат по-малък данък“, каза още Биков и допълни, че ГЕРБ са склонни да разглеждат всяко предложение. \r\nВъв връзка с предложението на БСП за преизчисляване на пенсиите и преразглеждане на енергийните помощи, депутатът коментира, че председателят на КЕВР е обявил, че исканото повишение  на цената на тока и парното е било с 50-60%, а в последните години цената на тока се е повишила с около 5-6%. „Според мен доходите трябва да бъдат увеличени“, коментира още Биков.  \r\nВъв връзка със съмненията на лидера на НФСБ, че е имало купуване на гласове от страна на ГЕРБ и други политически партии, Биков заяви, че Валери Симеонов трябва да даде доказателства и да предостави информация, където трябва.  \r\nДеница КИТАНОВА", "date": "2019.06.05", "title": "Тома Биков, ГЕРБ: Да се предлага едно и също нещо през четири месеца не е сериозна политика от страна на БСП"}
{"url": "http://www.focus-news.net/news/2019/06/05/2666475/burgas-s-liturgiya-v-hram-vaznesenie-gospodne-v-aheloy-shte-zapochnat-chestvaniyata-za-praznika-na-grada-spasovden.html", "text": "На 6 юни 2019 г. Ахелой ще отбележи своя празник – Спасовден. Това съобщиха от пресцентъра на  Община Поморие . Честванията ще започнат още в 08.00 часа с Литургия в храм „Възнесение Господне”. В 10.30 часа за четиринадесета поредна година ще бъде открит Регионалният тракийски фолклорен събор „Спасовден”. Празникът на лятната сцена в парка ще продължи през целия ден с много музика и песни. В 18.00 часа ще се проведе атрактивен спортен турнир, а в 19.00 часа местните таланти ще изнесат концерт. \r\nПо традиция в деня на Ахелой ще се проведе и ученически турнир по футбол. Той ще стартира в 11.00 часа на спортната площадка в ОУ „Христо Ботев“. \r\nСъбитията по повод празника на град Ахелой се организират от Община Поморие, кметство Ахелой, НЧ „Светлина 1934″ Ахелой и Регионалния съвет на тракийските дружества.", "date": "2019.06.05", "title": "Бургас: С Литургия в храм „Възнесение Господне” в Ахелой ще започнат честванията за празника на града – Спасовден"}
{"url": "http://www.focus-news.net/news/2019/06/05/2666468/matyu-palmar-sasht-ne-postavyat-krayni-srokove-no-dialogat-belgrad-prishtina-tryabva-da-prodalzhi.html", "text": "В интервю за сръбската редакция на  Voice of America  заместник-помощникът на държавния секретар на САЩ Матю Палмър подчерта, диалогът между Белград и Прищина трябва да „спешно\" да бъде възобновен и че окончателното споразумение трябва да бъде приложимо и „продадено\" на обществеността. \r\nПалмър увери, че САЩ нямат червени линии в процеса на преговорите, но че това не означава „празен чек“. „Бихме искали страните да договорят най-доброто възможно споразумение;да ни го представят, ако се нуждаят от нашата подкрепа. Ако имаме притеснения, ще ги изразим и ще се опитаме да намерим решение със страните, за да постигнем нещо, което бихме подкрепили, и нещо, за което бихме могли да работим за неговото прилагане. Това обаче не е нашият процес. Това е техният процес. Ние ги подкрепяме\", подчерта американският дипломат. \r\nПалмър добави: „Ние не гледаме на това като на времеви процес. Подкрепяме нормализацията на отношенията между Сърбия и Косово, бихме искали диалогът да продължи възможно най-скоро и двете страни да се споразумеят в точното време. Колкото до това дали това ще се случи тази година, не мога да кажа“. \r\n„Мисля, че [сръбският президент Александър] Вучич заяви ясно, че е готов да се върне към диалога, когато 100-процентовите мита бъдат отменен и че работи за постигане на споразумение за пълна нормализация на отношенията. Вярваме, че той е искрен, косовската страна също е искрена в целта за постигане на пълна нормализация на отношенията, но това е сложен въпрос – от политическа, психологическа, емоционална гледна точка. Необходимо е време, за да се реши това, но първата стъпка е страните да се върнат на масата на преговорите“, изрази увереност Палмър. \r\nПомолен да коментира изявлението на Вучич, че Прищина ще премахне митата, когато нейните „западни съюзници\" решат, Палмър отговори: „Мисля, че това е много важно за Сърбия, политическото ръководство на Белград, признава, че Косово има независими агенции. Косово не е просто инструмент на САЩ. Косово е независима държава, със свои собствени политики и тези политики трябва да бъдат приложени. Въпросът за преговорите, въпросът за митата, е политически проблем в контекста на политиката в Прищина. Ще подкрепим суспендирането или премахването на митата като средство за връщане към диалога. Смятаме, че това ще бъде важна стъпка напред\". Тереза Герова", "date": "2019.06.05", "title": "Матю Палмър: САЩ не поставят крайни срокове, но диалогът Белград-Прищина трябва да продължи"}
{"url": "http://www.focus-news.net/news/2019/06/05/2666476/dobrich-100-dekara-gori-sa-zasegnati-ot-nizov-pozhar-v-dls-balchik-ot-nachaloto-na-godinata.html", "text": "100 декара гори са засегнати от низов пожар в Държавно ловно стопанство (ДЛС) - Балчик от началото на годината. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондент на  Радио „Фокус” – Варна . От началото на годината до момента на територията на цялото СИДП са регистрирани 30 пожара, като са засегнати 500 декара горски територии. Утвърден е Планът на СИДП за работа през пожароопасния сезон. Първите предвидени срещи за оповестяване на мерките за пожарна безопасност вече са проведени. Инструктирани са събирачите на липов цвят по места. Традиционно такива срещи се правят и с хората, които берат гъби и билки, туристите, земеделците, членовете на ловните дружини, пастирите и ръководствата на военните поделения, които провеждат учения в близост до горски територии. Започна и подмяната на повредените противопожарни табели, особено тези, които са до заслони, чешми, туристически маршрути и кръстовища на горски пътища през които преминават автомобили и повече хора. В началото на жътвената кампания екипи на службите за пожарна безопасност и съответните ловни или горски стопанства инструктират кметовете и земеделците относно забраните за палене на стърнища. Поставят се съобщения и в кметствата. От СИДП отправят апел гражданите, които станат свидетели на пожар в горските територии или в близост до тях, трябва да подадат сигнал на телефон 112, за да може огънят да бъде погасен своевременно. \r\nЖулиета НИКОЛОВА", "date": "2019.06.05", "title": "Добрич: 100 декара гори са засегнати от низов пожар в ДЛС - Балчик от началото на годината"}
{"url": "http://www.focus-news.net/news/2019/06/05/2666451/korneliya-ninova-bsp-bivshiyat-chlen-na-bkp-boyko-borisov-tvardi-che-sotsialistite-obichat-da-harchat-chuzhdi-pari-tezi-koito-razdava-prez-prozoretsa-na-dzhipa-si-ne-sa-negovi.html", "text": "Бившият член на БКП Бойко Борисов твърди, че социалистите обичат да харчат чужди пари - тези, които раздава през прозореца на джипа си, не са негови. Това каза лидерът на БСП Корнелия Нинова по време брифинг в Народното събрание, предаде репортер на  Агенция „Фокус“ . „Време е за сериозен разговор за приоритети. За нас това са приоритетите – демографска катастрофа, доходи и неравенства“, каза още лидерът на БСП. „Знаем, че сега ще ни залеят с обяснения, как това не може да стане. Как е популизъм. Вчера чух от бивш член на БКП Бойко Борисов, че социалистите много обичат да харчат чужди пари. Да му кажа, че и тези, пари, които харчи през прозореца на джипа си, не са негови. Те са чужди, защото са на целия български народ“, допълни Нинова.  \r\nДеница КИТАНОВА", "date": "2019.06.05", "title": "Корнелия Нинова, БСП: Бившият член на БКП Бойко Борисов твърди, че социалистите обичат да харчат чужди пари - тези, които раздава през прозореца на джипа си, не са негови"}
{"url": "http://www.focus-news.net/news/2019/06/05/2666473/ruse-reka-studena-e-prelyala-stotitsi-dekari-v-karamanovo-sa-pod-voda-a-elektrozahranvaneto-e-izklyucheno.html", "text": "Река Студена е излязла от коритото си и е наводнила обширен район около село Караманово. Това съобщиха от пресцентъра на  Община Ценово . Под вода са стотици декари с обработваема земеделска земя, сеновали, стопански сгради и обори за отглеждане на животни. Напълно е преустановена производствената дейност в завода за биокомпост. В района е изключено захранването с електричество, за да се предотвратят нежелани инциденти. По мнението на специалисти придошлите води са нанесли сериозни материали щети на сградния фонд, а посевите са затлачени. Няма пострадали хора и удавени животни. \r\n„Причина за наводнението са обилните валежи през последните дни и затлаченото корито на реката. Село Караманово се намира в най-ниската част на голям водосборен район. При интензивен дъжд от баирите се стичат кални потоци“, уточни Снежинка Монева – главен специалист „Гражданска защита“ в Община Ценово. Измереното количество на последния валеж е повече от 40 литра на квадратен метър, излял се за по-малко от час. Досега дъждовете превишават няколко пъти обичайната месечна норма.  \r\nКметът на Община Ценово д-р Петър Петров издаде заповед за сформиране на комисия, която да направи оглед на щетите. За критичната ситуация е информиран и областният управител на Русенска област Галин Григоров. Местни жители и членове на доброволческото формирование започнаха денонощно дежурство и наблюдение на района. Ситуацията е изключително тревожна, защото нивото на водата продължава да се покачва и съществува реална опасност да залее още площи. \r\nПрез пролетта на миналата година в района отново имаше наводнение, но от „Напоителни системи“ не предприеха необходимите мерки за почистване на коритото на реката. Тогава специалисти направиха предписание за продълбочаване на речното легло и възстановяване на проводимостта на речния поток. „От 2013 година водим непрестанна кореспонденция с компетентните институции. Засега мерките са само епизодични и не се стигна до окончателно решение. Истината е, че коритото на река Студена не е почиствано  в продължение на години, а това трябва да се извършва всяко лято“, добави Александър Йорданов – специалист в отдел „Териториално селищно устройство“.", "date": "2019.06.05", "title": "Русе: Река Студена е преляла, стотици декари в Караманово са под вода, а електрозахранването е изключено"}
{"url": "http://www.focus-news.net/news/2019/06/05/2666478/yuliya-triondzhieva-ou-neofit-rilski-velingrad-otkrihme-tsyala-nova-paralelka-parvoklasnitsi-chrez-mehanizma-za-obhvashtane-i-zadarzhane-v-obrazovatelnata-sistema-na-detsa-i-uchenitsi.html", "text": "Открихме цяла нова паралелка чрез Механизма за обхващане и задържане в образователната система на деца и ученици. Това каза за предаването „Всички в час“ на  Радио „Фокус“  Юлия Трионджиева, директор на ОУ „Неофит Рилски“-Велинград. Тя обясни, че екип за обхват от 10 педагогически специалисти работи на територията на общината, а новооткритият клас е от 25 ученици от ромски произход, които са получили възможността да се образоват. „По-голямата част от тях са на 7-годишна възраст, но има и такива, които надхвърлят възрастта за първи клас и до този момент не са били обхванати от образователната система – не са посещавали детска градина, не владеят български език, което наложи всички ученици да бъдат включени в дейности за обща подкрепа, чрез часове за допълнително обучение по български език. Необходимо беше учителите да изграждат у тях елементарни навици – за хигиена, за спазване на правила. Удовлетворени сме, че всички те успешно завършиха първи клас и преминават във втори“, коментира Юлия Трионджиева. Тя отбеляза, че задачата на училището им е привличането и задържането на тези деца. „Обикновено използваме отбелязването на празници и обичаи като трамплин при обучението. Те са мощно средство за възпитаване на добронамереност и социализация. Децата от ромското малцинство имат вродени способности и умения да пеят и танцуват, а ние използваме тези качества, за да насърчим желанието им за учене и посещение в училище. Ние каним и родителите да присъстват на някои занятия, за да се повиши и техният ангажимент, както и за да се подобри сътрудничеството ни с тях“, коментира директорът на ОУ „Неофит Рилски“-Велинград. Всеки месец се провеждат родителски срещи в ромските квартали, добави Трионджиева, като уточни, че това се случва поради незаинтересоваността и невъзможност да присъстват родителите на място в училище. „Разясняваме им значимостта на образованието за техните деца, като се опитваме максимално да приобщим и другите деца в семейството в нашето училище, за да бъде по-лесен периодът на адаптиране в училищната класна стая. И тъй като децата от ромски произход се чувстват най-спокойно, когато се намират в голяма група и сред свои, каним братя, сестри и братовчеди, както и всеки, който желае да присъства на занятията“, каза Юлия Трионджиева. \r\nМилослава АНГЕЛОВА", "date": "2019.06.05", "title": "Юлия Трионджиева, ОУ „Неофит Рилски“-Велинград: Открихме цяла нова паралелка първокласници чрез Механизма за обхващане и задържане в образователната система на деца и ученици"}
{"url": "http://www.focus-news.net/news/2019/06/05/2666479/pernik-nad-380-mladi-aktyori-ot-stranata-i-chuzhbina-shte-se-izyavyat-vav-festivala-na-teatralnoto-izkustvo-arlekin-koyto-se-provezhda-v-grada.html", "text": "Над 380 млади актьори от страната и чужбина ще се изявят във фестивала на театралното изкуство „Арлекин“, който се организира за шеста поредна година от 5 до 7 юни. Това съобщиха от пресцентъра на  Община Перник . Той беше официално открит от зам.-кмета Денислав Захариев, който заедно със секретаря на Общината Радослава Манова пожелаха успех на талантливите момичета и момчета.  \r\n„Щастлив съм че имам възможността от името на кмета на Община Перник Вяра Церовска да открия прекрасния международен театрален фестивал „Арлекин“. За поредна година сцената на Обединения детски комплекс ще бъде изпълнена с много усмивки, красота и настроение, които могат да се видят. През тези три дни перничани и гости на града ще имат възможността да се насладят на творчеството и на таланта ви. Желая успех и успешно представяне на всички театрални трупи“, каза Денислав Захариев. \r\nТази година в рамките на фестивала ще бъдат изиграни 22 представления, както и два уъркшопа. Ще гостуват състави от Република Сърбия, а страната ни ще бъде представена от деца и младежи от София, Враца, Кнежа, Банкя, Кюстендил, Благоевград, Симитли, Брезник и др. градове.  \r\n„Децата харесват този фестивал, той няма конкурсен характер, гледат постановките, радват се на постиженията на другите. Съревновават се в хубавия смисъл на думата – да са по-добри, но стават приятели, което е най-ценно за този фестивал“, подчерта Ваня Михова, ръководител на Детско-юношеския театър „Мускетарите” към ОДК. Според нея театърът учи децата на дисциплина и отговорност и покани всички малки и големи почитатели на Мелпомена да се забавляват на представленията.", "date": "2019.06.05", "title": "Перник: Над 380 млади актьори от страната и чужбина ще се изявят във фестивала на театралното изкуство „Арлекин“, който се провежда в града"}
{"url": "http://www.focus-news.net/news/2019/06/05/2666477/ministar-ekaterina-zaharieva-holandiya-e-nay-golemiyat-chuzhdestranen-investitor-v-balgariya-vsyaka-godina-targovskiyat-obmen-i-turisticheski-potok-mezhdu-dvete-strani-narastva.html", "text": "Холандия е най-големият чуждестранен инвеститор в България, всяка година търговският обмен и туристически поток между двете страни нараства. Това каза вицепремиерът и министър на външните работи Екатерина Захариева по време на пресконференция след среща с външния министър на Кралство Нидерландия Стеф Блок, предаде репортер на  Агенция „Фокус“ . „През тези 110 години на двустранни дипломатически отношения, нашите две страни развивах отношения в дух на партньорство, прагматизъм и приятелство. Холандия е най-големият чуждестранен инвеститор в България. Всяка година търговския обмен между двете държави нараства, както и туристическият поток“, поясни тя. Захариева отбеляза, че по време на срещата са били обсъдени и редица европейски въпроси. „Имаме общо споделяне с Холандия, че в регионите и държавите, в които има по-голяма нужда от наваксване на икономическото развитие и кохезията, трябва да се фокусират средствата, свързани с кохезионната политика“, отбеляза тя. \r\n„Ние изразихме и позиция, че е крайно време България да се присъедини по въздух и море към Шенгенското пространство“, добави тя.  \r\nДаяна ДЮЛГЕРОВА", "date": "2019.06.05", "title": "Министър Екатерина Захариева: Холандия е най-големият чуждестранен инвеститор в България, всяка година търговският обмен и туристически поток между двете страни нараства"}
{"url": "http://www.focus-news.net/news/2019/06/05/2666480/stef-blok-ministar-na-vanshnite-raboti-na-kralstvo-niderlandiya-blizo-80-mln-sa-holandskite-investitsii-v-balgariya-za-2018-g.html", "text": "Близо 80 млн. са холандските инвестиции в България за 2018 г. Това каза министърът на външните работи на Кралство Нидерландия Стеф Блок по време на пресконференция след среща с министър Екатерина Захариева, предаде репортер на  Агенция „Фокус“ . „Ще отбележим 110 години от създаването на нашите отношения. Редица компании избраха да инвестират и да реализират своя бизнес тук.  За 2018 г. близо 80 млн. евро е размерът на инвестиции на холандски дружества в България“, посочи той. „Правилно се посочи, че гражданите на България и Холандия избират да пътуват между двете страни, което показва, че имаме силно сътрудничество. България показва своята силна позиция за обединен ЕС“, заяви Блок. Според него Нидерландия и България винаги са били в добри отношения и те трябва и за в бъдеще да работят така на всички равнища. \r\nДаяна ДЮЛГЕРОВА", "date": "2019.06.05", "title": "Стеф Блок, министър на външните работи на Кралство Нидерландия: Близо 80 млн. са холандските инвестиции в България за 2018 г."}
{"url": "http://www.focus-news.net/news/2019/06/05/2666482/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nМария КУРТЕВА", "date": "2019.06.05", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/06/05/2666481/plovdiv-na-ofitsialna-tseremoniya-shte-badat-vracheni-godishnite-nagradi-na-obshtinata-za-nay-dobri-praktiki-v-turizma-za-2018.html", "text": "За трети път Община Пловдив ще връчи Годишни награди за най-добри практики в сферата на туризма, реализирани през предходната 2018 година. Това съобщиха за  Радио „Фокус“ - Пловдив  от Общината. Победителите ще бъдат наградени на официална церемония тази вечер в 19.00 часа в хотел „Рамада Пловдив Тримонциум\", зала „Проф. арх.Йолов“. Целта е да бъдат откроени и поощрени всички участници в туристическия сектор, които полагат усилия за популяризирането на град Пловдив и утвърждаването му като разпознаваема и предпочитана туристическа дестинация. \r\nПо предварително одобрен статут от Консултативния съвет по въпросите на туризма към Община Пловдив ще бъдат отличени победители в девет категории:  \r\n- „Нов туристически продукт в Пловдив за 2018 г.“;  \r\n- „Туристическо събитие в Пловдив за 2018 г.“;  \r\n- „Най-добри резултати за хотелиерската индустрия в Пловдив за 2018 г.“ – места за настаняване категория 1 и 2 звезди;  \r\n- „Най-добри резултати за хотелиерската индустрия в Пловдив за 2018 г.“ – места за настаняване категория 3 звезди;  \r\n- „Най-добри резултати за хотелиерската индустрия в Пловдив за 2018 г.“ – места за настаняване категория 4 и 5 звезди;  \r\n- „Ресторант на 2018 г. в категория от 1 до 5 звезди” (в т.ч. и заведения за бързо хранене);  \r\n- „Питейно заведение на 2018 г.” (кафе-аперитив, винарна, бирария);  \r\n- „Кафе-сладкарница на 2018 г.” (кафе-сладкарница, сладкарница, сладоледен салон, кафене и др.);  \r\n- „Бар и нощно заведение на 2018 г.” ( коктейл-бар, дискотека, пиано-бар, нощен бар и др.).", "date": "2019.06.05", "title": "Пловдив: На официална церемония ще бъдат връчени Годишните награди на Общината за „Най-добри практики в туризма за 2018“"}
{"url": "http://www.focus-news.net/news/2019/06/05/2666444/vss-shte-obsadi-vremevi-grafik-za-provezhdane-na-protsedura-po-izbor-na-nov-glaven-prokuror.html", "text": "Прокурорската колегия на Висшия съдебен съвет ще обсъди времеви график за провеждане на процедура по избор на нов главен прокурор. Това става ясно от  програмата на днешното заседание  на колегията. Предложението да се изготви график за процедурата е внесено от главния прокурор Сотир Цацаров, чийто мандат изтича на 10 януари 2020.  \r\nСпоред Закона за съдебната власт процедурата за избор на главен прокурор се открива от пленума на Висшия съдебен съвет не по-рано от 6 месеца и не по-късно от 4 месеца т. е. най-рано в началото на юли, а най-късно - през септември.  \r\nКонсултации по темата вече имаше при президента Румен Радев, който назначава главния прокурор с указ. Предложението кой да е следващият първи обвинител прави Висшият съдебен съвет. По Конституция право на номинация има и правосъдният министър.", "date": "2019.06.05", "title": "ВСС ще обсъди времеви график за провеждане на процедура по избор на нов главен прокурор"}
{"url": "http://www.focus-news.net/news/2019/06/05/2666483/silistra-okolo-17-lkv-m-e-kolichestvoto-valezhi-registrirani-v-rayona-na-tutrakan.html", "text": "Около 17 л/кв. м е количеството валежи, регистрирани в района на Тутракан през изминалото денонощие. Това съобщи за  Радио „Фокус“ - Шумен  Йордан Чешмеджиев, ръководител на Метеорологичната обсерватория в Силистра. В Силистра са отчетени 2 л/кв. м дъжд.  \r\nАтмосферата остава неустойчива и се очакват нови краткотрайни валежи. \r\nОт ОДМВР - Силистра информираха, че екипи на РСПБЗН - Тутракан са се отзовали на два сигнала вчера. Те са отводнили пътното платно между селата Белица и Бреница и двора на къща в Тутракан. \r\nИвелина ИВАНОВА", "date": "2019.06.05", "title": "Силистра: Около 17 л/кв. м е количеството валежи, регистрирани в района на Тутракан"}
{"url": "http://www.focus-news.net/news/2019/06/05/2666484/ministar-ekaterina-zaharieva-holandskiyat-sreden-i-malak-biznes-e-vidyal-mnogo-vazmozhnosti-za-investitsii-u-nas.html", "text": "Холандският среден и малък бизнес е видял много възможности за инвестиции у нас. Това каза по време на пресконференция вицепремиерът и министър на външните работи Екатерина Захариева след среща с външния министър на Кралство Нидерландия Стеф Блок, предаде репортер на  Агенция „Фокус“ . „Имаме 15 - 16% ръст в търговията за 2018 г. спрямо 2017 г.“, посочи тя. По думите ѝ двете правителства виждат потенциал в развитието на иновациите. „Мислим, че България може да бъде вратата за високи технологии за Холандия на изток и юг, а Холандия за България от север. Това е една от възможностите, която трябва да развиваме за бъдеще“, каза още тя. „Всяка година се увеличава ръстът на биопроизводство и биоземеделие. Април месец имаше посещение от страна на средния и малкия бизнес у нас и той беше изключително успешен. Отзивите са, че холандският малък и среден бизнес е видял много възможности за инвестиции у нас и считам, че трябва да продължим тези инициативи“, добави тя.     \r\nМинистър Захариева обяви, че България е страна, която е показва, че може да защитаваща граница на ЕС. „Само от началото на тази година имаме над 100 случая за разследване на трафиканти на хора. По опазването на външната границата наистина се справяме повече от добре и не само с опазването, но и с преследването на мигранти на хора“, добави тя.     \r\nВъншният министър на Нидерландия Стеф Блок обясни, че напълно разбира желанието на България за влизане в Шенгенското пространство. „Надявам се вие да разберете, че народът на Нидерландия знае за големия брой мигранти, които влизат в страната ни и трябва да е уверен, че ще има изключителен стриктен контрол на границата на ЕС“, заяви той.  \r\nДаяна ДЮЛГЕРОВА", "date": "2019.06.05", "title": "Министър Екатерина Захариева: Холандският среден и малък бизнес е видял много възможности за инвестиции у нас"}
{"url": "http://www.focus-news.net/news/2019/06/05/2666487/ruse-10-500-kutii-tsigari-bez-banderol-sa-otkriti-pri-proverka-na-mikrobus-v-grad-byala.html", "text": "10 500 кутии цигари без бандерол са открити при проверка на микробус в град Бяла. Това съобщиха от пресцентъра на  МВР . Вчера към 14.30 часа в района на град Бяла служители на Регионална дирекция \"Гранична полиция\" - Русе спрели за проверка микробус \"Фолксваген\", управляван от 48-годишен русенец. При извършената инспекция в превозното средство граничните полицаи открили 21 мастербокса с общо 10 500 кутии цигари, без български акцизен бандерол.  \r\nПо случая е образувано досъдебно производство по описа на ГПУ - Русе за престъпление по чл. 234 от НК, работата по документирането му продължава под наблюдението на районната прокуратура. Контрабандните цигари са иззети, след 24-часовото задържане на шофьора, с постановление на прокуратурата, мярката му за задържане е удължена до 72 часа.", "date": "2019.06.05", "title": "Русе: 10 500 кутии цигари без бандерол са открити при проверка на микробус в град Бяла"}
{"url": "http://www.focus-news.net/news/2019/06/05/2666488/smi-pochina-raneniyat-balgarin-sled-finala-na-shl.html", "text": "Българинът, който живее във Великобритания, почина в английска болница след три дни в кома, вследствие на хулиганско нападение след мача от Шампионската лига между Ливърпул и Тотнъм, завършил 2:0 в събот, съобщават  британските медии  . \r\n51-годишният Венцислав Маргинов гледал мача с двамата си синове в пъб в центъра на град Саутпорт. Според местно издание той бил нападнат в гръб, докато се прибирал у дома, паднал и си ударил лошо главата, вследствие на което изпаднал в кома. С наранявания по лицето в болница „Dintree” е бил  приет и 28-годишният му син. \r\nЗа нападението първоначално полицията е задържала 31-годишен мъж от Саутпорт.", "date": "2019.06.05", "title": "СМИ: Почина раненият българин след финала на ШЛ"}
{"url": "http://www.focus-news.net/news/2019/06/05/2666485/varna-dvama-dushi-sa-zadarzhani-za-krazhbata-na-avtomobil-v-selo-konstantinovo.html", "text": "Двама души са задържани за кражбата на автомобил в село Константиново. Това съобщиха от  ОДМВР – Варна . На 2 юни е образувано досъдебно производство за кражбата на лек автомобил, паркиран пред частен дом в селото, без да е заключен и с ключове вътре. Автомобилът е намерен малко след подаването на сигнала, като е констатирана кражбата на гуми с джанти, акумулатор, крик и авто CD. След проведени действия по разследване на случая и оперативно – издирвателни дейности е установено, че извършители на деянието са Б.М. (на 19 г.) от Варна, известен на МВР, и Т.Т. (на 21 г.) от с. Николаевка, неизвестен на МВР. По случая е образувано досъдебно производство, материалите са докладвани на прокурор от Районна прокуратура – Варна. Мъжете са задържани за срок до 24 часа.", "date": "2019.06.05", "title": "Варна: Двама души са задържани за кражбата на автомобил в село Константиново"}
{"url": "http://www.focus-news.net/news/2019/06/05/2666486/marinela-nikolova-kmet-na-kozloduy-natsionalnata-svetinya-korabat-radetski-shte-bade-sahranen-vav-vremeto-blagodarim-za-podkrepata-na-premiera-borisov.html", "text": "Националната светиня – корабът „Радецки“ ще бъде съхранен във времето, благодарим за подкрепата на премиера Борисов. Това каза на брифинг в Министерски съвет кметът на Община Козлодуй Маринела Николова във връзка с отпуснатите от правителството 500 хил. лв. за ремонт на кораба „Радецки“, предаде репортер  Агенция „Фокус“ . „Искам да благодаря от свое име и от името на моите съграждани за подкрепата, която получихме в лицето на премиера Борисов, че бяха осигурени тези средства, за да можем да запазим една национална светиня и да я съхраним във времето“, посочи тя.  \r\nДаяна ДЮЛГЕРОВА", "date": "2019.06.05", "title": "Маринела Николова, кмет на Козлодуй: Националната светиня – корабът „Радецки“ ще бъде съхранен във времето, благодарим за подкрепата на премиера Борисов"}
{"url": "http://www.focus-news.net/news/2019/06/05/2666489/sport-delio-rosi-napusna-palermo-samo-sled-mesets-i-polovina.html", "text": "Бившият наставник на Левски Делио Роси приключи работата си начело на Палермо, информират италианските медии. 58-годишният специалист пое тима на контузения Ивайло Чочев в края на април, но ръководството на клуба е взело решение за раздяла. \r\nОчаква се сицилианците да предложат пейката на Еудженио Корини, но изглежда съмнително той да приеме. Бившият халф е начело на отбора на Бреша, на който му предстои участие в Серия \"А\". Тази вечер Корини ще има важен разговор с президента на \"бяло-сините\" Масимо Челино, след който ще стане ясно дали вижданията на специалиста намират подкрепа на върха в клубната йерархия. \r\nВенцислав ДРАГОМАНОВ", "date": "2019.06.05", "title": "Спорт: Делио Роси напусна Палермо само след месец и половина"}
{"url": "http://www.focus-news.net/news/2019/06/05/2666493/veliko-tarnovo-sveta-liturgiya-po-sluchay-vaznesenie-gospodne-shte-bade-otsluzhena-v-katedralata-vaznesenie-gospodne-na-krepostta-tsarevets.html", "text": "Света Литургия по случай християнския празник Възнесение Господне ще бъде отслужена в катедралата „Възнесение Господне“ на крепостта „Царевец“. Това съобщи за  Радио „Фокус“ – Велико Търново  арх. Николай Николов, един от инициаторите за възраждане на традицията. Той припомни, че на 40-ия ден след Възкресение Христово Българската православна църква чества Възнесение. „Това се случва винаги в четвъртък и то в църквата, която символично се намира на най-високото място в Търново, както някога Господ Иисус Христос е излязъл на най-високата планина с учениците и своята майка. И там Той е напуснал Земния свят. Това е приключването на земния живот на богочовека Иисус Христос, който е дошъл да покаже на нас хората по какъв начин трябва да го следваме“, каза още арх. Николов. Той посочи, че утре в 10.00 часа ще започне светата Литургия, която ще води негово високопреосвещенство Великотърновският митрополит Григорий. Входът към крепостта \"Царевец\" ще е свободен от 8.00 до 12.00 часа, а в 8.30 ще има богослужение с Утреня и благодарствен молебен. \r\nСъорганизатори на проявите са Община Велико Търново и Регионалния исторически музей в града. \r\nЛуиза ТРАНЧЕВА", "date": "2019.06.05", "title": "Велико Търново: Света Литургия по случай Възнесение Господне ще бъде отслужена в катедралата „Възнесение Господне“ на крепостта „Царевец“"}
{"url": "http://www.focus-news.net/news/2019/06/05/2666490/premierat-boyko-borisov-i-ministarat-na-vanshnite-raboti-na-kralstvo-niderlandiya-stef-blok-obsadiha-aktualni-evropeyski-vaprosi-i-temi-ot-vzaimen-interes.html", "text": "Премиерът Бойко Борисов и министърът на външните работи на Кралство Нидерландия Стеф Блок обсъдиха актуални въпроси от дневния ред на Европа, както и теми от взаимен интерес. Това съобщиха от  правителствената информационна служба . \r\nНа срещата беше подчертано, че България продължава да следва целта си да бъде възможно най-близко до интеграционните процеси в ЕС. Министър-председателят Борисов изтъкна, че присъединяването към Шенгенското пространство и към еврозоната са сред основните приоритети на страната ни и подкрепата на Нидерландия е ключова. „Това ще гарантира пълноценното участие на България в съвместните европейски усилия за адекватно справяне с всички предизвикателства, свързани със сигурността на външните граници на ЕС“, подчерта премиерът Бойко Борисов. Mинистърът на външните работи на Кралство Нидерландия отбеляза, че страната ни успешно се справя с опазването на външната граница на Европа. В хода на разговора Бойко Борисов заяви, че запазването на целостта на Шенгенското пространство изисква последователни усилия в две ключови области – засилване на контрола върху външните ни граници и подобряване на функционирането на системата за предоставяне на убежище. \r\nПо време на срещата беше отбелязан и напредъка на България по реформите в рамките на Механизма за сътрудничество и оценка. „Оценяваме доброто сътрудничество с Европейската комисия по този въпрос и очакваме от нашите европейски партньори също да оценят нашите добри резултати, както и нашата решимост да продължим процесите по необратим начин“, каза министър-председателят Борисов.  \r\nПо време на разговора премиерът Бойко Борисов заяви, че България високо цени подкрепата на Нидерландия за кандидатурата на страната ни за присъединяване към Организацията за икономическо сътрудничество и развитие и очакваме конструктивна помощ за започване на преговори възможно най-скоро. Подкрепа очаква и страната ни във връзка с кандидатурата за седалище на Европейския орган по труда.  \r\nКонструктивното двустранно сътрудничество също беше акцент в разговора между българския министър-председател и министър Стеф Блок. Засилването на партньорството беше обсъдено в контекста на 110-та годишнината от установяването на дипломатически отношения между България и Нидерландия. Премиерът Бойко Борисов изтъкна, че е изключително важно Нидерландия да остане водещ инвеститор в страната ни, като се запазят позитивните тенденции в двустранната търговия и да се разширят възможностите за присъствие на български продукти на холандския пазар. През 2018 г. стокообменът между двете страни е 1.994 млрд. евро. Износът за Нидерландия е 774.3 млн. евро, което бележи ръст с 17.1% спрямо 2017 г. Вносът е 1,220 млрд. евро, което с 9.8% повече. За периода 1996-2018 г. преките инвестиции от Нидерландия в България са 7.8 млрд. евро, с което страната се нарежда на първо място по размер на ПЧИ в България.", "date": "2019.06.05", "title": "Премиерът Бойко Борисов и министърът на външните работи на Кралство Нидерландия Стеф Блок обсъдиха актуални европейски въпроси и теми от взаимен интерес"}
{"url": "http://www.focus-news.net/news/2019/06/05/2666492/zam-ministar-rumen-dimitrov-s-promenite-v-zakona-za-avtorskoto-pravo-i-srodnite-mu-prava-shte-badat-presecheni-opitite-za-izbyagvane-na-vrachvane-na-nakazatelni-postanovleniya.html", "text": "С промените в Закона за авторското право и сродните му права ще бъдат пресечени опитите за избягване на връчване на наказателни постановления. Това каза пред журналисти заместник-министърът на културата Румен Димитров след приемане на промените в Закона за авторското право и сродните му права на второ четене, предаде репортер на  Агенция „Фокус“ . „С предложенията ще бъдат пресечени опитите за избягване на връчване на наказателните постановления“, каза Димитров. По думите му нарушителите на закона няма как да могат да се измъкват, както го правят досега. „Досега имахме проблеми с връчванията на наказателни постановления“, уточни още Димитров. Той отбеляза, че с промените при регистриране на нарушението, ще започне да тече наказателно производство. По думите му дори и лицето да не е намерено физически, актът ще се смята за връчен. На въпрос как ще бъдат събрани парите от нарушенията, той уточни, че това ще става с помощта на оторизираните органи. Във връзка със сертифицирането на нова техника, която ще следи дистанционно за нарушения, зам.-министърът уточни, че това тепърва ще се прави. „Предполагам, че до месец и това ще стане“, каза зам.-министър Димитров. \r\nДеница КИТАНОВА", "date": "2019.06.05", "title": "Зам.-министър Румен Димитров: С промените в Закона за авторското право и сродните му права ще бъдат пресечени опитите за избягване на връчване на наказателни постановления"}
{"url": "http://www.focus-news.net/news/2019/06/05/2666491/parlamentat-prie-okonchatelni-promeni-v-zakona-za-avtorskoto-pravo-i-srodnite-mu-prava.html", "text": "Парламентът прие окончателни промени в Закона за авторското право и сродните му права, предаде репортер на  Агенция „Фокус“ . Промените се налагат от масовото неразрешено използване на телевизионни програми и необходимостта от по-ефективен контрол върху дейността на кабелните, сателитните и други оператори, съобщиха от пресцентъра на Министерския съвет. Основната им цел е създаването на възможност за използване на съвременни технологични решения за осъществяване на дистанционен мониторинг върху телевизионните програми, разпространявани от кабелни, сателитни и други платформени оператори, както и установяване на улеснена процедура по връчване на актовете за установяване на административни нарушения и на наказателните постановления по Закона за авторското право и сродните му права (ЗАПСП).  \r\nПромените предвиждат улеснена процедура по връчване на актовете за установяване на административни нарушения и на наказателни постановления. \r\nНарушенията по Закона за авторското право за разпространяване на видеоносители, филми или други аудио-визуални произведения се установяват с акт, който се съставя от длъжностни лица, определени със заповед на министъра на кутурата. Те имат право да извършват проверки на място и по документи, изискват достъп до подлежащите на контрол обекти, да изискват документите, необходими за извършването на проверки, да изземват трайни материали и други.  \r\nДеница КИТАНОВА", "date": "2019.06.05", "title": "Парламентът прие окончателни промени в Закона за авторското право и сродните му права"}
{"url": "http://www.focus-news.net/news/2019/06/05/2666496/vladimir-moskov-kmet-na-gotse-delchev-nyama-signali-za-problemni-mostovi-saorazheniya-na-teritoriyata-na-obshtinata.html", "text": "Няма сигнали за проблемни мостови съоръжения на територията на община Гоце Делчев. Това каза за  Радио „Фокус“ - Пирин  Владимир Москов, кмет на Община Гоце Делчев. „Ние разчитаме на гражданите да получим своевременна информация за всички подобни участъци, като реагираме на всички сигнали. Искам да помоля да бъдат по-активни, за да можем навреме да отстраняваме възникнали проблеми“, добави той. Кметът отбеляза, че пътната маркировка е в добро състояние, тъй като вече е обновена през пролетния сезон и сега са останали само още няколко места, на които трябва да се освежат пешеходните пътеки. Той добави, че обновяват и знаците, които са на територията на цялата община – както в града, така и по селата. „Тук също разчитаме на сигнали от гражданите също, за да можем да реагираме своевременно с местата, където има проблеми“, каза още Владимир Москов. \r\nНатали СТЕФАНОВА", "date": "2019.06.05", "title": "Владимир Москов, кмет на Гоце Делчев: Няма сигнали за проблемни мостови съоръжения на територията на общината"}
{"url": "http://www.focus-news.net/news/2019/06/05/2666497/d-r-hasan-ademov-dps-bsp-ne-predlaga-za-parvi-pat-sotsialni-paketi-ochevidno-sa-se-zarazili-ot-nasheto-predlozhenie-za-namalyavane-na-dds.html", "text": "БСП не предлага за първи път социални пакети, очевидно са се заразили от нашето предложение за намаляване на ДДС. Това каза народният представител от ПГ на ДПС и председател на комисията по труда и социалната политика в НС д-р Хасан Адемов във връзка с новия социален пакет на БСП, предаде репортер на  Агенция „Фокус“ .  \r\n„Бедността и социалните неравенства, които съществуват в момента в България, предполагат дискусии по такъв тип теми, които предлагат в момента колегите от „БСП за България“. Това не е първо тяхно предложение. Очевидно е, че те са се заразили от нашето предложение по отношение на намаляване на ДДС. Имайки предвид факта, че ние от ДПС сме един от авторите на сегашния данъчен модел, дискусията по това дали трябва да продължи този модел по този начин, или трябва да има промени, трябва да се състои не само в Народното събрание, но и в обществото и да се вземат най-добрите решения по преценка на Народното събрание“, каза още д-р Адемов. Във връзка с предложението на БСП за преизчисляване на всички пенсии с актуален осигурителен доход. По думите му това е предложение, което заслужава внимание. Според него тази мярка е справедлива, но изисква сериозен финансов ресурс.  \r\nДеница КИТАНОВА", "date": "2019.06.05", "title": "Д-р Хасан Адемов, ДПС: БСП не предлага за първи път социални пакети, очевидно са се заразили от нашето предложение за намаляване на ДДС"}
{"url": "http://www.focus-news.net/news/2019/06/05/2666500/api-na-6-yuni-za-okolo-30-minuti-shte-bade-spryano-dvizhenieto-po-am-struma-v-rayona-na-dragichevo-za-podmyanata-na-malniezashtitno-vazhe-na-elektroprovod.html", "text": "На 6 юни от 11.00 часа до 11.30 часа за всички превозни средства ще бъде спряно движението по АМ „Струма“ в участъка от км 18+275 до км+19+355 км в района на Драгичево преди пътен възел „Даскалово“. Това съобщиха от пресцентъра на  Агенция „Пътна инфраструктура“ . Ограничението е за подмяна на мълниезащитно въже на 110kV електропровод от Електроенергийния системен оператор. \r\nАлтернативният маршрут за движение е по третокласния път III-1801 Суходол - Мало Бучино - Голямо Бучино - Перник.", "date": "2019.06.05", "title": "АПИ: На 6 юни за около 30 минути ще бъде спряно движението по АМ „Струма“ в района на Драгичево за подмяната на мълниезащитно въже на електропровод"}
{"url": "http://www.focus-news.net/news/2019/06/05/2666494/ministar-neno-dimov-pravitelstvoto-prie-natsionalnata-programa-za-podobryavane-kachestvoto-na-atmosferniya-vazduh-2018-2024-g.html", "text": "Министерски съвет прие Националната програма за подобряване качеството на атмосферния въздух за 2018-2024 г. Това каза министърът на околната среда и водите Нено Димов на брифинг след правителственото заседание, предаде репортер на  Агенция „Фокус“ . „Това е вторият съществен документ в процеса за борба със замърсяване на въздуха и е много знаково, че беше приет днес, защото днес е Световният ден на околната среда, който тази година беше обявен за борба срещу замърсяването на атмосферния въздух“, посочи Димов. „Това е един проблем, за който ние много активно говорим в България. Той беше поставен и като приоритет в рамките на Министерството на околната среда и водите по време на моя мандат“, отчете той. „С приемането на тази Национална програма на практика ние адресираме основните замърсители, за които вече е станало дума, които се адресират и в изменения и влезналия в сила Закон за чистотата на атмосферния въздух“, поясни той. По думите му това са проблемите около битовото отопления, автомобилният транспорт и мерките, които трябва да се вземат към тези въпроси.  \r\nДаяна ДЮЛГЕРОВА", "date": "2019.06.05", "title": "Министър Нено Димов: Правителството прие Националната програма за подобряване качеството на атмосферния въздух 2018 – 2024 г."}
{"url": "http://www.focus-news.net/news/2019/06/05/2666498/komisar-simeon-tsarvulanov-rd-pbzn-smolyan-pozharite-v-gorski-teritorii-v-oblastta-ot-nachaloto-na-godinata-sa-po-malko-spryamo-minalata-godina.html", "text": "От началото на годината пожарите в горски територии са по-малко, спрямо миналата година. Това каза за  Радио „Фокус“ – Смолян  комисар Симеон Цървуланов, директор на Регионална дирекция „Пожарна безопасност и защита на населението“ – Смолян. Той поясни, че климатичните условия и най-вече дъждовете през май и началото на юни  благоприятстват за невъзникване на горски пожари. „Няма жеги и засушаване. Тревите още са зелени и по-трудно се палят, сухата трева е изгнила и няма опасност от ново засушаване и изсъхване на тревата, което се очаква в разгара на лятото и през есента“, обясни комисар Цървуланов. \r\nТой уточни, че във връзка с летния сезон превантивната дейност е свързана с изготвяне на планове за пожарогасене в горите. Те се изготвят от всички собственици на гори – държавните стопанства, кооперациите, общините и частни гори, които надхвърлят 50 хектара. „Плановете се подготвят с различен вид съоръжения и групи за реагиране, на които се провеждат инструктажи и обучения, съвместно от пожарната и Регионалното управление на горите. Периодично извършваме и проверка за готовността и плановете на групите за действие“, посочи комисар Цървуланов. Той допълни, че изготвят и брошури, които се разпространяват от служителите на пожарната и държавните лесничейства. На хората, които работят в гората и гъбарите, горските стражари провеждат инструктажи и изготвят протоколи, в които те се подписват, че са уведомени за паленето на огън и за опазването на горите. Комисар Цървуланов добави, че в горите има предупредителни табели за палене на огън и те са задължение на горските стопанства и собствениците на горите. „Всички места, определени за палене са обозначени и на картите и на самите места, където е има забрана за паленето на огньове в гората“, каза още директорът на пожарната в Смолян. \r\nНели ГЕРГЬОВСКА", "date": "2019.06.05", "title": "Комисар Симеон Цървуланов, РД ПБЗН – Смолян: Пожарите в горски територии в областта от началото на годината са по-малко спрямо миналата година"}
{"url": "http://www.focus-news.net/news/2019/06/05/2666499/deputatite-unifitsiraha-na-parvo-chetene-pravootnosheniyata-mezhdu-dfz-i-poluchatelite-na-subsidii-i-darzhavni-pomoshti.html", "text": "Депутатите приеха промени в Закона за подпомагане на земеделските производители на първо четене, предаде репортер на  Агенция „Фокус“ . Съгласно текстовете отношенията между Държавен фонд „Земеделие“ и получателите на държавни помощи, безвъзмездна финансова помощ и субсидии да се уреждат с административни договори или административни актове. Промените се обуславят от необходимостта от унифициране на вида на правоотношенията между фонда и лицата, които, въпреки че получават различно по своя произход финансово подпомагане имат еднаква цел – да се подпомагат земеделските стопани и земеделието в страната. Съгласно текстовете изпълнителният директор на ДФ „Земеделие“ ще издава актове за установяване на публични държавни вземания по реда на Данъчно-осигурителния процесуален кодекс и решения за налагане на корекции по реда на Закона за управление средствата от Европейските структурни и инвестиционни фондове.  \r\nДеница КИТАНОВА", "date": "2019.06.05", "title": "Депутатите унифицираха на първо четене правоотношенията между ДФЗ и получателите на субсидии и държавни помощи"}
{"url": "http://www.focus-news.net/news/2019/06/05/2666501/varna-94-ot-badeshtite-parvoklasnitsi-v-grada-sa-prieti-po-parvo-zhelanie.html", "text": "94% от бъдещите първокласници във Варна са приети по първо желание. По второ влизат 4%, а по трето и следващо –  2%. Това сочат данните от електронния прием, които бяха обявени днес, съобщиха от  Дирекция „Образование и младежки дейности“ . \r\nОбщият брой на регистрираните заявления е 2765 за 2798 деца, от тях, като от тях има и 33 двойки близнаци. Класираните деца са 2726 броя. 100%  от тях, с адреси в прилежащите райони на училищата, са приети още на първо класиране. 1603 са класираните от първа група на училищата, 307 – от втора група и 279 от трета група. Останалите свободни места в училищата са запълнени с 537 деца от четвърта група. \r\nЗаписването на приетите първокласници ще става на място в съответното училище в дните 6-ти и 7-ми юни – до 17.00 ч. Необходимите документи са копие от удостоверението за раждане и оригинал от удостоверение за завършено задължително предучилищно образование. За децата с предимства са необходими документи, доказващи предимствата.  Незаписаните в срок деца отпадат от класирането, губят входящия си номер и могат да участват във второ класиране с ново заявление. \r\nНекласираните 72 деца са от четвърта група в избраните училища. Те ще имат възможност да участват на второ класиране с вече регистрираното заявление, като променят желанията за прием, съобразно свободните места, които ще бъдат обявени на сайта на 10 юни. Системата ще бъде отворена за нови регистрации и редакции на заявления от 10.00 часа на 11 юни, до 23.59 часа на 12 юни. Резултатите от второ класиране ще бъдат обявени на 13 юни до 17.00 часа.", "date": "2019.06.05", "title": "Варна: 94% от бъдещите първокласници в града са приети по първо желание"}
{"url": "http://www.focus-news.net/news/2019/06/05/2666502/iliya-lazarov-sds-partiyata-dade-svoya-prinos-za-da-ne-probiyat-antievropeyskite-partii-v-ep.html", "text": "СДС даде своя принос, за да не пробият антиевропейските партии в ЕП. Това каза в предаването „Вече 30 години-времето е наше“ на  Радио „Фокус“  главният секретар на партията Илия Лазаров. По думите му евродепутатите на ГЕРБ и СДС са хора с амбиция да си свършат ангажиментите, хора, които ще работят първо за България, тъй като в ЕП тяснопартийни интереси трудно могат да се защитят. „За съжаление ще имаме и такива представители, които ще се опитат да очернят България, тъй като те не могат да реализират своите политически амбиции в страната и ще ползват различни форми за дискредитиране на сегашното управление на България. Ние бяхме свидетели, че Светослав Малинов подаде жалба срещу автомагистрала „Струма“ – нещо, което не му правеше чест. Ще има сигурно и подобни действия от Елена Йончева. Да се надяваме, че няма да се сбъднат тези пророчества, да се надяваме, че българското ще надделее в тях и всички заедно ще работят за по-добро бъдеще на България“, обясни той. Илия Лазаров коментира още, че 30 години след своето създаване СДС показа своята жизненост. „Общественото доверие в партията се възвърна, има потребност от възвръщане на емоцията на прехода, на ценностите, които заложихме. В крайна сметка ние сменихме системата навремето не с идеята просто да сменим системата, а основната наша цел беше хората да живеят по-добре. Да, не става изведнъж. Постигнахме много. Постигнахме това да влезем в Европейския съюз, ние сме в най-богатия клуб в света. Ние обаче сме най-изостаналата в рамките на Европейския съюз икономически държава, именно защото ни управляваше на няколко пъти БСП“, допълни главният секретар на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.06.05", "title": "Илия Лазаров, СДС: Партията даде своя принос, за да не пробият антиевропейските партии в ЕП"}
{"url": "http://www.focus-news.net/news/2019/06/05/2666509/afp-siriyskite-kyurdi-sa-repatrirali-dve-amerikanki-i-shest-detsa-ot-lagera-al-hol.html", "text": "Сирийските кюрди съобщиха, че две американки и шест деца са репатрирани в САЩ от лагера Ал-Хол, където са настанени хиляди избягали от терора на близкоизточната радикална групировка „Ислямска държава“, предава  AFP . \r\nРепатрирането е извършено „по искане на правителството на САЩ и се основава на... свободното и доброволно желание на американските граждани да се завърнат в страната си без никакъв натиск или принуда\", увери говорител на кюрдите в изявление. \r\nЛагерът Ал-Хол в Североизточна Сирия е дом на близо 74 000 души, сред които и съпруги и деца на предполагаеми джихадисти. Тереза Герова", "date": "2019.06.05", "title": "AFP: Сирийските кюрди са репатрирали две американки и шест деца от лагера Ал-Хол"}
{"url": "http://www.focus-news.net/news/2019/06/05/2666508/sofiya-nyama-postradali-pri-intsidenta-s-obarnaliya-se-tezhkotovaren-avtomobil-na-am-trakiya-pri-km-28.html", "text": "Няма пострадали при инцидента с обърналия се тежкотоварен автомобил на АМ „Тракия“ при км 28. Това съобщиха за  Агенция „Фокус“  от пресцентъра на МВР. Сигналът е получен в полицията към 12.15 часа. Няма разсипано съдържание от автомобила на пътното платно. Движението се регулира на място.  \r\nТеодора ПАТРОНОВА", "date": "2019.06.05", "title": "София: Няма пострадали при инцидента с обърналия се тежкотоварен автомобил на АМ „Тракия“ при км 28"}
{"url": "http://www.focus-news.net/news/2019/06/05/2666505/sotsialnata-pensiya-za-starost-stava-13274-lv-ot-1-yuli.html", "text": "Социалната пенсия за старост ще се увеличи от 125,58 лв. на 132,74 лв. от 1 юли. Това предвижда приетото от правителството Постановление за определяне на размера на този вид пенсия. Увеличението ще повиши пенсиите на 136 500 души. Това съобщиха от  правителствената информационна служба . \r\nПромяната ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните.", "date": "2019.06.05", "title": "Социалната пенсия за старост става 132,74 лв.  от 1 юли"}
{"url": "http://www.focus-news.net/news/2019/06/05/2666503/sofiya-tezhkotovaren-avtomobil-se-e-obarnal-na-am-trakiya-pri-km-28.html", "text": "Обърнат тежкотоварен автомобил затруднява движението при км 28 на АМ „Тракия“, съобщи слушател на  Радио „Фокус“ .", "date": "2019.06.05", "title": "София: Тежкотоварен автомобил се е обърнал на АМ „Тракия“ при км 28"}
{"url": "http://www.focus-news.net/news/2019/06/05/2666504/ministar-neno-dimov-shte-osigurim-390-mln-lv-za-elektrifikatsiya-na-gradskiya-transport-v-11-obshtini.html", "text": "Ще осигурим 390 млн. лв. за електрификация на градския транспорт в 11 общини. Това каза на брифинг в Министерски съвет министърът на околната среда и водите Нено Димов предаде репортер на  Агенция „Фокус“ . „Към тези 111 млн. лв., които ОП „Околна среда“ отпусна и сключи със 7 нови български общини договори за предприемане на мерки в сферата на битовото отопление за следващия 3-годишен период се отделят още 100 млн. лв., които ще подпомогнат българските общини за изпълнението на техните общински програми за качеството на атмосферния въздух“, посочи той. „От оперативната програма и от икономиите, които бяха направени сме поканили 11 общини, на които ще осигурим 390 млн. лв. за електрифициране на градския транспорт - електробуси, тролейбуси, трамваи“, заяви той.  \r\n„Към края на тази година очаквам да има още 80 млн. лв. от оперативната програма, които да бъдат обявени за общините, които нямаха възможност да кандидатстват по първите за битово отопление и подпомагане на домакинствата,“ добави министърът на околната среда и водите.  \r\nСпоред него по този начин ресурсът, с който е поел МОСВ преди 2 години, от 111-112 млн.лв., днес приближава близо 700 млн. лв. „Това е 7 пъти увеличение. В рамките на следващите 4 години това ще подпомогне изключително българските общини със справянето с проблема със замърсяването на атмосферния въздух“, добави той.  \r\nДаяна ДЮЛГЕРОВА", "date": "2019.06.05", "title": "Министър Нено Димов: Ще осигурим 390 млн. лв. за електрификация на градския транспорт в 11 общини"}
{"url": "http://www.focus-news.net/news/2019/06/05/2666510/stef-blok-ministar-na-vanshnite-raboti-na-kralstvo-niderlandiya-vpechatlen-sam-ot-ohranata-na-granitsata-no-e-nuzhen-dopalnitelen-napredak-v-borbata-s-koruptsiyata.html", "text": "Впечатлен съм от охраната на границата, но е нужен допълнителен напредък в борбата с корупцията Това каза министърът на външните работи на Кралство Нидерландия Стеф Блок по време на пресконференция след среща с министър Екатерина Захариева, предаде репортер на  Агенция „Фокус“ . „Чухме за желанието за Шенген, но надявам се, че ще разберете, че народът на Холандия знае за големия брой мигранти, които стигат до нашата държава и трябва да се увери в безкомпромисния контрол на границата преди да допуснем България в Шенген”, каза Стеф Блок. \r\n„Впечатлен съм от охраната на границата, но има още една част, свързана с граничния контрол. Как се справя правителството с корупцията, контрола на трафика на хора и има ли допълнителни системи за това. Нужен е допълнителен напредък в борбата с корупцията и по-стриктна система”, каза още холандският външен министър. \r\n„Винаги има място за подобрение, но България показва, че не само охранява външните граници и това показват разследванията срещу трафиканти. Само от началото на годината има 100 случая за разследване на трафиканти на хора. Убедена съм, че когато видят на място и дойдат в България, предвид докладите на ЕК, съвсем скоро се надявам Холандия да вземе решение в полза на България”, коментира Екатерина Захариева. \r\nДаяна ДЮЛГЕРОВА", "date": "2019.06.05", "title": "Стеф Блок, министър на външните работи на Кралство Нидерландия: Впечатлен съм от охраната на границата, но е нужен допълнителен напредък в борбата с корупцията"}
{"url": "http://www.focus-news.net/news/2019/06/05/2666512/zdravka-dimitrova-rim-blagoevgrad-vsyako-edno-organizirano-zanimanie-v-lyatnata-detska-muzeyna-lyatna-shkola-si-zasluzhava-da-bade-poseteno.html", "text": "Всяко едно организирано занимание в Лятната детска музейна лятна школа си заслужава да бъде посетено. Това каза за  Радио „Фокус“ – Пирин  Здравка Димитрова, отдел Връзки с обществеността към Регионален исторически музей - Благоевград. Тя посочи, че заниманията се осъществяват всеки делничен ден от 5 до 27 юни от 10.30 часа като коментира и въпросът свързан с продължителността на уроците. „Продължителността ще бъде около час и половина, но времето зависи от конкретното занимание и интереса на децата“, каза още Здравка Димитрова. По думите ѝ различни събития са подготвени в програмата на Детската музейна лятна школа. „Всяко едно от заниманията си заслужава да бъде посетено. По време на лятната школа децата ще имат възможност да се превърнат в млади археолози, да научат за грънчарството, българските революционери и да разберат как са търгували хората преди да ги има парите“, посочи Здравка Димитрова. Тя добави, че децата ще научат за личности като Любен Каравелов и Кузман Шапкарев. \r\nДенис НИКИФОРОВ", "date": "2019.06.05", "title": "Здравка Димитрова, РИМ – Благоевград: Всяко едно организирано занимание в Лятната детска музейна лятна школа си заслужава да бъде посетено"}
{"url": "http://www.focus-news.net/news/2019/06/05/2666511/ministar-biser-petkov-s-uvelichenieto-na-razmera-na-sotsialnata-pensiya-za-starost-se-uvelichavat-razmerite-na-vsichki-pensii-nesvarzani-s-trudova-deynost.html", "text": "Социалната пенсия за старост се увеличава на 132,74 лв. от 1 юли. Това каза на брифинг в Министерски съвет министърът на труда и социалната политика, предаде репортер на  Агенция „Фокус“ . „Социалната пенсия се повишава се от сегашните 125,58 лв.на 132,74 лв. Относително това е нарастване с 5,7о % . Това е процент съответстваш с общото увеличение на пенсиите за трудова дейност. Което също влиза в сила от 1 юли“, обясни той.  „С увеличението на размера на социалната пенсия за старост се увеличават размерите на всички пенсии, несвързани с трудова дейност, както и с добавките, които се изплащат и са свързани с размера на социалната пенсия за старост“, поясни Петков. „По-разчети на НСИ 136 500 пенсионери ще получат увеличени пенсионни плащания в резултат от днешното решение на Министерски съвет“, добави Бисер Петков. \r\nДаяна ДЮЛГЕРОВА", "date": "2019.06.05", "title": "Министър Бисер Петков: С увеличението на размера на социалната пенсия за старост се увеличават размерите на всички пенсии, несвързани с трудова дейност"}
{"url": "http://www.focus-news.net/news/2019/06/05/2666513/kyustendil-zapochna-zapisvaneto-na-prietite-parvoklasnitsi-pri-parvo-klasirane-v-uchilishtata-ot-obshtina-dupnitsa.html", "text": "Започна записването на приетите първокласници при първо класиране в училищата от община Дупница. Това съобщиха за  Радио „Фокус” – Кюстендил  от Община Дупница. Списъците с класираните ученици са обявени в съответните учебни заведения, а днес и утре се извършва самото записване на бъдещите първокласници. На 10 юни във всяко едно от училищата ще бъдат обявени свободните места, които ще се попълват от 11 до 13 юни.  На 14 юни отново ще има обявяване на свободни места, които ще се попълват до 15 септември 2019 година. \r\nВенцеслав ИЛЧЕВ", "date": "2019.06.05", "title": "Кюстендил: Започна записването на приетите първокласници при първо класиране в училищата от община Дупница"}
{"url": "http://www.focus-news.net/news/2019/06/05/2666495/klan-kosova-kosovo-delegatsiya-na-parlamenta-v-prishtina-e-na-poseshtenie-v-preshevskata-dolina.html", "text": "Делегация на косовския парламент е на посещение в Прешевската долина в Южна Сърбия, предава прищинската телевизия  Klan Kosova . \r\nДелегация в състав от седем депутати ще бъдат на двудневно посещение в населения предимно с албанци сръбски регион. Депутатите ще получат подробна информация за администрацията, местната власт, медиите, образованието, признаването на дипломи и други въпроси. Властите в Белград са дали разрешение за посещението на делегацията, увериха членовете й. Тереза Герова", "date": "2019.06.05", "title": "Klan Kosova (Косово): Делегация на парламента в Прищина е на посещение в Прешевската долина"}
{"url": "http://www.focus-news.net/news/2019/06/05/2666507/ministar-neno-dimov-severoiztochniyat-region-izliza-ot-nakazatelnata-protsedura-otnosno-zavishenite-pokazateli-na-zamarsyavane-na-vazduha.html", "text": "Североизточният регион излиза от наказателната процедура относно показателите на замърсяване на въздуха. Това каза на брифинг в Министерски съвет министърът на околната среда и водите Нено Димов, предаде репортер на  Агенция „Фокус“ . Министър Димов поясни, че 9 от общините, които са били в наказателна отговорност заради завишени норми на замърсяване на атмосферния въздух, вече са в нормите. „Един цял регион - Североизточният, излиза от наказателна процедура, т.е покрива изискванията като регион. Варна и Добрич и Девня устойчиво са паднали под нивата, които изисква законът. Мерките, които се взимат, вече дават резултати. Общини като Бургас и София устойчиво намаляват своето замърсяване за 7 години, което също е устойчиво положителна тенденция“, добави той. „Остават проблемите с най-замърсените градове като Видин и Горна Оряховица. Надявам се със средствата, които сме осигурили, там също да има подобрение на качеството на атмосферния въздух“, допълни Димов.   \r\nДаяна ДЮЛГЕРОВА", "date": "2019.06.05", "title": "Министър Нено Димов: Североизточният регион излиза от наказателната процедура относно завишените показатели на замърсяване на въздуха"}
{"url": "http://www.focus-news.net/news/2019/06/05/2666514/api-vremenno-se-ogranichava-dvizhenieto-v-aktivnata-i-avariynata-lenta-pri-km-27-na-avtomagistrala-trakiya-v-posoka-burgas-poradi-obarnat-tir.html", "text": "Временно се ограничава движението в активната и аварийната лента при км 27 на автомагистрала „Тракия“ в посока Бургас поради обърнат ТИР. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента и се регулира от „Пътна полиция\". Шофьорите да се движат с повишено внимание и съобразена скорост.", "date": "2019.06.05", "title": "АПИ: Временно се ограничава движението в активната и аварийната лента при км 27 на автомагистрала „Тракия“ в посока Бургас поради обърнат ТИР"}
{"url": "http://www.focus-news.net/news/2019/06/05/2666515/sport-ronaldo-i-kompaniya-favoriti-za-kupata-v-ligata-na-natsiite.html", "text": "Португалия бе избрана за домакин на финалния турнир в Лигата на нациите. Изискванията на организаторите бяха за 2 стадиона с минимум 30 хиляди места капацитет. Освен това градовете трябва да са на разстояние максимум 150 километра един от друг - в случая Гимараеш и Порто. Интерес да домакинстват проявиха три страни - Португалия, Италия и Полша, които бяха в една и съща група в Лига „А“. Единствено иберийците се класираха за финалите и това автоматично им връчи домакинството. Италианците останаха втори, докато поляците изпаднаха в Лига В. Турнирът ще се проведе в рамките на 5 дни. Първият полуфинал е днес, а финалът на \"Да Драгао\" е в неделя от 21:45 часа. Ако португалците спечелят днес срещу Швейцария, това означава, че ще играят и двата си мача в град Порто. \r\nВенцислав ДРАГОМАНОВ", "date": "2019.06.05", "title": "Спорт: Роналдо и компания фаворити за купата в Лигата на нациите"}
{"url": "http://www.focus-news.net/news/2019/06/05/2666506/nzz-prezidentat-na-kosovo-provokira-bryuksel-i-berlin-s-planovete-si-za-velika-albaniya.html", "text": "Преговорите между Прищина и Белград за нормализиране на двустранните отношения остават блокирани, защото Берлин и Брюксел не са в състояние да предложат решение. Сега държавният глава на Косово Хашим Тачи отправя нови провокации с плановете си за Велика Албания, коментира швейцарският ежедневник  Die Neue Zuercher Zeitung . \r\nКато бивш партизански лидер, косовският президент Хашим Тачи познава тактиката на иглите. (Широко използван термин в политиката, под който се разбира оказване на натиск чрез помощта на различни малки, неприятни мерки с цел постигане на по-голяма цел – бел.р.) \r\nМиналата седмица той я приложи поне два пъти. Първо, той каза, че Белград трябва да забрави договореното през 2013 г. създаване на Общност на сръбските общини в Косово. Именно то трябваше да отвори вратата за нормализиране на отношенията между Белград и Прищина. Малко по-късно последва вторият удар на Тачи: В Крума, северна албанска област, той заяви пред аплодиращата го публика: „Другари, всички скоро ще живеем в държава, в която влизат Косово и Албания!\" Съюзът на двете страни е „естествената реакция\", обясни косовският президент. \r\nКого иска да провокира Тачи? Не и сърбите, поне не на първо място. Президентът на Сърбия Александър Вучич коментира изявлението на косовския си колега относително резервирано. Сърбия знае как да реагира, увери Вучич, визирайки неопределено време. Според белградския поглед  Косово е сръсбка територия, Декларацията за независимост от 2008 г. е нищожна. Провокацията не е насочена към Белград, а към Брюксел и Берлин. \r\nТочно затова Тачи отхвърля споразумението за нормализация със Сърбия и поставя Велика Албания на дневен ред като проект. Общността на сръбските общини беше централна част от разширената автономия на косовските сърби, но в продължение на много години остава само на хартия. Върховният съд на Косово частично я обяви за противоконституционен и публично я разкритикува за „троянски кон\" на Белград, който ще продължи да се намесва в най-младата държава на Балканите. Така пет години влязоха нито Брюксел, нито Берлин взеха сериозно изпълнението на споразумението. Тогава бе представено ново предложение и то дойде за първи път от засегнатите косовари и от самите сърби. \r\nПрезидентите на двете страни, Тачи и Вучич, започнаха да говорят за размяна на територии между Косово и Сърбия през лятото на 2018 година. По протежение на сръбско-косовската граница, петте населени сръбски общности трябва да бъдат върнати към към родината им, а трите албански общности в Южна Сърбия – да бъдат предадени на Косово. Ключовият въпрос би бил как да се извърши такъв обмен. С указ на президента? Или чрез допитване на засегнатите? И кой може да брои за такъв: само въпросните общини или дори гражданите на Косово и Сърбия като цяло? Тези въпроси обаче не бяха зададени. Вместо това възникна малка буря, а стреснатите балкански експерти повториха своите фрази от 90-те години: Първо, границите на Балканите никога не трябва да се променят, на второ място бе напомнено за теорията за домино: когато една граница се промени, никой не е сигурен, че няма да се промени и друга. Трето, независимостта на Косово не беше промяна на границите, а специален случай без прецедент. \r\nСлед кратко колебание германската дипломация се обърна и обяви размяната на територия за табу. „Трябва да го повтаряме отново и отново\", заяви канцлерът на ФРГ Меркел през август 2018 г.,. „Има опити да се говори за граници. Но не можем да допуснем това“. Вместо да определят правилата на играта за търсене на компромис, решението е по-добре да бъде представено направо от Берлин. Но никой не знае как трябва да изглежда то. Едно е ясно: нито Общността на сръбските общини, нито размяната на територии са предложени. \r\nТова, че Тачи вече изважда старата карта с Велика Албания, не е изненада. Той пое голям риск, опитвайки се да постигне териториално споразумение с Вучич. Отказът в Берлин и хладната подкрепа от Брюксел, но също и съпротивата на Сръбската православна църква и много от неговите вътрешни опоненти го правят да изглежда като губещ. От друга страна, едно нещо може да помогне: ако гълъбът стане ястреб. Или още по-добре, двуглав орел, който се издига от Косово поле и гледа към брега на албанското крайбрежие на Адриатическо море. \r\nТова не е добър сценарий. Но той бе насърчен, ако не и задействан, от неподвижността на западните мениджъри на конфликти. Има ли обаче истинска опасност? Това зависи до голяма степен от това дали европейската интеграция на Западните Балкани ще продължи през следващите няколко години. Ако случаят е такъв, ЕС може да наложи убедителни правила и за Прищина, и за Белград, за да се съобразят с промените в границите. Тереза Герова", "date": "2019.06.05", "title": "NZZ: Президентът на Косово провокира Брюксел и Берлин с плановете си за Велика Албания"}
{"url": "http://www.focus-news.net/news/2019/06/05/2666516/ministar-biser-petkov-maksimalniyat-razmer-na-pensiite-se-uvelichava-na-1200-lv-ot-1-yuli.html", "text": "Максималният размер на пенсиите се увеличава на 1200 лв. от 1 юли. Това каза на брифинг в Министерски съвет министърът на труда и социалната политика, предаде репортер на  Агенция „Фокус“ . „Искам да припомня, че от 1 юли 2019 г. ще бъдат осъвремени всички трудови пенсии, отпуснати до края на 2018 г. с 5,73 %. По силата на Закона за бюджета на държавното обществено осигуряване за 2019 г. минималният размер на пенсията за осигурителен стаж и възраст се увеличава на 219,43  лв. Също така по силата на споменатия закон и Кодексът за социално осигуряване от 1 юли се увеличава и максималният размер на изплащаните пенсии от сегашния 910 лв. на 1200 лв.“, посочи той. По разчети на НСИ в резултат от увеличаването на тавана на пенсиите от сегашните 65 хил. пенсионери, които са ограничени от съществуващия таван, 41 хил. се очаква да получат отпуснатия размер на пенсията или малко над 23 хил. ще бъдат ограничени от новия таван по-висок таван, които влиза в сила от 1 юли тази година“, уточни министър Бисер Петков. „С днешното решение на МС, на практика и пенсиите, които не са свързани с трудова дейност се повишават с 5,73%“, допълни той.  \r\nДаяна ДЮЛГЕРОВА", "date": "2019.06.05", "title": "Министър Бисер Петков: Максималният размер на пенсиите се увеличава на 1200 лв. от 1 юли"}
{"url": "http://www.focus-news.net/news/2019/06/05/2666518/kyustendil-vsichki-osnovni-uchilishta-v-grada-sa-obyavili-spisatsite-s-klasiranite-uchenitsi-za-priem-v-parvi-klas.html", "text": "Всички основни училища в Кюстендил са обявили списъците с класираните ученици за прием в първи клас, предаде репортер на  Радио „Фокус” – Кюстендил . Най-много паралелки ще има в Основно училище „Св. св. Кирил и Методий” – Кюстендил. Четирите сформирани паралелки вече са запълнени и има над 30 чакащи като резерва ученици.  \r\nСъгласно утвърдения график на дейностите по приема на ученици в първи клас на територията на общината записването на класираните ученици е от 6 до 10 юни. На 11 юни ще бъдат обявени свободните места, от 12 до 14 юни ще става запълването на свободните места. На 17 юни ще бъдат обявени останалите свободни места за прием в първи клас. \r\nВенцеслав ИЛЧЕВ", "date": "2019.06.05", "title": "Кюстендил: Всички основни училища в града са обявили списъците с класираните ученици за прием в първи клас"}
{"url": "http://www.focus-news.net/news/2019/06/05/2666517/nad-2-mlrd-lv-sa-izplateni-po-programata-za-razvitie-na-selskite-rayoni-i-direktni-plashtaniya-prez-2018-g.html", "text": "Над 2 млрд. лв. са средствата изплатени по Програмата за развитие на селските райони (ПРСР) 2014-2020 и директни плащания през 2018 г. Това са данни от годишния отчет на Държавен фонд „Земеделие“ и Разплащателната агенция за 2018 г., одобрен от правителството, съобщиха от  правителствената информационна служба . \r\nПрез миналата година са подписани 789 договора по ПРСР 2014-2020, като изплатените средства са на стойност 582 882 036 лв. \r\nВ Кампания 2018 по схеми и мерки, администрирани по линия на директни плащания, са приети 110 944 заявления. През 2018 г. преведените субсидии за директни плащания по линия на Европейския фонд за гарантиране на земеделието възлизат на 1 542 050 690 лв. \r\nИзплатените суми по пазарните мерки по линия на селскостопанските пазарни механизми през 2018 г. възлизат на 78 855 781 лв., от които 51 932 666 лв. са от Европейския фонд за гарантиране на земеделието и 26 923 115 лв. - национални средства. \r\nЗа същия период по Програмата за морско дело и рибарство (2014-2020 г.) са преведени общо 13 998 134 лв. \r\nПрез миналата година са изплатени 146 984 266 лв. по 20 схеми за краткосрочно подпомагане, от които са се възползвали 20 500 земеделски стопани.", "date": "2019.06.05", "title": "Над 2 млрд. лв. са изплатени по Програмата за развитие на селските райони и директни плащания през 2018 г."}
{"url": "http://www.focus-news.net/news/2019/06/05/2666519/konsolidiranata-otsenka-za-sastoyanieto-na-finansovoto-upravlenie-i-kontrol-i-vatreshniya-odit-v-publichniya-sektor-za-2018-g-e-dobra.html", "text": "Министерският съвет одобри Консолидирания годишен доклад за вътрешния контрол в публичния сектор за 2018 година. Това съобщиха от  правителствената информационна служба .Документът включва анализ на данните за състоянието на финансовото управление и контрол и на вътрешния одит в публичния сектор, както и информация за дейността, свързана с координацията и хармонизацията на вътрешния контрол в публичния сектор от специализирано звено в Министерството на финансите през изминалата година. Отчетен е и постигнатият напредък, основните проблеми и тенденциите за развитие в областта на вътрешните контрол и одит. \r\nВъз основа на отчетените напредък и тенденции за развитие, консолидираната оценка за състоянието на финансовото управление и контрол и вътрешния одит в публичния сектор за 2018 г. е „добра“. \r\nЗаконът за финансовото управление и контрол в публичния сектор предвижда ръководителите на организации от публичния сектор, с изключение на Висшия съдебен съвет и Сметната палата, всяка година да представят на министъра на финансите информация за функционирането, адекватността, ефикасността и ефективността на системите за финансово управление и контрол. \r\nВ доклада за 2018 г. са анализирани постъпилите данни от 313 организации от публичния сектор, 137 годишни доклади за дейността по вътрешен одит в публичния сектор и резултатите от извършените от служители на Министерството на финансите системни наблюдения в 3 организации от публичния сектор. \r\nКонсолидираният годишен доклад за вътрешния контрол в публичния сектор за 2018 г. е изготвен на основание чл. 20, ал. 2 от Закона за финансовото управление и контрол в публичния сектор. След приемането му ще бъде представен на Народното събрание и на Сметната палата.", "date": "2019.06.05", "title": "Консолидираната оценка за състоянието на финансовото управление и контрол и вътрешния одит в публичния сектор за 2018 г. е „добра“"}
{"url": "http://www.focus-news.net/news/2019/06/05/2666523/utvardeni-sa-razhodite-za-komandirovki-v-stranata-za-parvoto-trimesechie-na-2019-g.html", "text": "Правителството утвърди разходите за командировки в страната за първото тримесечие на 2019 г. на министрите и заместник-министрите, на областните управители, на председателите на държавни комисии, агенции и институции. Това съобщиха от  правителствената информационна служба . \r\nЗа командировки на министрите и заместник-министрите в страната са изразходвани общо 6 222,75 лв., за командировки на председателите на държавни агенции и техните заместници – 321 лв., за командировки на председатели и членове на държавни комисии – 230 лв. и за командировки на областни управители – 5 326,20 лв. За командировки на ръководители на държавни институции по чл. 19, ал. 4 от Закона за администрацията не са извършени разходи.", "date": "2019.06.05", "title": "Утвърдени са разходите за командировки в страната за първото тримесечие на 2019 г."}
{"url": "http://www.focus-news.net/news/2019/06/05/2666521/adfi-e-konstatirala-narusheniya-pri-23-ot-proveryavanite-prez-2018-g-obshtestveni-porachki.html", "text": "Министерският съвет прие Отчета за дейността на Агенцията за държавна финансова инспекция за 2018 г. Това съобщиха от  правителствената информационна служба . През изминалата година органите на АДФИ са приключили 513 финансови инспекции по реда на чл. 238, ал. 4 от ЗОП и проверки по чл.80а, ал.5 от Закона за енергетиката. В сравнение с 2017 г. се наблюдава увеличение с 20 % на направените проверки. \r\nС най-голям дял, както и през 2017 г, са проверките, извършени в общини - 68 %. Направените инспекции допринасят за повишаване на ефективността при разходване на публични средства от органите на местното самоуправление. \r\nПриоритет на АДФИ е осъществяването на последващ контрол по спазването на законодателството в областта на обществените поръчки. През 2018 г. финансовите инспектори са проверили 1 204 обществени поръчки на стойност близо 1,4 млн. лева. Проверени са 2 337 договора за възлагане на обществени поръчки, което е с 45 % повече спрямо предходната година. При 23 % от случаите са констатирани нарушения, свързани с неспазване на принципите на ЗОП. \r\nВ резултат на реализираната инспекционна дейност за отчетния период са съставени 981 акта за установяване на административни нарушения, от които 959 акта на физически лица и 22 - на юридически лица. \r\nАДФИ е дала 68 писмени указания на ръководителите на проверяваните организации за преустановяване на извършване на нарушения и/или отстраняване на вредните последици от тях в съответствие с разпоредбите на чл.18, ал. 1, т. 1 от Закона за държавната финансова инспекция. \r\n135 доклада от финансови инспекции, при които е установено наличие на данни за извършено престъпление, и от извършени финансови инспекции, възложени с прокурорско постановление, са изпратени на органите на прокуратурата. \r\nПрез 2018 г. са подадени 549 сигнала от държавни органи, физически и юридически лица. Това е показател, че АДФИ се ползва с доверие и изпълнява основната си функция - защита на публичния финансов интерес.", "date": "2019.06.05", "title": "АДФИ е констатирала нарушения при 23% от проверяваните през 2018 г. обществени поръчки"}
{"url": "http://www.focus-news.net/news/2019/06/05/2666522/lokalno-makedoniya-miro-tserar-se-otteglya-ot-rakovodniya-post-na-partiyata-si.html", "text": "Словенският външен министър Миро Церар няма да се кандидатира за председател на „Партия на модерния център“ на есенния конгрес заради лошите резултати от изборите за Европейски парламент миналия месец, съобщава македонското електронно издание   „Локално“ . \r\nЦерар подчерта, че ще остане министър на външните работи и че партията му ще продължи да бъде част от управляващата коалиция. Новото й ръководство ще помогне за запазването й като значим политически фактор. \r\nСамо 1,6% от гражданите на Словения подкрепиха партията на Церар на европейските избори, в резултат на което тя не спечели мандат за ЕП.  Тереза Герова", "date": "2019.06.05", "title": "„Локално“ (Македония): Миро Церар се оттегля от ръководния пост на партията си"}
{"url": "http://www.focus-news.net/news/2019/06/05/2666525/nina-popova-obshtina-petrich-v-obshto-15-uchilishta-na-teritoriyata-na-obshtinata-shte-se-priemat-parvoklasnitsi.html", "text": "В общо 15 училища на територията на община Петрич ще се приемат първокласници. Това каза за  Радио „Фокус“ - Пирин  Нина Попова, директор на Дирекция „Образование“ към Община Петрич. Тя уточни, че 5 от тях са в града, а 10 в по-малките населени места. „В град Петрич са: Първо ОУ „Кочо Мавродиев“, СУ „Никола Вапцаров“, Трето ОУ „Гоце Делчев“, Четвърто ОУ „Христо Смирненски“ и СУ „Антон Попов“. Училищата извън общинския център, в които ще има първокласници са: СУ „Пейо Яворов“ в село Скрът; Средно училище в село Коларово; ОУ „Христо Ботев“ в село Беласица“; СУ „Св. Паисий Хилендарски“ в село Първомай; ОУ „Св. св. Кирил и Методий“ в село Кавракирово; ОУ „Братя Миладинови“ в село Кърналово; ОУ „Екзарх Йосиф“ в село Михнево; ОУ „Св. св. Кирил и Методий“ в село Рупите; ОУ „Св. св. Кирил и Методий“ в село Марикостиново“ и ОУ „Св. св. Кирил и Методий“ в село Кулата“, посочи Нина Попова. Тя отбеляза, че критериите, по които ще се осъществява приемът в първи клас са съобразени с критериите в Наредба 10 на Министерството на образованието и науката. \r\nНатали СТЕФАНОВА", "date": "2019.06.05", "title": "Нина Попова, Община Петрич: В общо 15 училища на територията на общината ще се приемат първокласници"}
{"url": "http://www.focus-news.net/news/2019/06/05/2666524/pravitelstvoto-nominira-lilyana-pavlova-za-vitseprezident-i-chlen-na-upravitelniya-komitet-na-evropeyskata-investitsionna-banka.html", "text": "Със свое решение правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ). Това съобщиха от  правителствената информационна служба . Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. \r\nСъгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. \r\nСъгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. \r\nУправителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите.", "date": "2019.06.05", "title": "Правителството номинира Лиляна Павлова за вицепрезидент и член на Управителния комитет на Европейската инвестиционна банка"}
{"url": "http://www.focus-news.net/news/2019/06/05/2666527/prezidentat-rumen-radev-shte-uchastva-v-peterburgskiya-mezhdunaroden-ikonomicheski-forum.html", "text": "От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург. Това съобщиха от  прессекретариата на държавния глава . На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване. \r\nПо-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.   \r\nНа 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.  \r\nВ рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян. \r\nВ делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.05", "title": "Президентът Румен Радев ще участва в Петербургския международен икономически форум"}
{"url": "http://www.focus-news.net/news/2019/06/05/2666530/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.05", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/05/2666528/v-ministerstvo-na-obrazovanieto-i-naukata-shte-se-provede-preskonferentsiya-svarzana-s-predstoyashtoto-provezhdane-na-natsionalno-vanshno-otsenyavane-na-sedmoklasnitsite.html", "text": "В Министерство на образованието и науката ще се проведе пресконференция, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием. Това съобщиха от пресцентъра на  Министерството . Тя ще се състои на 6 юни 2019 г. от 10.30 часа в залата на 5 етаж в МОН.", "date": "2019.06.05", "title": "В Министерство на образованието и науката ще се проведе пресконференция, свързана с предстоящото провеждане на Национално външно оценяване на седмокласниците"}
{"url": "http://www.focus-news.net/news/2019/06/05/2666533/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.05", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/05/2666531/berlin-gratskite-pretentsii-za-reparatsii-sa-uredeni-otdavna.html", "text": "Германия отхвърли новия опит на Гърция да предяви претенции за репарации за престъпленията, извършени по време на Първата и Втората световна война, предава  AFP . \r\n„Мога да повторя... че повече от 70 години след края на войната и повече от 25 години след Договора за обединението на Германия, въпросът за репарациите е уреден по законен и политически начин\", заяви говорител на Министерството на външните работи в Берлин. Тереза Герова", "date": "2019.06.05", "title": "Берлин: Гръцките претенции за репарации са уредени отдавна"}
{"url": "http://www.focus-news.net/news/2019/06/05/2666520/snezhinka-moneva-obshtina-tsenovo-stotitsi-dekari-zemedelski-ploshti-sa-zaleti-po-porechieto-na-reka-studena-v-rayona-na-selo-karamanovo-nyama-opasnost-za-zhitelite-na-naselenoto-myasto.html", "text": "Стотици декари земеделски площи са залети, след като река Студена е излязла от коритото си и е наводнила обширен район около село Караманово. Няма опасност за жителите на селото. Това каза в предаването „Добър ден“ на  Радио „Фокус“  Снежинка Монева, главен специалист „Гражданска защита“ в Община Ценово. Тя отбеляза, че основната причина за разлива са обилните валежи през последните дни, които са довели до затлачване на коритото на реката. Снежинка Монева подчерта, че през последната нощ падналото количество валежи в района е 40 л/кв. м, а водосборът в този участък е дълъг около 6 км. „Има наводнен голям район земеделски земи. Наводнен е още бивш комплекс със свинеферма и завод за биокомпост. Причината са обилните валежи, продължили няколко дни и непочистеното корито на река Студена, което е довело до затлачване. Работата в завода е преустановена, а електрозахранването е изключено“, обясни Снежинка Монева. По думите й засегнатият участък се намира в най-ниската част в землището, близо до село Караманово. Няма опасност за хора и животни, уточни Снежинка Монева. „В село  Караманово има електрозахранване, няма пряка опасност за жителите на населеното място“, каза още Снежинка Монева. Нанесените щети са основно в земеделски площи и в завода за биокомпост, който към момента не работи. Снежинка Монева допълни, че засегнатите земеделски земи са по поречието на река Студена в района на село Караманово. Реката преминава и към село Новград, където също има залети земеделски площи. Издадена е заповед за сформиране на комисия, която ще направи оглед на щетите. На този етап не се отчита ново покачването на нивото на река Студена, добави Снежинка Монева. Тя отбеляза, че подобни наводнения се случват при всеки обилен дъжд през последните години. За ситуацията още през 2013 година е информиран областният управител на Русе и местният клон на „Напоителни системи“, които стопанисват водния обект. Поради липса на средства коритото на реката е непроходимо, тъй като не е почиствано от години, обясни Снежинка Монева. \r\nРосица АНГЕЛОВА", "date": "2019.06.05", "title": "Снежинка Монева,  Община Ценово: Стотици декари земеделски площи са залети по поречието на река Студена в района на село Караманово, няма опасност за жителите на населеното място"}
{"url": "http://www.focus-news.net/news/2019/06/05/2666534/sofiya-patsienti-s-porfiriya-shte-se-vklyuchat-v-mezhdunarodna-sreshta-po-problemite-na-porfiriyata-v-natsionalniya-tsentar-po-obshtestveno-zdrave.html", "text": "Пациенти с порфирия ще се включат в Международна среща по проблемите на порфирията в Националния център по обществено здраве. Това съобщиха от пресцентъра на  УМБАЛ „Св. Иван Рилски” . Международната среща ще се проведе от 13.00 до 17.00 часа в Националния център по обществено здраве (бивш Център по хигиена). Пациентите ще бъдат там, за да разкажат своите истории и да чуят как се лекува тази болест в останалите европейски страни. Специални участници са Проф. Жан-Шарл Дейнбах от Франция, едно от най-големите имена в света в областта на порфириите, и Проф. Свере Сандберг от Норвегия - президент на Европейската мрежа по порфирии. И двамата експерти, и пациентите са готови да отговорят на журналистически въпроси и да дадат интервюта. Осигурен е превод. Сред присъстващите ще бъдат също общопрактикуващи лекари и специалисти от други специалности.", "date": "2019.06.05", "title": "София: Пациенти с порфирия ще се включат в Международна среща по проблемите на порфирията в Националния център по обществено здраве"}
{"url": "http://www.focus-news.net/news/2019/06/05/2666537/pravitelstvoto-odobri-proekt-na-dogovor-za-predostavyane-na-bezvazmezdna-finansova-pomosht-po-zakona-za-nasarchavane-na-investitsiite.html", "text": "Правителството одобри проект на Договор за предоставяне на безвъзмездна финансова помощ за частично възстановяване на направените от инвеститора задължителни осигуровки. Направените осигуровки са за работници и служители, заели новите работни места, свързани с осъществяването на сертифициран инвестиционен проект по Закона за насърчаване на инвестициите.Това съобщиха от  правителствената информационна служба . Безвъзмездната финансова помощ в размер до 6,1 млн. лв. за периода 2019- 2021 г. и се отпуска за няколко проекта. Финансовите средства са за разширяване на дейността на съществуващи предприятия и за създаване на нови предприятия основно в района на столицата, както и в градовете Пловдив, Костинброд и Индустриална зона Божурище, като се планира разкриването на 1 791 нови работни места и извършването на инвестиции в размер на 93,33 млн. лв. Проектите се осъществяват основно във високотехнологични дейности от сектора на услугите и от производствения сектор. С договора, инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. \r\nПроектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп” АД, „Интрама Протек“ ЕООД, „Кока Кола Юрпиън Партнърс Сървисис България“ ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер-Хелла Термоконтрол“ ЕООД.", "date": "2019.06.05", "title": "Правителството одобри проект на Договор за предоставяне на безвъзмездна финансова помощ по Закона за насърчаване на инвестициите"}
{"url": "http://www.focus-news.net/news/2019/06/05/2666535/pravitelstvoto-otpuska-315-360-lv-za-stipendii-po-programata-na-merkite-za-zakrila-na-detsa-s-izyaveni-darbi-ot-darzhavni-obshtinski-i-chastni-uchilishta.html", "text": "Правителството одобри допълнителни разходи/трансфери в размер на 315 360 лева за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба . \r\nСредствата са предназначени за стипендии на ученици от училищата по изкуствата към Министерството на културата и от общинските училища, които са придобили право на стипендия през 2018 година. От общата сума,  304 425 лева са предназначени за изплащане на продължаващи от изминалата година стипендии на учениците от училищата по изкуствата към Министерството на културата. С останалите 10 935 лева ще бъдат изплатени продължаващи стипендии на учениците от общинските училища от 2018 година. \r\nОдобрените разходи/трансфери са в рамките на разчетените за тази дейност в централния бюджет средства за 2019 г.", "date": "2019.06.05", "title": "Правителството отпуска 315 360 лв. за стипендии по Програмата на мерките за закрила на деца с изявени дарби от държавни, общински и частни училища"}
{"url": "http://www.focus-news.net/news/2019/06/05/2666536/abv-mladezhi-vzeha-uchastie-v-5-iya-mezhdunaroden-livadiyski-forum-v-yalta.html", "text": "Членовете на ръководството на АБВ-Младежи Габриела Райкова и Димитър Петров участват от българска страна в престижния форум, който се провежда ежегодно в Ялта. Това съобщиха от пресцентъра на  ПП АБВ . На събитието тази година има представители от 56 страни и над 200 участници. Традиционно събитието се организира от Съвета на Федерациите на Руската Федерация и се води лично от неговия председател г-жа Валентина Матвиенко. Специални гости на събитието са княз Никита Дмитриевич Лобанов Ростовски и заместникът на генералния съвет на партия „Единна Русия“ – Андрей Климов. Форумът включва богата културна програма, целяща да запознае участниците с историята и културата на Крим.  \r\nПрограмата на форума включва пет панела, свързани с развитието на младежка дипломация, културни връзки, сътрудничество в сферата на образованието. В секция 2 \"Културни и образователни проекти, като фактор за връзка между културите\" Габриела Райкова изнесе доклад на тема \"Културно наследство - фактор за развитието на българо-руските отношения\". В него тя посочи необходимостта от участието на младите в развитието на културните политики и необходимостта от създаване на културни коридори в Черноморско-Каспийския регион. Акцент в доклада ѝ бе ролята и значението на мира като неразривна част от опазването на културното наследство. Докладът ѝ бе част от панел „Културно-образователни проекти, като фактор за сближаване на култури” и бе воден от зам.-председателя на комитета по наука, образование и култура към Съвета на Федерациите – Игор Морозов и от зам.-председателя на Държавния съвет на Република Крим – Едип Гафаров. \r\nДимитър Петров, зам.-председател на АБВ-Младежи София, се включи активно в панел 5 \"Младежка дипломация\", който бе воден от зам.-председателя на комитета по социални въпроси към Съвета на Федерациите на Руската Федерация Александр Варфоломеев. Той подчерта голямата роля на младите в областта на обществено дипломатическата дейност.", "date": "2019.06.05", "title": "АБВ - Младежи взеха участие в 5-ия Международен Ливадийски форум в Ялта"}
{"url": "http://www.focus-news.net/news/2019/06/05/2666538/pernik-vremenno-se-ogranichava-dvizhenieto-v-aktivnata-i-avariynata-lenta-pri-km-5-na-am-struma-v-posoka-pernik-poradi-patnotransportno-proizshestvie.html", "text": "Временно се ограничава движението в активната и аварийната лента при км 5 на АМ „Струма“ в посока Перник поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента и се регулира от „Пътна полиция“. Шофьорите да се движат с повишено внимание и съобразена скорост.", "date": "2019.06.05", "title": "Перник: Временно се ограничава движението в активната и аварийната лента при км 5 на АМ „Струма“ в посока Перник поради пътнотранспортно произшествие"}
{"url": "http://www.focus-news.net/news/2019/06/05/2666539/kabinetat-odobri-indikativno-razpredelenie-na-sredstvata-ot-es-po-programi.html", "text": "Правителството одобри индикативно разпределение на средствата от Европейския фонд за регионално развитие, Европейския социален фонд+ и Кохезионния фонд като основа за изготвяне на програмите и провеждане на преговори с Европейската комисия. Това съобщиха от  правителствената информационна служба . \r\nНай-сериозно е увеличението в програмите, насочени към развитие на човешкия ресурс, образование, иновации и наука. \r\nПриетото решение е основна стъпка в процеса на подготовката за следващия програмен период и предпоставка за стартиране на разработването на оперативните програми и Споразумението за партньорство.", "date": "2019.06.05", "title": "Кабинетът одобри индикативно разпределение на средствата от ЕС по програми"}
{"url": "http://www.focus-news.net/news/2019/06/05/2666529/pregled-na-mezhdunarodnite-novini-do-1300-chasa-agentsiya-fokus.html", "text": "Социалдемократическата партия на Австрия (СДПА) и „Партията на свободата на Австрия“ се договориха за датата на предсрочните избори – 29 септември, съобщава националният ежедневник  Der Standard . \r\nОт редакцията поясняват, че Австрийската народна партия (АНП) на бившия канцлер Себастиан Курц предпочита гласуването да се проведе на 15 септември и в тази връзка разкритикува „червено-синята сделка“, която – според АНП – е в разрез и с желанието на държавния глава Александер Ван дер Белен. АНП предложи и 22 септември, но и тази дата бе отхвърлена от СДПА и „Партията на свободата на Австрия“.  \r\nТочната дата на предсрочните парламентарни избори в страната обаче ще бъде определена от правителството във Виена, което сега се води от Бригите Бирлайн. В новото предложение за изборите, което ще бъде разгледано следващата седмица в конституционната комисия и след това ще бъде предадено за обсъждане в парламента, датата е упомената за през „септември 2019\".  \r\nАНП иска по-ранна дата с цел избягване на ненужно дългата предизборна кампания. Според партията на Курц гражданите очакват от политиците бърза реакция и излизане от политическата криза, която възникна след аферата „Ибиса“. \r\n***  Държаният глава на Сърбия Александър Вучич и косовкият му колега Хашим Тачи ще се срещнат в словашката столица Братислава в четвъртък, 6 юни, съобщава електронното издание на прищинския ежедневник  Zeri . \r\nЦелта на тази среща ще бъде реалистичен преглед на текущите възможности за срещата на високо равнище в Париж. \r\nСлед разочароващия резултат от срещата на върха в Берлин на 29 април, страните отстъпиха назад от пътя към заключителното споразумение. Поради тази причина лидерите на двете страни са взели решение предварително да обсъдят и да се ангажират с предотвратяването на евентуален провал на срещата на върха в Париж. на 1 юли. \r\nСрещата на Тачи и Вучич се провежда в столица на държава, която не е признала Косово. В същия ден министър-председателят на Косово Рамуш Харадинай ще пътува до Берлин за среща с канцлера на ФРГ Ангела Меркел. Кабинетът на германския лидер вече потвърди планираната среща, в рамките на която ще бъдат обсъдени преговорите за отношенията между Сърбия и Косово, както и процеса за нормализирането им. \r\n***  Словенският външен министър Миро Церар няма да се кандидатира за председател на „Партия на модерния център“ на есенния конгрес заради лошите резултати от изборите за Европейски парламент миналия месец, съобщава македонското електронно издание   „Локално“ . \r\nЦерар подчерта, че ще остане министър на външните работи и че партията му ще продължи да бъде част от управляващата коалиция. Новото й ръководство ще помогне за запазването й като значим политически фактор. \r\nСамо 1,6% от гражданите на Словения подкрепиха партията на Церар на европейските избори, в резултат на което тя не спечели мандат за ЕП. \r\n***  Делегация на косовския парламент е на посещение в Прешевската долина в Южна Сърбия, предава прищинската телевизия  Klan Kosova . \r\nДелегация в състав от седем депутати ще бъдат на двудневно посещение в населения предимно с албанци сръбски регион. Депутатите ще получат подробна информация за администрацията, местната власт, медиите, образованието, признаването на дипломи и други въпроси. Властите в Белград са дали разрешение за посещението на делегацията, увериха членовете й. \r\n***  В интервю за сръбската редакция на  Voice of America  заместник-помощникът на държавния секретар на САЩ Матю Палмър подчерта, диалогът между Белград и Прищина трябва да „спешно\" да бъде възобновен и че окончателното споразумение трябва да бъде приложимо и „продадено\" на обществеността. \r\nПалмър увери, че САЩ нямат червени линии в процеса на преговорите, но че това не означава „празен чек“. „Бихме искали страните да договорят най-доброто възможно споразумение;да ни го представят, ако се нуждаят от нашата подкрепа. Ако имаме притеснения, ще ги изразим и ще се опитаме да намерим решение със страните, за да постигнем нещо, което бихме подкрепили, и нещо, за което бихме могли да работим за неговото прилагане. Това обаче не е нашият процес. Това е техният процес. Ние ги подкрепяме\", подчерта американският дипломат. \r\nПалмър добави: „Ние не гледаме на това като на времеви процес. Подкрепяме нормализацията на отношенията между Сърбия и Косово, бихме искали диалогът да продължи възможно най-скоро и двете страни да се споразумеят в точното време. Колкото до това дали това ще се случи тази година, не мога да кажа“. \r\n„Мисля, че [сръбският президент Александър] Вучич заяви ясно, че е готов да се върне към диалога, когато 100-процентовите мита бъдат отменен и че работи за постигане на споразумение за пълна нормализация на отношенията. Вярваме, че той е искрен, косовската страна също е искрена в целта за постигане на пълна нормализация на отношенията, но това е сложен въпрос – от политическа, психологическа, емоционална гледна точка. Необходимо е време, за да се реши това, но първата стъпка е страните да се върнат на масата на преговорите“, изрази увереност Палмър. \r\nПомолен да коментира изявлението на Вучич, че Прищина ще премахне митата, когато нейните „западни съюзници\" решат, Палмър отговори: „Мисля, че това е много важно за Сърбия, политическото ръководство на Белград, признава, че Косово има независими агенции. Косово не е просто инструмент на САЩ. Косово е независима държава, със свои собствени политики и тези политики трябва да бъдат приложени. Въпросът за преговорите, въпросът за митата, е политически проблем в контекста на политиката в Прищина. Ще подкрепим суспендирането или премахването на митата като средство за връщане към диалога. Смятаме, че това ще бъде важна стъпка напред\". \r\n***  Инвестиционният комитет на Северноатлантическия алианс одобри искането на Черна гора за инсталиране на 3D радар за ранно предупреждение на територията на страната. Това съобщи Министерството на отбраната на балканската страна, предава  TACC . \r\n„Нашата страна одобри разполагането на радар за ранно предупреждение за наблюдение на въздушното пространство. Радарът ще бъде използва безплатно за неопределено време. В следващите две години ще бъде проведена модернизация, обучението на персонал и инсталирането на радара\", се казва в изявление от пресслужбата на черногорското военно министерство.  \r\nВ текста се подчертава, че инсталирането на радар е „най-евтиното решение за проследяване на въздушното пространство, което ще укрепи суверенитета и сигурността на въздушния трафик\". По-рано изданието „Победа“ съобщи, че цената на получения радар се оценява на 20 милиона евро, а доставката и инсталирането му – на четири милиона евро. \r\n3D радарите осигуряват покритие в три измерения - обхват, посока и височина. \r\nЧерна гора официално стана 29-ия член на НАТО на 5 юни 2017 г. На 28 април същата година парламентът на републиката гласува в полза на влизането на страната в Северноатлантическия съюз. След като опозицията бойкотира срещата, всички 46 депутати изразиха подкрепа за членство в НАТО. В страната не се проведе референдум по въпроса. \r\n***", "date": "2019.06.05", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/05/2666541/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри българската позиция за участие в предстоящото заседание на Съвета на ЕС „Правосъдие и вътрешни работи“, което ще се проведе на 6 и 7 юни 2019 г. в Люксембург. Това съобщиха от  правителствената информационна служба . \r\nВ част „Правосъдие“ министрите ще изразят позиция по темата „Цифровизация на съдебното сътрудничество“ в областта на гражданското право. Ще се дебатира и бъдещето на материалното наказателно право на ЕС, както и взаимното признаване по наказателноправни въпроси. Предвижда се също приемане на заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността. По отношение на електронните доказателства в наказателноправната област ще бъдат приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща.  \r\nВ част „Вътрешни работи“ ще бъде обсъдено бъдещето на правоприлагането в ЕС. Други теми от дневния ред са: миграция и убежище; регламенти за създаване на финансовите инструменти в област „Вътрешни работи“ за периода 2021-2027 - частичен общ подход; директива за връщането - частичен общ подход.  \r\nСъветът на ЕС по транспорт, телекомуникации и енергетика ще заседава във форматите „Транспорт“ и формат „Телекомуникации“ на 6 и 7 юни в Люксембург. Очаква се да бъде взето решение относно приемането на общ подход по предложение за Регламент относно електронните информационни услуги за товарния транспорт, с което ще се постигне по-голяма ефективност на транспортния сектор. Ще бъде приет и доклад за напредъка по предложение за Регламент за мерките за рационализиране на осъществяването на трансевропейската транспортна мрежа, чрез което ще се улесни завършването й. Доклади ще бъдат приети и по отношение на сухопътния транспорт. В сектор „Телекомуникации“ ще бъдат разгледани въпроси, свързани със заключенията за бъдещето на една високо цифровизирана Европа след 2020 г., на тема „Стимулиране на цифровата и икономическата конкурентоспособност в Съюза и цифровото сближаване“. \r\nПравителството одобри също така позицията на България за предстоящата неформална среща на министрите от ЕС, отговарящи за градската политика. Срещата ще се проведе на 14 юни в гр. Букурещ, като от българска страна ще участва министърът на регионалното развитие и благоустройството или упълномощено от него лице. В рамките на форума е предвидена дискусия относно бъдещото изпълнение на Градския дневен ред на ЕС, като и приемане на политическия документ „Декларацията от Букурещ - за обща рамка за градско развитие в Европейския съюз“. Българската позиция е в подкрепа на документа. Приемането му е израз на партньорство и пряк диалог между градските власти, националните и европейските институции и другите заинтересованите страни и представлява важна стъпка за решаване на предизвикателствата пред европейските градове и устойчивото им развитие.", "date": "2019.06.05", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/06/05/2666544/balgariya-shte-podpishe-tri-deklaratsii-v-sferata-na-tsifrovite-tehnologii.html", "text": "Правителството одобри три декларации в сферата на цифровите технологии - за сътрудничество в сферата на дигитализацията на културното наследство; за интелигентното и устойчиво дигитално бъдеще на европейското земеделие и селските райони и за насърчаване по-голямото участие на жените в дигитализацията. Инициативата за подписването на трите документа е на Европейската комисия и на комисаря по цифрова икономика и цифрово общество Мария Габриел. Това съобщиха от  правителствената информационна служба . \r\nС подписването на Декларацията за сътрудничество в сферата на дигитализацията на културното наследство ще се насърчава европейското сътрудничество за опазване на културното минало с помощта на цифровите технологии. \r\nДекларацията за насърчаване по-голямото участие на жените в дигитализацията си поставя за цел разработване на стратегия за подкрепа на момичетата и жените в дигиталния сектор, за засилване на връзката между образованието по математика, природни и технически науки и реалните възможности за професионална реализация в тази сфера. \r\nДекларацията за интелигентното и устойчиво дигитално бъдеще на европейското земеделие и селските райони подкрепя научните изследвания и иновациите с приложение в земеделието и храните. Документът цели да подпомага фермерите във връзка с използването на интелигентни технологични решения в сектора, разширяване на инициативите в общата селскостопанска политика и модернизацията в аграрната сфера и храните.", "date": "2019.06.05", "title": "България ще подпише три декларации в сферата на цифровите технологии"}
{"url": "http://www.focus-news.net/news/2019/06/05/2666543/udalzhava-se-srokat-na-dogovorite-za-kontsesiya-na-pristanishten-terminal-burgas-iztok-2-i-pristanishten-terminal-burgas-zapad.html", "text": "Правителството прие решение за изменение на Договора за предоставяне на концесия върху „Пристанищен терминал Бургас Изток-2“, част от пристанище за обществен транспорт с национално значение Бургас, сключен на 8 септември 2011 г. Това съобщиха от  правителствената информационна служба . \r\nИзменя се също така Договорът за предоставяне на концесия върху „Пристанищен терминал Бургас Запад“, част от пристанище за обществен транспорт с национално значение Бургас, сключен на 8 март 2013 г. \r\nС промените се удължава срокът на договорите до законово допустимия, определен в чл. 34, ал. 1 от Закона за концесиите. Също така се възлага на концесионера да извърши допълнително строителство в пристанищната инфраструктура, както и увеличение на размера на инвестициите съответно с 22 522 973 евро за „Пристанищен терминал Бургас Изток-2“ и 26 610 286,77 лева за „Пристанищен терминал Бургас Запад“.", "date": "2019.06.05", "title": "Удължава се срокът на договорите за концесия на „Пристанищен терминал Бургас Изток-2“ и „Пристанищен терминал Бургас Запад“"}
{"url": "http://www.focus-news.net/news/2019/06/05/2666542/kyustendil-nad-2-miliona-leva-se-investirat-ot-chez-razpredelenie-za-podobryavane-na-elektrozahranvaneto-v-oblastta.html", "text": "Над 2 милиона лева се инвестират от ЧЕЗ Разпределение за подобряване на електрозахранването в областта. Това стана ясно по време на провелата се в Кюстендил работна среща между ръководството на ЧЕЗ България, кметове на общини и техни  представители от област Кюстендил, предаде репортер на  Радио „Фокус” – Кюстендил . Домакин на събитието бе областният управител Виктор Янев. На работната среща, която се състоя в залата на Областна администрация, присъстваха още зам. областният управител д-р Матей Попниколов, главният секретар Гергана Михайлова. В регулярната среща се включи и Карел Крал – регионален мениджър на дружеството за България.  \r\nПо време на срещата бяха представени реализираните инвестиционни проекти през 2018 година, плановете и приоритетите на компанията за 2019 година. Стана ясно, че през 2018 година в дупнишките села Делян и Тополница са изградени нови трафопостове. Бе отчетено също, че 145 хил. лв. е вложила компанията в реконструкции и монтиране на автоматизирани устройства на три електропровода за по-бързо локализиране на аварии и подобряване на електрозахранването в общините Сапарева баня, Трекляно и Кюстендил. Реконструкции на кабелни линии на стойност 250 хил. лв. са извършени в Кюстендил, Дупница и Бобов дол, за подобряване на качеството на доставяната електроенергия за клиентите в региона. 777 хил. лв. е вложила компанията в реконструкции на въздушни мрежи ниско напрежение, като нова мрежа е поставена в селата Коняво, Доброво и Пиперков чифлик. По време на работната среща бе отчетено, че през изминалата година в Дупница е започнал проект за монтиране на дистанционно обслужвани електромери. След предварителен анализ са избрани местата за изграждане на автоматизираната система, така че тя да донесе максимален ефект за повишаването на качеството и надеждността на електрозахранването на клиентите и процеса на обслужването им. В Дупница са монтирани 21 625 електромера на стойност 1.9 млн. лв. В хода на разговора между представителите на ЧЕЗ и на общинските администрации от региона се разбра, че през настоящата година ще се инвестират 2,1 млн. лв. за подобряване на електрозахранването в област Кюстендил. Компанията ще изгради нови трафопостове в селата Полска Скакавица и Богослов. 1100 метра кабели ще бъдат подменени в Сапарева баня. 7 автоматизирани съоръжения за по-бързо локализиране на аварии ще монтира дружеството на електропроводите Яхиново и Сапарева баня. Кабели ще се подменят и в Дупница, Кюстендил и Рила. Компанията ще осигури по-сигурно електрозахранване и на селата Гюешево, Чудинци, Кършалево, Черна река в община Кюстендил, чрез рехабилитация на електропровода, който ги захранва. ЧЕЗ Разпределение ще извърши реконструкции на мрежа ниско напрежение в областта за 910 000 лева. \r\nВенцеслав ИЛЧЕВ", "date": "2019.06.05", "title": "Кюстендил: Над 2 милиона лева се инвестират от ЧЕЗ Разпределение за подобряване на електрозахранването в областта"}
{"url": "http://www.focus-news.net/news/2019/06/05/2666546/burgas-zam-kmetat-krasimir-stoychev-se-sreshtna-s-predstaviteli-na-targovskata-kamara-ot-borshod-ungariya.html", "text": "Възможностите за сътрудничество и установяване на ползотворни контакти между фирми от Бургас и област Боршод, Унгария обсъдиха на среща днес зам.-кметът по финанси, икономика и бюджет Красимир Стойчев  и представители на търговската камара от унгарския град, съобщиха от пресцентъра на  Община Бургас . Те са в Бургас по покана на председателя БТПП Цанко Иванов. \r\nЗам.-кметът Стойчев презентира икономическия потенциал на града, отличната му логистика. \r\n„Бургас има визия на развит европейски град, който  има огромен потенциал“, заяви по време на срещата Тиборн Дудас, гл. секретар на Търговската камара в Боршод. След официалното посещение в администрацията се проведе среща между фирми от Бургас и Боршод в БТТП.", "date": "2019.06.05", "title": "Бургас: Зам.-кметът Красимир Стойчев се срещна с представители на търговската камара от Боршод, Унгария"}
{"url": "http://www.focus-news.net/news/2019/06/05/2666532/veliko-tarnovo-shte-bade-napravena-parva-kopka-na-tsentar-za-vazrastni-hora-v-nevazmozhnost-za-samoobsluzhvane-v-svishtov.html", "text": "Започват строително-монтажните дейности за изграждането на Център за възрастни хора в невъзможност за самообслужване в Свищов. Това съобщиха за  Радио „Фокус“ – Велико Търново  от Общината. Местната администрация кани всички граждани да се включат в церемонията  „Първа копка“, която ще се проведе на мястото, където ще се намира новата социална услуга – на ул. „Княз Борис I“ 36. Събитието ще се проведе 14 юни от 11.00 часа. \r\nПроектът се реализира с финансиране по Оперативна програма „Региони в растеж 2014-2020“. Основна цел е осигуряването на подходяща и ефективна социална инфраструктура, допринасяща за предоставяне на нови, качествени социални услуги за лица с увреждания и възрастни хора в невъзможност за самообслужване. \r\nОсновните дейности стартираха, съгласно предварително одобреният график. Сега започват строително-монтажните работи, след което ще бъде купено и доставено и оборудване. Същото ще бъде съобразно утвърдените от Министерство на труда и социалната политика функционални изисквания. \r\nСрокът за изпълнение на проекта е 18 месеца, като дейностите стартираха през януари тази година. Общият размер на финансирането е 538 827,78 лв. \r\nЛуиза ТРАНЧЕВА", "date": "2019.06.05", "title": "Велико Търново: Ще бъде направена първа копка на Център за възрастни хора в невъзможност за самообслужване в Свищов"}
{"url": "http://www.focus-news.net/news/2019/06/05/2666548/pravitelstvoto-prie-nova-naredba-za-antidopingovata-deynost.html", "text": "Министерският съвет прие нова Наредба за антидопинговата дейност. Целта е да се създаде актуална нормативна рамка за ефективното извършване на антидопинговата дейност в България, която ще доведе до подобряване на антидопинговата програма на Антидопинговия център и постигане на повече целесъобразност, ефективност и ефикасност при осъществяването на антидопинговите дейности. Това съобщиха от  правителствената информационна служба . \r\nНаредбата е в съответствие с разпоредбите на Международната конвенция за борба с употребата на допинг в спорта, Световния антидопингов кодекс и международните стандарти към него, Конвенцията срещу употребата на допинг на Съвета на Европа и Допълнителния протокол към нея.", "date": "2019.06.05", "title": "Правителството прие нова Наредба за антидопинговата дейност"}
{"url": "http://www.focus-news.net/news/2019/06/05/2666549/mosv-dade-nachaloto-na-kampaniyata-za-evropeyskata-sedmitsa-na-mobilnostta.html", "text": "МОСВ даде началото на кампанията за „Европейската седмица на мобилността `2019“, която се организира всяка година от Европейската комисия. Това съобщиха от пресцентъра на  Министерството на околната среда и водите . Представители на местната власт от областните градове и експерти от 16-те регионални инспекции по околната среда и водите от цялата страна се събраха във вторник в София на работна среща за подготовката на кампанията в България, като от страна на Европейския секретариат участва Шон Карол.  \r\n„Европейската седмица на мобилността призовава за промяна в поведението ни и търси по-устойчиви транспортни решения и по-добро качество на въздуха. Със посланията си кампанията е обединяващ фактор за местните власти, институциите, бизнеса, неправителствения сектор, за да живеем с грижа за околната среда в комфортни и чисти градове“, каза зам.-министърът на околната среда и водите Красимир Живков при откриването на форума. \r\nОсновен партньор на МОСВ за събитието е Центърът за градска мобилност към Столичната община. Участие в срещата взеха и представители на Министерството на транспорта, информационните технологии и съобщенията, Главна дирекция \"Национална полиция\" към МВР, Националния доверителен екофонд, Националната велосипедна асоциация, както и представители на бизнеса в лицето на първата оборудвана изцяло с електрически превозни средства компания за споделяне на автомобили.  \r\nБеше представен опитът на българските общини за провеждането на инициативи в Деня без автомобили и за въвеждането на мерки за устойчив транспорт и алтернативни начини на придвижване, дейностите в инициативата „Европейски ден без загинали на пътя - EDWARD\", както и подходи за насърчаване на ходенето пеша и колоезденето. \r\nТази година „Европейската седмица на мобилността“ се провежда в периода 16-22 септември и е на тема „Безопасно ходене и колоездене“ под мотото „Върви с нас“.  МОСВ като национален координатор за провеждането на кампанията подкрепя и насърчава участието на българските общини – като свидетелство за желанието на местните власти да подобрят качеството на живот на гражданите като ограничат последствията от натоварения трафик, предоставяйки по-добри и екологични възможности за придвижване в градовете. \r\nРегистрацията на дейностите и инициативите на общини, училища и организации в отбелязването на Европейската седмица на мобилността е отворена и може да се направи на официалния сайт на кампанията  .", "date": "2019.06.05", "title": "МОСВ даде началото на кампанията за Европейската седмица на мобилността"}
{"url": "http://www.focus-news.net/news/2019/06/05/2666545/pravitelstvoto-prie-natsionalnata-programa-za-podobryavane-kachestvoto-na-atmosferniya-vazduh-2018-2024-g.html", "text": "Правителството прие Национална програма за подобряване качеството на атмосферния въздух 2018 - 2024г., която предлага мерки, насочени към основните сектори, които причиняват замърсяване с фини прахови частици. Това съобщиха от  правителствената информационна служба . Програмата е разработена въз основа на сключено Споразумение за предоставяне на консултантски услуги между Министерството на околната среда и водите и Международната банка за възстановяване и развитие в подкрепа на управлението на качеството на атмосферния въздух. \r\nНационалната програма ще подпомогне общините в прилагането на мерки за постигане на устойчиво съответствие по показател фини прахови частици. Документът не води до изземване от страна на държавата на компетенции и задължения на местните власти за осигуряване на чистотата на атмосферния въздух, а предлага прилагането на политики и мерки на национално ниво, които общинските власти не са в състояние да приложат самостоятелно. \r\nАнализът в програмата потвърждава идентифицираните в общинските програми основни източници на замърсяване с фини прахови частици - битовото отопление и транспорта (в големите градове).  \r\nВ тази връзка мерките, които се предлагат, са насочени към двата сектора и най-вече към промяна на начина за битово отопление, чрез: въвеждане на изисквания за качеството на въглищата и брикетите за битово отопление; въвеждане на изисквания и контрол върху дървесината, която се използва за битово отопление, в т.ч. организационни мерки по отношение на предлаганата за огрев дървесина; по-ранно въвеждане на изискванията на Регламент 2015/1185 за битовите отоплителни уреди на твърдо гориво (към т.н. Директива за екодизайн); задължително поетапно извеждане от употреба в периода 2020-2024г. в общините с нарушено качество на въздуха на отоплителни уреди, които не отговарят на изискванията на регламентите за екодизайн и замяната им с други средства за отопление; подобряване качеството на периодичните технически прегледи на моторните превозни средства, включително при първоначалната регистрация и подобряване на контрола на моторните превозни средства по пътищата; усъвършенстване на законодателството с оглед осигуряване на възможността за прилагане на „Зони с ниски емисии“ от страна на местните власти по отношение на битово отопление и транспорта.", "date": "2019.06.05", "title": "Правителството прие Националната програма за подобряване качеството на атмосферния въздух 2018 - 2024 г."}
{"url": "http://www.focus-news.net/news/2019/06/05/2666550/promenya-se-taksata-za-aeronavigatsionno-obsluzhvane.html", "text": "Правителството промени таксата за аеронавигационно обслужване. До момента таксата за прелитане през въздушното пространство на България беше 26,72 евро, като за тази година тя се увеличава на 31,42 евро. Това съобщиха от  правителствената информационна служба . Промени има и при лихвения процент за закъснели плащания, който от 9,74 % се намалява на 9.68 %. \r\nЗа 2019 г. е в сила и нова по-ниска осреднена таксова единица за зоните и районите на летище София, в размер на 264,16 лева, като досегашната беше 324, 36 лева. Няма промяна в осреднената таксова единица за останалите международни летища в Бургас, Варна, Пловдив и Горна Оряховица. \r\nТаксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване (ICAO), Европейската организация за безопасност на въздухоплаването (Евроконтрол) и Европейската комисия. Те покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите.", "date": "2019.06.05", "title": "Променя се таксата за аеронавигационно обслужване"}
{"url": "http://www.focus-news.net/news/2019/06/05/2666526/pravitelstvoto-otpusna-dopalnitelni-6-mln-leva-za-razplashtane-na-dostaveni-protivogradovi-raketi.html", "text": "Правителството одобри допълнителни разходи в размер на 6 млн. лв. по бюджета на Министерството на земеделието, храните и горите за разплащане на доставени противоградови ракети. Това съобщиха от  правителствената информационна служба . \r\nПреди откриването на активния сезон по градозащита, Изпълнителната агенция за борба с градушките (ИАБГ) разполагаше с 4 870 ракети. Поради необходимост от обезпечаване на ракетните площадки в страната ще бъдат заявени и доставени 8 326 броя ракети, които ще бъдат разплатени с отпуснатите средства. \r\nПрез месец май тази година бяха открити два нови командни пункта в град Хасково и село Тъжа. Така броят им на територията на страната нарасна от 9 на 11. Те защитават селскостопанската продукция от градушки в областите Видин, Монтана, Враца, Плевен, Пазарджик, Пловдив, Стара Загора, Сливен и Хасково. Към момента 11-те командни пункта разполагат с 256 ракетни площадки, като предстои пускането на още нови 5 към старите полигони в Плевен и Пловдив и една към този в село Тъжа.", "date": "2019.06.05", "title": "Правителството отпусна допълнителни 6 млн. лева за разплащане на доставени противоградови ракети"}
{"url": "http://www.focus-news.net/news/2019/06/05/2666551/normativnite-aktove-na-ministerskiya-savet-s-antikoruptsionen-analiz.html", "text": "Министерският съвет прие изменения и допълнения в устройствения си правилник, с които се предвижда задължение за вносителите на проекти на нормативни актове да включват в доклада си и мотивите към законопроектите информация за предлагани от тях антикорупционни мерки, тяхната същност и риска, срещу който са насочени. Чрез тези промени ще се повиши публичността и ще съсредоточи фокуса върху предлагани антикорупционни мерки. Това съобщиха от  правителствената информационна служба . \r\nМярката бе предложена на Националния съвет по антикорупционни политики, председателстван от заместник министър-председателя по правосъдната реформа и министър на външните работи Екатерина Захариева и подкрепена от него на заседание през март. \r\nИзменение в правилника се прави и по отношение на процедурата за съгласуване на законопроектите от Комисията за противодействие на корупцията и отнемане на незаконно придобито имущество. Комисията в 20- дневен срок ще извършва анализ на предлаганите законопроекти за наличието на корупционен риск. Предвижда се и задължение за вносителя, ако не приеме предложенията на Комисията, да изложи аргументи за това в съгласувателната процедура по предложения проект преди приемането му от Министерския съвет. Това не освобождава вносителя от задължението да уведомят в едномесечен срок Комисията по реда на Закона за противодействие на корупцията и отнемане на незаконно придобито имущество за приетите мерки, както и за неприетите и мотивите за това.", "date": "2019.06.05", "title": "Нормативните актове на Министерския съвет - с антикорупционен анализ"}
{"url": "http://www.focus-news.net/news/2019/06/05/2666547/ministerskiyat-savet-prie-promeni-v-otsenkata-na-zamarsyavaneto-na-vazduha.html", "text": "Правителството прие Наредба за намаляване на националните емисии на определени атмосферни замърсители, с което се транспонира основната част от изискванията на Директива (ЕС) 2016/2284 на Европейския парламент и на Съвета от 14 декември 2016 г. за намаляване на националните емисии на някои атмосферни замърсители. Това съобщиха от  правителствената информационна служба . \r\nВ правителственото постановление се залагат основните изисквания за съдържанието на Националната програма за контрол на замърсяването на въздуха, в която ще бъдат заложени мерки за постигане на определените за страната цели за намаляване на емисиите на серен диоксид, азотни оксиди, неметанови летливи органични съединения, амоняк и фини прахови частици (ФПЧ2.5) от 2020 г. до 2029 г. и от 2030 г. нататък (в сравнение с приетата за базова 2005 г.). Намаляването на емисиите на вредни вещества в атмосферата ще допринесе за намаляване на рисковете за здравето на човека и околната среда. \r\nДокументът предвижда мониторингът на отрицателните въздействия на замърсяването на въздуха върху екосистемите да се осъществява въз основа на мрежа от места за мониторинг, която е представителна за наличните в страната типове сладководни, естествени и полуестествени местообитания и горски екосистеми, като се прилага икономически ефективен и основан на риска подход. \r\nСъс Заключителните разпоредби на правителственото постановление се изменя Наредбата за ограничаване на емисиите на определени замърсители, изпускани в атмосферата от средни горивни инсталации, съобразно изменения и допълнения на Закона за опазване на околната среда и Наредбата за реда и начина за организиране на националните инвентаризации на емисиите на вредни вещества и парникови газове в атмосферата във връзка с промяна на статута на Националния институт по метрология и хидрология.", "date": "2019.06.05", "title": "Министерският съвет прие промени в оценката на замърсяването на въздуха"}
{"url": "http://www.focus-news.net/news/2019/06/05/2666553/izmenya-se-naredbata-za-usloviyata-i-reda-za-registrirane-na-tsenite-na-tyutyunevite-izdeliya.html", "text": "Правителството одобри изменение на Наредбата за условията и реда за регистриране на цените на тютюневите изделия. Промените са изготвени във връзка с приети изменения и допълнения в Закона за акцизите и данъчните складове, те отразяват отпадането на изискването за отпечатване на продажната цена на тютюневите изделия върху бандерола и отпечатването й върху потребителската опаковка, с изключение на пурите и пуретите. Това съобщиха от  правителствената информационна служба . \r\nС цел намаляване на административната тежест се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция „Митници“. Предвижда се цената да става публична от датата на връчване на удостоверението за регистрирана цена.", "date": "2019.06.05", "title": "Изменя се Наредбата за условията и реда за регистриране на цените на тютюневите изделия"}
{"url": "http://www.focus-news.net/news/2019/06/05/2666552/balgarskiyat-aga-specheli-zlatnata-lipa-za-nay-dobar-film.html", "text": "Най-новите достижения на европейското кино представи Седмото издание на Международния кинофестивал \"Златната липа\" 2019. Това съобщиха от пресцентъра на  Община Стара Загора . В продължение на пет дни старозагорци и гости на града можеха да се насладят на прекрасни филми и отлична актьорска игра. \r\nМеждународно жури с председател Илиян Джевелеков обяви днес отличените ленти. \r\nВ категория най-добър филм наградата грабна филмът „Ага“ копродукция България/Германия/Франция,  с режисьор Милко Лазаров. Филмът разглежда живота на двама ескимоси – Нанук и Седна. Дъщеря им Ага е напуснала ледената пустош отдавна, но след като Седна се разболява, Нанук решава да изпълни последното и желание – да намери Ага.   \r\nПризът за най-добра мъжка роля се присъжда на Михаил Апросимов за ролята му във филма “Ага“.  За най-добра актриса бе определена Халидора Геирхартсдотир за ролята й във филма “Жена на война.Наградата за режисура отива при Бенедикт Ерлингсон за филма “Жена на война”. \r\nНаградата на Съюза на българските филмови дейци получи унгарският филм „Залез” с режисьор Ласло Немеш. \r\n„Повече от 10 000 души посетиха филмовите прожекции в салоните на Държавна опера и Регионална библиотека „Захарий Княжески“ за пет дни. Всичко това кара мен и екипът на „Златната липа“ да запретнем отново ръкави и да се впуснем към осмото издание на фестивала“, каза Магдалена Ралчева, създатели и директор на „Златната липа“. Тя съобщи още, че за седем години са показани над 300 нови европейски филми, които са били гледани от над 100 000 зрители. \r\n„Работихме като отбор и със сърце“, сподели председателят на журито Илиян Джевелеков. По думите му останали два филма, между които да избират за първата награда – „Ага“ и „Жена на война“. Спечелил „Ага“. „Българското кино победи в този фестивал. „Ага“ е нещо повече от кино-това е метафизика, медитация и т. н.“, категоричен бе Джевелеков. Останалите членове на журито също потвърдиха, че това е бил най-добрият филм. Всички те получиха плакети като признание за работата им по време на фестивала. \r\nЦеремонията по награждаване започва в 18.00 часа в залата на Държавна опера - Стара Загора.", "date": "2019.06.05", "title": "Българският „Ага“ спечели „Златната липа“ за най-добър филм"}
{"url": "http://www.focus-news.net/news/2019/06/05/2666554/vlizaneto-v-sila-na-naredbata-za-darzhavnite-iziskvaniya-za-pridobivane-na-visshe-yuridichesko-obrazovanie-se-otlaga-s-edna-godina.html", "text": "Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще влезе в сила от учебната 2020-2021 г., реши правителството. Това съобщиха от  правителствената информационна служба . Изменението на наредбата, което бе прието от МС през април 2017 г., предвиждаше новите текстове да влязат в сила от учебната 2019 - 2020 г., но срещу тях са постъпили две жалби в Комисията за защита от дискриминация (КЗД). По една от жалбите не се очаква окончателно решение на ВАС преди края на 2019 година, което обуславя отлагането на влизането в сила на Наредбата с още една учебна година. След произнасяне на съда с окончателно решение, при необходимост ще бъдат предприети допълнителни действия.", "date": "2019.06.05", "title": "Влизането в сила на Наредбата за държавните изисквания за придобиване на висше юридическо образование се отлага с една година"}
{"url": "http://www.focus-news.net/news/2019/06/05/2666555/odobrena-e-pozitsiya-na-stranata-ni-po-delo-s-7619-na-sada-na-evropeyskiya-sayuz.html", "text": "Правителството одобри позицията на Република България по дело С-76/19 на Съда на Европейския съюз, образувано по преюдициално запитване на Върховния административен съд, първо отделение, по образувано пред него касационно административно дело № 4516/2018, с касатор - началникът на Митница Аерогара София и ответник - „Къртис-Балкан“ ЕООД. С това решение правителството дава и съгласие за встъпване в производството. Това съобщиха от  правителствената информационна служба . \r\nПреюдициално запитване е отправено на основание чл. 267, параграф 1, буква „б“ от Договора за функционирането на Европейския съюз. Предвид обстоятелството, че повдигнатият правен спор касае тълкуване на разпоредби на актове на институциите на Съюза, Върховният административен съд е спрял производството по делото и е оправил единадесет преюдициални въпроса към Съда на Европейския съюз. \r\nПозицията на страната ни е, че член 157, параграф 2, чл. 158, параграф 3 и чл. 160 от Регламент (ЕИО) № 2454/93 на Комисията от 2 юли 1993 година за определяне на разпоредби за прилагане на Регламент (ЕИО) № 2913/92 на Съвета за създаване на Митнически кодекс на Общността следва да се тълкуват в смисъл, че при внос на компоненти, влагани в крайни продукти, за които крайни продукти се заплащат лицензионни такси, когато доставчиците са различни от лицензодателя, и при отношения, като тези по главното производство - от една страна, между лицензодателя и лицензополучателя и от друга страна, между лицензодателя и доставчиците, в митническата стойност на внасяните стоки трябва да се включат пропорционално разпределени лицензионните такси. \r\nСтраните по делото пред Върховния административен съд са частноправен и публичноправен субект, което обосновава пряк публичноправен интерес от изготвянето на позиция. Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съю", "date": "2019.06.05", "title": "Одобрена е позиция на страната ни по дело С-76/19 на Съда на Европейския съюз"}
{"url": "http://www.focus-news.net/news/2019/06/05/2666540/koha-ditore-kosovo-merkel-i-makron-podgotvyat-pochvata-za-sreshtata-v-parizh.html", "text": "Канцлерът на ФРГ Ангела Меркел и френският президент Еманюел Макрон подготвят почвата за предстоящата среща в Париж в началото на юли за диалога между Сърбия и Косово, отбелязва редакцията на прищинския ежедневник  Koha Ditore . \r\nИзданието припомня, че на предишната среща, проведена в Берлин, бе изключена идеята за размяна на територии като възможно решение за окончателно споразумение за нормализиране на двустранните отношения между двете държави.  \r\nДелегация на дипломатически съветници на Меркел и Макрон посети Прищина миналата седмица, за да обсъди срещата в Париж с лидерите на Косово. Разговорите се проведоха зад затворени врати и след тях нямаше изявления за медиите. \r\nПозовавайки се на официални източници, Deutsche Welle, на което се позовава вестникът, съобщи, че германските и френските власти са отправили ясни послания към Прищина, но не уточняват съдържанието им. Уточнено е било единствено, че „срещата в Берлин и тази в Париж не са насочени към поемане на ролята на посредник в диалога или за поемане на ролята на ЕС в диалога между Косово и Сърбия”. \r\nВестникът също така отбелязва, че премиерът на Косово Рамуш Харадинай ще се срещне с германския канцлер Ангела Меркел в четвъртък в Берлин. Няколко медии цитират съобщение за пресата, издадено от германското правителство, в което се казва, че срещата ще се съсредоточи върху двустранните отношения между Германия и Косово, въпросите на външната политика и диалога между Косово и Сърбия. Тереза Герова", "date": "2019.06.05", "title": "Koha Ditore (Косово): Меркел и Макрон подготвят почвата за срещата в Париж"}
{"url": "http://www.focus-news.net/news/2019/06/05/2666556/sport-ludogorets-s-oferta-za-gratski-natsional.html", "text": "Лудогорец е направил оферта на гръцки национал, пишат в южната ни съседка. Според Sportime, става дума за левия бек на Арис Солун Гиоргос Валерианос. Гръцкото издание съобщава, че шампионите са предложили договор за два сезона на 27-годишния ляв бек със заплата от 200 000 евро на сезон. За момента Валерианос бави отговора си към разградчани. Той се притеснявал от по-ниското ниво на българския шампионат, а това можело да го отдалечи от националния отбор на Гърция. Бранителят дебютира за елините в четвъртък (30 май), след като взе участие при загубата с 1:2 от Турция в контрола. По-рано през годината беше сред избраниците на селекционера Ангелос Анастасиадис за евроквали-фикациите с Лихтенщайн и Босна и Херцеговина, но не взе участие в срещите. Гиоргос Валерианос е част от Арис от 2017 година и за две години има 45 мача за тима от Солун във всички турнири. Преди това е играл за Олимпиакос, Трасивулос, Глифада, ОфИ, Кавала, Ира-клис, Аполон Смирнис и Платаниас. \r\nВенцислав ДРАГОМАНОВ", "date": "2019.06.05", "title": "Спорт: Лудогорец с оферта за гръцки национал"}
{"url": "http://www.focus-news.net/news/2019/06/05/2666557/yambol-mitnicheski-sluzhiteli-sa-izzeli-nad-7-kilograma-kontrabandni-srebarni-nakiti-na-mp-lesovo.html", "text": "Митнически служители от Главна дирекция „Митническо разузнаване и разследване“ (ГД МРР) иззеха 7251 грама контрабандни сребърни изделия и накити при две отделни проверки на Митнически пункт Лесово. Това съобщиха от пресцентъра на  Агенция „Митници“ . \r\nНа 2 юни 2019 г. около 9.00 часа на трасе „Входящи леки автомобили и автобуси“ на МП „Лесово\" пристига лек автомобил с румънска регистрация, управляван от румънски гражданин. По метода за анализ на риска, автомобилът е селектиран за щателна митническа проверка. След като шофьорът и пътуващите в колата трима румънски граждани /мъж и две жени/ са заявили, че не внасят нищо за деклариране, митническите служители откриват при проверката в личен багаж на двете пътнички полиетиленови пликове, съдържащи  4617 броя бижутерийни изделия - пръстени, медальони, гривни, обеци, закопчалки и голямо количество мъниста от бял метал с общо тегло на изделията 5057,37 грама. Извършената експертиза от оценител-експерт е потвърдила, че всички недекларирани изделия са от сребро с проба 925. Установено е, че контрабандно пренасяните сребърни изделия са собственост на шофьора на автомобила - румънски гражданин, срещу когото е съставен акт за административно нарушение. \r\nДруги 654 броя недекларирани сребърни бижутерийни изделия /синджири, пръстени, медальони, гривни, обеци/ с общо тегло 2193,65 грама са открити в два полиетиленови плика в дамска чанта на българска гражданка. Тя е пътувала в лек автомобил с българска регистрация от Турция за България, селектиран за проверка на МП Лесово на 31.05.2019 г. от митнически служители от ГД МРР. Експертизата от вещо лице също е потвърдила, че изделията са от сребро с проба 925. Сребърните изделия са иззети и срещу българската гражданка е съставен акт за установеното административно нарушение.", "date": "2019.06.05", "title": "Ямбол: Митнически служители са иззели над 7 килограма контрабандни сребърни накити на МП „Лесово\""}
{"url": "http://www.focus-news.net/news/2019/06/05/2666559/dobrich-zapochnaha-arheologicheskite-razkopki-na-teritoriyata-na-oblastta-osigureno-e-finansirane-i-ot-darzhavata.html", "text": "Започнаха археологическите разкопки на територията на областта, осигурено е финансиране и от държавата. Това съобщи директорът на Регионалния исторически музей (РИМ) в Добрич Добри Добрев, предаде кореспондент на  Радио „Фокус” – Варна . Археологическият сезон‘ 2019 е започнал още преди два месеца с проучвания на Боян Тотев на антично водохранилище под северната стена на античната крепост „Залдапа“, която се намира в Община Крушари. „Залдапа“ е голям късноантичен град, в който още няколко екипа от специалисти проучват и други сектори. „За тази година сме заложили като първа стъпка българо-френско-канадска експедиция. Сега все още не мога да се ангажирам с дати на започване, но те ще проучват северозападния сектор, където в момента напредват много бързо по базилика номер 2. Следващият етап е базиликата, позната на всички като базиликата с криптите. Тя остава вероятно за август месец. Големият плюс е, че освен финансирането от Община Крушари и финансирането от френско- канадския екип тази година имаме и държавно финансиране в размер на 20 000 лв. Това е едната експедиция. Следващата е село Оногур, Община Тервел. Там с проф. Казимир Попконстантинов продължаваме проучването, т.е. идеята ни е тази година да допроучим базиликата и впоследствие ще решим към кои други сектори да се насочим. Обектът е също доста голям. Той е почти с размерите на „Залдапа“ - над 200 декара и е късноантичен. За щастие тази година имаме финансиране и за Шабла в размер на 15 000 лв. Там възлагам най-големи надежди. В крушарско и тервелско „Залдапа“ и „Палматис“ са огромни, там ще се копае много години занапред, отбеляза специалистът. Докато Шабла е малка. Това, което е останало от късноантичното укрепление, е само западната стена. Ако продължи финансирането, за няколко сезона обектът ще бъде проучен“, посочи Добри Добрев. Той допълни, че по този начин и Община Шабла ще има още един готов туристически продукт в комбинация с естакадата и най-стария действащ морски фар у нас. Добри Добрев подчерта, че за крепостта „Палматис“ е осигурено и финансиране от Община Тервел в размер на 16 000 лв. От Община Шабла няма финансиране, но тя по думите на директора на РИМ – Добрич оказва логистична помощ с осигуряване на транспорт. Очаква се археологическите разкопки край Шабла да се осъществят през месец август. Всички находки в края на сезона биват експонирани в РИМ в добруджанския град. Продължава проучването на археологически обекти и край село Дуранкулак, на нос Калиакра и нос Чиракман. Екип археолози от Канада, Франция и България работи през миналата година на разкопките в крепостта „Залдапа“ в община Крушари, които стартираха преди 5 години. Голямата находка през миналата година беше поредната базилика в крепостта, която е била особено богата със своята украса. Базиликата е до голямата северна порта и е изненадала археолозите с представителност и размер – около 21 метра ширина, колкото е и епископската, открита 2017 г. Украсата ѝ обаче е много по-богата, уникална за Скития и Мизия. Стените ѝ са греели с мозаечни пана,включително с позлатени тесари. Предположенията са, че тя е била първата в Добруджа, която е имала епископски синтрон. \r\nЖулиета НИКОЛОВА", "date": "2019.06.05", "title": "Добрич: Започнаха археологическите разкопки на територията на областта, осигурено е финансиране и от държавата"}
{"url": "http://www.focus-news.net/news/2019/06/05/2666564/burgas-sabitieto-poshtenska-kutiya-za-prikazki-shte-se-provede-v-letniya-teatar.html", "text": "„Пощенска кутия за приказки“ ще гостува в бургаския Летен театър на 15 юни. Това съобщиха от пресцентъра на  Общината . От 20.00 часа на сцената ще излязат Камен Воденичаров, Димитър Калбуров, Мая Бежанска, Любен Дилов-син, Башар Рахал, Камен Алипиев-Кедъра, Бойко Кръстанов, Гери Турийска и бургазлиите Ирра, Пламен Манасиев и Стефан Илчев. Водеща на събитието ще е Мария Силвестър. Билети се продават в касата на Операта, Културен дом на нефтохимика, Еventim и Ticketportal. „Събитието не е подходящо за лица под 18 години и, не дай си Боже, без чувство за хумор“, казват организаторите.", "date": "2019.06.05", "title": "Бургас: Събитието „Пощенска кутия за приказки“ ще се проведе в Летния театър"}
{"url": "http://www.focus-news.net/news/2019/06/05/2666561/vladimir-moskov-kmet-na-gotse-delchev-rabotim-po-reditsa-infrastrukturni-proekti-prez-2019-godina.html", "text": "Община Гоце Делчев работи по редица инфраструктурни проекти през 2019 година. Това каза за  Радио „Фокус“ - Пирин  кметът на Община Гоце Делчев Владимир Москов. Той уточни, че работим по обновяването на едно училище и 3 детски градини; асфалтиране на улици в града и села. По думите му ще стартират обновяване на ученическия лагер по два проекта, както и обновяване и цялостен ремонт на парка в село Мосомище. „Работим по проекти, свързани с образователна инфраструктура, с уличната мрежа, също така работим по един голям проект, свързан с опазването на околната среда за изграждането на система за преработка на отпадъци и компостиране на зелени отпадъци на стойност 8 000 000 лв.“, посочи кметът. Владимир Москов каза още, че има и други проекти, които са част от програмата им за 2019 година. \r\nНатали СТЕФАНОВА", "date": "2019.06.05", "title": "Владимир Москов, кмет на Гоце Делчев: Работим по редица инфраструктурни проекти през 2019 година"}
{"url": "http://www.focus-news.net/news/2019/06/05/2666562/blagoevgrad-trafikat-na-granichnite-punktove-kulata-i-ilinden-se-osashtestvyava-normalno.html", "text": "Трафикът на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.06.05", "title": "Благоевград: Трафикът на граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/06/05/2666558/izmenya-se-naredbata-za-meditsinskata-ekspertiza.html", "text": "Правителството одобри изменение и допълнение на Наредбата за медицинската експертиза. Промяната е обусловена от резултатите от направения анализ на въздействието на действащата наредба. Резултатите от анализа доказват необходимостта от допълнително прецизиране на текстовете при определяне на крайния процент трайно намалена работоспособност/вид и степен на увреждане при лицата с повече от едно заболяване, всяко едно, водещо до увреждане. Това съобщиха от  правителствената информационна служба . \r\nДруг проблем, който се решава с промяната, е липсата на проследимост и прозрачност, а от там и на ефективен контрол по отношение на вписаните в експертното решение заболявания. В момента те се представят описателно, без да се вписва кодът за конкретното заболяване съгласно Международната класификация на болестите (МКБ) - 10 ревизия. \r\nЦелта на промените е постигането на по-пълно съответствие между оценката на трайно намалената работоспособност/вид и степен на увреждане и обективното здравословно състояние на лицата, при които са налице две или повече увреждания, за всяко от които в отправните точки за оценка на трайно намалената работоспособност/вид и степен на увреждане е посочен отделен процент, и най-малко две от тях са с определен процент трайно намалена работоспособност/вид и степен на увреждане - 50% или над 50%. \r\nВписването на МКБ кода на заболяванията и на съпътстващите увреждания ще гарантира значително по-голяма прецизност в работата на ТЕЛК и НЕЛК. \r\nС цел гарантиране правата на хората с увреждания, попадащи в групата на освидетелствани или преосвидетелствани от ТЕЛК в периода от 3.08.2018 г. до влизането в сила на това постановление, се регламентира тяхното право да подадат заявление-декларация за преосвидетелстване, извън случаите по чл. 56 от Правилника за устройството и организацията на работа на органите на медицинската експертиза и на регионалните картотеки на медицинските експертизи, като е определен едномесечен срок от влизането в сила на това постановление", "date": "2019.06.05", "title": "Изменя се Наредбата за медицинската експертиза"}
{"url": "http://www.focus-news.net/news/2019/06/05/2666560/afp-ek-zapochva-slozhen-protses-sreshtu-italiya-zaradi-razdutiya-byudzhet.html", "text": "Европейската комисия официално обяви, че предприема стъпки за задействане на процедура срещу Италия заради раздутия бюджет на правителството в Рим, предава  AFP . \r\nВ решението, обявено в изявление на изпълнителния орган на ЕС, се подчертава започването на „сложен процес“, който - ако бъде одобрен от министрите от еврозоната - може да доведе до глоба от над 3,0 милиарда евро за средиземноморската държава. \r\nСъщевременно Брюксел изрази задоволство от публичните разходи на Мадрид, които 10 г. след финансовата криза са върнати на приемливи нива. Тереза Герова", "date": "2019.06.05", "title": "AFP: ЕК започва „сложен процес“ срещу Италия заради раздутия бюджет"}
{"url": "http://www.focus-news.net/news/2019/06/05/2666563/dobrich-okrazhnata-prokuratura-predade-na-sad-dvama-shofyori-za-prichinyavane-na-paten-intsident-sas-zaginala-peshehodka.html", "text": "Окръжната прокуратура предаде на съд двама шофьори за причиняване на пътен инцидент със загинала пешеходка. Това съобщиха от пресцентъра на  Апелативна прокуратура - Варна . С обвинителен акт на Окръжната прокуратура в Добрич на съд са предадени двама шофьори, които при управление на автомобили са причинили средната телесна повреда и смърт по непредпазливост на пешеходка.  \r\n25-годишният Тошко Т. се движел с автомобила си „Сеат ибиза“ в посока от село Хаджи Димитър към Каварна на 10 април 2017 г. около 21.00 часа. В същото платно за движение, но в противоположна посока вървяла пешеходката М.Б., която предприела пресичане на пътното платно. Подсъдимият Тошко Т. забелязал жената на пътя и предприел спиране и маневра с цел да я заобиколи. Въпреки това автомобилът му ударил жената и тя паднала на платното.  \r\nНа известно разстояние след колата на Тошко Т. пътувал автомобил „Пежо“, управляван от подсъдимата по делото – 30-годишната Христина Д. Непосредствено преди произшествието тя възприела препятствие на пътя, където било тялото на пострадалата М.Б., но преминала през главата и таза на ударената от Тошко Т. пешеходка. Нито един от двамата водачи, които са предадени на съд, не са употребили алкохол.  \r\nНазначените по делото комплексна съдебномедицинска, трасологическа и автотехническа експертиза категорично приели, че смъртта на пострадалата пешеходка е настъпила в резултат на прегазването в областта на главата от автомобила на подсъдимата Христина Д. Подсъдимият Тошко Т. е предаден на съд за причиняване на средната телесна повреда на починалата пешеходка.  \r\nПредстои делото срещу двамата да бъде насрочено за разглеждане в Добричкия окръжен съд.", "date": "2019.06.05", "title": "Добрич: Окръжната прокуратура предаде на съд двама шофьори за причиняване на пътен инцидент със загинала пешеходка"}
{"url": "http://www.focus-news.net/news/2019/06/05/2666565/api-ot-1100-chasa-do-1600-chasa-na-6-yuni-se-spira-dvizhenieto-po-patya-srednogortsi-rudozem-za-izvarshvaneto-na-vzrivni-raboti.html", "text": "От 11.00 часа до 16.00 часа на 6 юни се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. Това съобщиха от пресцентъра на  Агенция „Пътна инфраструктура“ . На 7 юни от 6.00 часа до 8.00 часа преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.06.05", "title": "АПИ: От 11.00 часа до 16.00 часа на 6 юни се спира движението по пътя Средногорци - Рудозем за извършването на взривни работи"}
{"url": "http://www.focus-news.net/news/2019/06/05/2666566/sport-dzhani-infantino-e-preizbran-za-prezident-na-fifa.html", "text": "14:00 Джани Инфантино бе преизбран за президент на Международната федерация по футбол (ФИФА). Мандатът му четиригодишен. \r\nСъответното решение е взето в рамките на конгрес на ФИФА, проведен в Париж. \r\n49-годишният Инфантино бе единствен кандидат за поста президент на ФИФА. Той ръководи организацията от февруари 2019 година след напускането на Йозеф Блатер заради корупционен скандал. \r\nТереза ГЕРОВА", "date": "2019.06.05", "title": "Спорт: Джани Инфантино е преизбран за президент на ФИФА"}
{"url": "http://www.focus-news.net/news/2019/06/05/2666567/veliko-tarnovo-okrazhnata-prokuratura-predade-na-sad-mazh-obvinen-za-ubiystvo-v-selo-hotnitsa.html", "text": "Окръжната прокуратура предаде на съд мъж, обвинен за убийство в село Хотница. Това съобщиха от пресцентъра на  Апелативна прокуратура - Велико Търново . Обвинението срещу В.А. е за това, че на 14 октомври 2018 г. в гр. Велико Търново умишлено умъртвил Ж. А. (на 70 години), в следствие на нанесени на 4 октомври 2018 г. в с. Хотница в помещение, намиращо се в стопански двор на И. Г., на не по-малко от три силни удара с тесла в областта на главата, като убийството представлява опасен рецидив и е извършено с особена жестокост.  \r\nПовдигнато му е обвинение и за това, че на 4 октомври 2018 г., в с. Хотница, в помещение в стопански двор, при условията на опасен рецидив, отнел чужди движими вещи – 505 лева и радиоприемник на обща стойност 519 лева, от владението на  Ж. А., без неговото съгласие, с намерение противозаконно да ги присвои.  \r\nОбвиняемият е многократно осъждан и по искане на Окръжна прокуратура –Велико Търново е с мярка за неотклонение „задържане под стража“.  \r\nОбвиняемият работел във фермата на И. Г. в с. Хотница, като периодично напускал и се завръщал. Познавал се с пострадалия, който също работел във фермата като пастир. На 4 октомври 2018 г. В. А. пристигнал отново във фермата. Вечерта, след като приключили с дневната си работа във фермата, двамата се прибрали в стаята, вечеряли и пили ракия. Пострадалият казал, че вече е изморен и трябва да си лягат, но обвиняемият продължил да слуша музика, да пие и да се храни. Когато пострадалият отново му направил забележка да спира музиката и да си ляга, и че ще каже на собственика какво прави, обвиняемият се ядосал, взел тесла и нанесъл с нея няколко удара в главата на пострадалия. Обвиняемият видял, че по главата на Ж.А. има кръв и че не се движи. Взел парите и радиото му, прибрал си багажа в сака и излязъл от стаята, като се обадил на такси, да дойде да го вземе и откара до град Габрово.  \r\nНа следващия ден, собственикът на фермата намерил Ж. А. и подал сигнал на тел. 112., като пострадалият  бил откаран в болница, където на 14 октомври 2018 г. починал. \r\n Предстои насрочване на делото за разглеждане от съда.", "date": "2019.06.05", "title": "Велико Търново: Окръжната прокуратура предаде на съд мъж, обвинен за убийство в село Хотница"}
{"url": "http://www.focus-news.net/news/2019/06/05/2666568/gd-granichna-politsiya-trafikat-na-gkpp-dunav-most-vidin-i-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост-Видин\" и ГКПП \"Дунав мост-Русе\" на българо-румънската граница е интензивен на изход за товарни автомобили. Това съобщиха от  ГД \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.06.05", "title": "ГД \"Гранична полиция\": Трафикът на ГКПП \"Дунав мост-Видин\" и ГКПП \"Дунав мост-Русе\" е интензивен на изход за товарни автомобили"}
{"url": "http://www.focus-news.net/news/2019/06/05/2666571/sofiya-vazstanoveno-e-dvizhenieto-pri-km-27-na-avtomagistrala-trakiya-v-posoka-burgas.html", "text": "Възстановено е движението при км 27 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.06.05", "title": "София: Възстановено е движението при км 27 на автомагистрала „Тракия“ в посока Бургас"}
{"url": "http://www.focus-news.net/news/2019/06/05/2666569/nkzhi-shte-otbelezhi-mezhdunarodniya-den-za-bezopasno-preminavane-prez-zhelezopatnite-prelezi.html", "text": "На 6 юни 2019 г. за единадесета поредна година НКЖИ се включва в Международния ден за безопасно преминаване през жп прелезите, който се провежда по инициатива на Международния съюз на железниците (UIC) съвместно с железопътния и автомобилния сектор в повече от 40 страни в света. Това съобщиха от пресцентъра на  НКЖИ . Първият Международен ден за безопасно преминаване през железопътните прелези беше проведен на 25 юни 2009 г. в 27 страни. \r\nОсновната цел на инициативата е да покаже, че инцидентите могат да бъдат избегнати, като се спазват правилата за движение и се ограничи опасното поведение на участниците в движението при преминаване през жп прелезите и пространството около тях. \r\nПосланието на инициативата за 2019 г. е „Най-важното спиране за деня!“ и е насочено към всички шофьори, които бързайки да стигнат от точка А до точка Б често пренебрегват правилата. Краткото спиране предотвратява възможността от сериозен инцидент с потенциална загуба на човешки живот. \r\nВ тази връзка на 6 юни от 09.30 часа на жп прелеза на ул. „Йосиф Щросмайер“ в София деца на служители на железниците ще раздават на шофьорите листовки със Закона за движение по пътищата, Раздел XІІ – Железопътен прелез, и балони с надпис „Спри! Живей!“. Акцията ще бъде проведена и на десетки прелези в  страната.  \r\nЦелта на НКЖИ е за пореден път да привлече вниманието на водачите на МПС, както и на децата към опасностите, които неспазването на правилата  на поведение в близост до жп инфраструктурата крият. В началото на лятната ваканция напомняме, че жп релсите не са място за игра и снимки. Разгънатата дължина на железопътната мрежа на Република България е 6 460 км. На територията на страната има 757 прелеза, стопанисвани от Държавно предприятие „Национална компания „Железопътна инфраструктура”.  \r\nНезависимо от активното участие на НКЖИ с различни кампании през годините в Международния ден за безопасно преминаване през жп прелези (ILCAD), от началото на 2019 г. до 31 май 2019 г. са се случили 7 произшествия на жп прелези, причинени от нарушаване на правилата за безопасност от водачите на пътни превозни средства. Анализът на тези случаи потвърждава тенденцията за грубо неспазване на правилата за движение по пътищата от страна на водачите на пътни превозни средства и незачитане на сигналите, които биват подавани от страна на железопътната инфраструктура за забрана за преминаване през прелеза поради приближаващ влак. Още по-тревожното е, че тези нарушения се извършват и от професионални шофьори, предимно управляващи тежки камиони.", "date": "2019.06.05", "title": "НКЖИ ще отбележи Международния ден за безопасно преминаване през железопътните прелези"}
{"url": "http://www.focus-news.net/news/2019/06/05/2666570/karel-kral-chez-balgariya-pochti-15-poveche-shte-badat-investitsiite-za-rekonstruktsiya-na-mrezhata-v-oblast-kyustendil.html", "text": "Почти 15% повече ще бъдат инвестициите за реконструкция на мрежата в региона. Това каза пред  Радио „Фокус” – Кюстендил  Карел Крал, регионален мениджър на ЧЕЗ за България. Той участва в регионална среща с областния управител на Кюстендил, кметове и представители на общини. Средствата са увеличени спрямо 2018 година. За 2019 година са планирани над 2 млн. лева. В инвестициите се включват апарати и дистанционно управление на мрежата, което ще доведе до по-качествено електрозахранване и по-бърза реакция при възникване на аварии. Компанията реализира проект с европейски средства. Проектът е с цел опазване на живота на птиците, на щъркеловите гнезда. Проектът ще доведе до запазване живота на птиците и до запазване качеството на електрозахранването за потребителите. \r\nВенцеслав ИЛЧЕВ", "date": "2019.06.05", "title": "Карел Крал, ЧЕЗ България: Почти 15% повече ще бъдат инвестициите за реконструкция на мрежата в област Кюстендил"}
{"url": "http://www.focus-news.net/news/2019/06/05/2666576/ukrainaru-puska-spetsialen-proekt-ukrainskaya-bolgariya.html", "text": "Електронното издание   Украина.ру   пуска специален проект - „Украинская Болгария“. За реализирането му в страната ни ще дойде журналистът Никита Расказов, който ще покаже на читателите как живеят украинците в родината ни. \r\nВ пилотното издание е включен разговор с Иван Абажер, който е председател на Българската автономна културна асоциация \"Паисий Хилендарски\" в Крим. Той разказва защо България не признава Крим, очакват ли българите завръщането на Русия на Балканите, а също и защо Крим може да стане пример за страната ни.  Тереза Герова", "date": "2019.06.05", "title": "Украина.ру пуска специален проект „Украинская Болгария“"}
{"url": "http://www.focus-news.net/news/2019/06/05/2666575/nina-popova-obshtina-petrich-priblizitelniyat-broy-na-parvoklasnitsite-koito-ochakvame-tazi-godina-e-okolo-430.html", "text": "Приблизителният брой на първокласниците, които очакваме в община Петрич тази година, е около 430 деца. Това каза за  Радио „Фокус“-Пирин  Нина Попова, директор на Дирекция „Образование“ към Община Петрич. Тя обясни, че винаги по списъчен състав на родените през 2012 година има промени – част от децата са заминали в чужбина, а вече през последните години наблюдават и обратната тенденция за връщане на децата от чужбина и записването им за училище в България, съответно и в Община Петрич. „Някъде около 300 очакваме да бъдат първокласниците в училищата в града, а останалата част да бъдат в училищата по по-малките населени места“, коментира Попова.  \r\nТя заяви, че има отражение на демографския срив в броя на учениците, но тази година очакват той да бъде същия като миналата година, специално за първокласниците, но следващите 3-4 години може би ще бъдат критични, тъй като очакват още по-голям спад. „Следейки раждаемостта в Петрич, виждаме че за 2018 година имаме нарастване на броя на новородените и съответно записаните по постоянен и настоящ адрес в общината деца. Искрено се надяваме негативната тенденция вече да промени своята посока и да имаме ръст на новородените деца, което е най-хубавото нещо, което можем да си пожелаем“, добави Нина Попова. По думите й не очакват закриване на паралелки, но за съжаление сасигурни, че ще се запазят паралелки, които ще бъдат под минималния брой за деца в паралелка, дори очакват да се сформират и самостоятелни паралелки с под 10 деца в по-малките населени места. \r\nНатали СТЕФАНОВА", "date": "2019.06.05", "title": "Нина Попова, Община Петрич: Приблизителният брой на първокласниците, които очакваме тази година, е около 430"}
{"url": "http://www.focus-news.net/news/2019/06/05/2666573/prof-nikolay-ovcharov-arheolog-proizhodat-na-vlad-iii-drakula-e-balgaro-kumanski.html", "text": "Произходът на Влад III Дракула, наричан още Цепеш, е българо-кумански. Това каза по време не пресконференция археологът проф. Николай Овчаров, който тази година стартира проучвания на крепостта Калето край Свищов, където се предполага, че се е намирала резиденцията на румънския владетел, предаде репортер на  Радио „Фокус“ – Велико Търново . Той посочи, че Влад III е наследник на династията Басараба. Той е внук на Мирчо Старин – един от на-големите влашки воевода и съратник на Иван Шишман. „Иван Шишман и Мирчо Стари са най-последователните борци срещу османското нашествие на Балканите. Огромната част от Османската армия е съставена от християнски владетели, но Мирчо Стари и Иван Шишман никога не дават войска в Османската армия. Мирчо Стари превзема Дръстър, днешна Силистра, и така след като Иван Шишман вече е убит, той се смята за наследник на властта на Българското царство. Влашките войводи се смятат за наследници на българската държавност“, посочи проф. Николай Овчаров.  \r\nТой уточни, че българският произход на т. нар. граф Дракула се потвърждава от факта, че в много документи името му е изписано като Йоан Влад III Цепеш. „Във всички влашки грамоти от 15 -16 век винаги Йоан върви пред името. Йоан е българско царско име. Всички български царе носят пред името си задължителното Йоан, което идва от Йоан Рилски  – българският светец покровител“, обясни археологът. Той посочи, че прозвището Дракула румънският владетел придобива от баща си – Влад II, който членувал в „Ордена на дракона“, създаден в началото на 15 век за борба със завоевателите. Другото му име Цепеш идва от „цепя се“ и „цепеница“, „кол“. Проф. Овчаров посочи, че османските завоеватели наричали Влад III по този начин, защото ги набил на кол. Той управлявал три пъти за общ период от време около 8 години. За първи път е на власт  през 1448 година. Най-дългото му управление е през 1456-1462 година, след което е свален от престола, на който се възкача през 1476 година за около два месеца, а в последствие е убит. \r\n „По време на управлението си той прави два поход на юг от Дунав. Вторият поход е най-големият. За него свидетелства личното писмо на Влад III до унгарския крал Матияш Корвин  от 11 февруари 1462 година, в който го моли за подкрепление при борбата с османските завоеватели, но не получава такава. През зимата на 1461-1462 година той преминава замръзналия Дунав и осъществява голямо нападение, при което са превзети 17 града. Той назовава броя на убитите турци, които са пленени и набучени на кол – 23 884. В Свищов те са 410. През лятото на 1462 година той прави самостоятелна кампания. Тя в началото има успех, но след това се налага да бяга в Унгария, където обаче го обвиняват в измяна. Хвърлен е в Вишеград, където лежи 12 години. След това през 1475 година за два месеца успява да се добере до влашкия трон, но при една битка с Басараб III Стария е убит. Според посланика на Милано в Османската империя тялото му е нарязано на парчета, а главата е осолена и изпратена на султанa като трофей“, посочи проф. Николай Овчаров.  \r\nКато друго доказателство за българския произход на Влад III археологът посочи редица запазени историографски източници – влахобългарски грамоти, пазени в румънската академия на науките, в които влашките воеводи, в това число и Дракула, пишат на български. „Румънските историци обясняват, че това е канцеларски език на влашките войводи, който се е позовавал върху църковнославянския. Един руски езиковед, Самуил Бернщейн, направил изследване и им показал думи, които нямат нищо общо с църковнославянския. В тези документи влашките воеводи псуват на български – нещо, което също го няма в църковнославянските езици. Влашките и молдовските аристократи мислят на български език. Това е било масово говоримият език сред аристокрацията до края на 17 век“, допълни проф. Овчаров. \r\nНадежда КРЪСТЕВА", "date": "2019.06.05", "title": "Проф. Николай Овчаров, археолог: Произходът на Влад III Дракула е българо-кумански"}
{"url": "http://www.focus-news.net/news/2019/06/05/2666579/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  ще си говорим за храм „Рождество Богородично“ в Симитли, а поводът е 90-ата годишнина от освещаването на църквата. За събитията, които се проведоха на 3 и 4 юни, но и за ученическия конкурс „Моята църква“, ще научим повече от докторант Кристиян Ковачев. Преди да чуем какво има да ни каже той, ни предстои друга интересна среща - с отец Спас Веселински, председател на църковното настоятелство и свещеник в храма на град Симитли. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на e-mail: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.06.05", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/06/05/2666577/pazardzhik-17-godishno-momiche-e-postradalo-pri-padane-na-mazilka-ot-zhilishten-blok-v-grada.html", "text": "17-годишно момиче е с разкъсно-контузна рана на крака, след падане на мазилка от жилищен блок в Пазарджик, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той обясни, че преди обяд е получен сигнал на телефон 112 за това, че част от облицовъчна мазилка на жилищен блок, който се намира в близост до Езиковата гимназия „Бертолд Брехт“ в Пазарджик, е паднала и наранила 17-годишно момиче. „На място са изпратени патрул на Районно управление „Полиция“, дежурен екип на пожарната в Пазарджик и екип на „Спешна помощ“. Момичето се е намирало в близост до жилищния блок, когато парче от облицовъчната мазилка се е откъртило и е паднало върху крака му е като е причинило разкъсно-контузна рана. Момичето е транспортирано в болницата в Пазарджик. Няма опасност за живота му. Установени са родителите на детето, подадена е информация до тях за състоянието му. Разяснени са правните възможности родителите да депозират жалба по случая, защото няма данни за престъпление от общ характер. Мястото е оградено полицейска лента от страна на екипите на полицията и пожарната. Ще се предприемат мерки за отстраняване на опасни елементи от мазилката на блока, за да няма други подобни инциденти“, обясни Стоянов. \r\nВаня НИКОЛОВА", "date": "2019.06.05", "title": "Пазарджик: 17-годишно момиче е пострадало при падане на мазилка от жилищен блок в града"}
{"url": "http://www.focus-news.net/news/2019/06/05/2666580/anzhelina-antova-17-to-su-damyan-gruev-sofiya-s-obucheniya-v-chuzhbina-chrez-proekti-po-programa-erazam-uchenitsite-usavarshenstvat-ezika-si-i-sazdavat-priyatelstva.html", "text": "С обучения в чужбина чрез проекти по програмата на ЕС за подпомагане на образованието обучението, младежта и спорта в Европа - „Еразъм +“,  учениците усъвършенстват езика си и създават приятелства. Това каза в предаването „Всички в час“ на  Радио „Фокус“  Анжелина Антова, учител в 17-то СУ „Дамян Груев“ в София. Тя отбеляза, че училището работи по проект на „Еразъм +“, който се изпълнява в период от две години. Дейностите са започнали през есента на миналата година, когато е проведена първата организационна среща на учителите от петте партньорски училища по проекта, в който от българска страна участва 17-то СУ „Дамян Груев“, заедно с училища от Италия, Румъния, Полша и Турция. След организационната среща в Турция през март тази година група от седем ученици, седмокласници в училището, е пътувала до италианския град Беневенто. „През май бяхме домакини и приехме гости от останалите страни. Проектът ще продължи през есента в Румъния, а догодина през май в Полша ще бъде последната среща по проекта“, добави Анжелина Антова. „Децата се настаняват в семейства, а след това те приемат дете. Така се докосват до културата на дадената страна и добиват опит“, обясни ръководителят на проекта Марияна Терзийска. Възпитаници на 17-то СУ „Дамян Груев“ Яна, Ралица, Мария, Антония и Влади, които заедно с още двама свои съученици са пътували до италианския град Беневенто, разказаха, че първоначално са били притеснени. Заради гостоприемството на семействата притеснението много бързо е преминало, а младежите са създали нови приятелства. Според тях участието в подобни проекти по програма „Еразъм +“ е изключително полезно за усъвършенстване на езика, знания за културата на други европейски държави и много позитивни емоции, свързани с нови запознанства и приятелства. Марияна Терзийска отбеляза, че училището работи по още един проект – „Интелигентно училище“, който също е с  продължителност две години. Предлаганите курсове, залегнали в проекта, са 7 и в тях участват преподаватели, които се обучават в различни страни от ЕС. „Целта на този проект е да обучим учениците да бъдат в унисон със съвремието, да имат критично мислене. На шест места се бяхме насочили, посетихме различни курсове, ориентирани главно към електронното обучение, намаляване на агресията и различни дейности в обучението по физкултура.  Най-интересно бе въвеждането на т. нар. позитивна психология в нашите училища, което е редовна практика в Австралия и САЩ, но в европейските страни това сега прохожда и е много интересно за децата. Засилва се мотивацията, децата започват да мислят самостоятелно и са спокойни“, каза още Марияна Терзийска. Преподавателите от училището работят непрекъснато в посока повишаване на квалификацията си и са мотивирани да предоставят качествено образование. \r\nМилослава АНГЕЛОВА", "date": "2019.06.05", "title": "Анжелина Антова, 17-то СУ „Дамян Груев“ - София: С обучения в чужбина чрез проекти по програма „Еразъм +“ учениците усъвършенстват езика си и създават приятелства"}
{"url": "http://www.focus-news.net/news/2019/06/05/2666574/ralitsa-hristova-riosv-varna-svetovniyat-den-na-okolnata-sreda-dava-vazmozhnost-na-vseki-da-se-vklyuchi-v-borbata-sreshtu-zamarsenostta-na-vazduha-po-sveta.html", "text": "Световният ден на околната среда дава възможност на всеки един от нас да се включи в борбата срещу замърсеността на въздуха по света. Това каза за  Радио „Фокус“ – Варна  Ралица Христова, младши експерт към Дирекция „Превантивна дейност“ в Регионалната инспекция по околната среда и водите (РИОСВ) – Варна. Тя каза, че Световният ден на околната среда е обявен за такъв на 15 декември 1972 г. на 27-ата сесия на Общото събрание на ООН в Стокхолм. Тогава е приета декларация за околната среда, която е първият международен договор за принципите за екологична защита на Земята. Датата за честване е избрана, защото именно на 5 юни започва работата на Конференцията на ООН по проблемите на околната. Ралица Христова обясни, че всеки един човек може с индивидуалните си действия са допринесе за намаляване на замърсяването. „Например да се изключат светлините и електроуредите, които не се използват. Да не се изгарят отпадъци, тъй като това директно допринася за замърсяването на въздуха. Да се използва повече обществен транспорт, да карат велосипеди хората или да се придвижват пеша. Да изключват двигателите да автомобилите, когато не са в движение. Да компостират органичните хранителни продукти и да рециклират неорганичните отпадъци. Да се използват нетоксични бои“, посочи експертът. Тя добави, че мотото на празникът тази година е „Заедно можем да победим замърсяването на въздуха“. \r\nБояна АТАНАСОВА", "date": "2019.06.05", "title": "Ралица Христова, РИОСВ – Варна: Световният ден на околната среда дава възможност на всеки да се включи в борбата срещу замърсеността на въздуха по света"}
{"url": "http://www.focus-news.net/news/2019/06/05/2666583/izgotvyat-se-varianti-vlakat-do-odrin-da-tragva-ot-sofiya.html", "text": "За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София. Това съобщиха от пресцентъра на  БДЖ . \r\nНа 1-ви и 2-ри юни (събота и неделя) влакът се движи тестово от Пловдив за Одрин. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок.  \r\nВсички клиенти на „БДЖ-Пътнически превози” ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени.", "date": "2019.06.05", "title": "Изготвят се варианти влакът до Одрин да тръгва от София"}
{"url": "http://www.focus-news.net/news/2019/06/05/2666578/viktor-stanchev-chez-razpredelenie-balgariya-po-grafik-shte-badat-prochistvani-servitutite-na-elektrorazpredelitelnata-mrezha-v-urbaniziranite-teritorii.html", "text": "По график ще бъдат прочиствани сервитутите на електроразпределителната мрежа в урбанизираните територии. Това каза пред  Радио „Фокус” – Кюстендил  главният оперативен директор на „ЧЕЗ Разпределение – България“ Виктор Станчев. По думите му процесът вече е започнал и ще продължи до края на месец октомври. Паралелно с това е планирано реконструкция на мрежи ниско напрежение в урбанизираните територии. \r\n Рехабилитацията представлява подмяна на голите мрежи с изолирани проводници, които дават по-сигурно захранване при лоши метеорологични условия. Това нещо ще повиши качеството на захранване в населените места. Продължава инициативата по автоматизацията на мрежите средно напрежение. Това се отнася за електропроводите захранващи от подстанциите до съответните трафопостове в населените места. Миналата година в област Кюстендил са монтирани на повече от пет извода комутационни апарати. Това е автоматизирана система, чрез която дежурният диспечер от дистанция може да извършва мониторинг на мрежата и да прави превключвания.  \r\n„Това ни дава една свобода бързо да се насочваме към места, където възникне аварийна ситуация по мрежата”, каза Виктор Станчев. По думите му това е практика от Европа, която от миналата година се въвежда масово на територията на ЧЕЗ в България. Компанията работи по изграждане на трафопостове с цел повишаване сигурността на захранването. Работи се по рехабилитация на мрежите в община Сапарева баня. \r\nВенцеслав ИЛЧЕВ", "date": "2019.06.05", "title": "Виктор Станчев, „ЧЕЗ Разпределение – България“: По график ще бъдат прочиствани сервитутите на електроразпределителната мрежа в урбанизираните територии"}
{"url": "http://www.focus-news.net/news/2019/06/05/2666582/plovdiv-za-8-ma-poredna-godina-v-grada-be-vracheno-otlichieto-nay-dobriya-chovek.html", "text": "За 8-ма поредна година в Пловдив бе връчено отличието „Най-добрия човек“, предаде репортер на  Радио „Фокус“- Пловдив . На официална церемония в заседателната зала на Община Пловдив заместник-кметът Георги Титюков връчи грамоти на 6 от общо 120 номинирани личности. Заради огромната си благотворителна дейност и затова, че е помагала на няколко семейства, които са се намирали в затруднено финансово положение, Елена Кристияно заслужено получи признание за своята работа. \r\nРодители на ученици от СУ „Свети Константин Кирил Философ“ номинираха за „над-добрия човек“ Тодор Дапев, президент на Волейболен клуб „Виктория волей“ заради обновяването на класна стая в малък православен храм, както децата наричат кабинета, където изучават подробно православната религия. \r\nОтличия получиха още Анна Томбакова заради различните каузи и дарения, в които се включва, превръщайки своето хоби – рисуване по стъкло и декупаж в благотворителност, участвайки в различни базари за набиране на средства. \r\nД-р Мария Печилкова получи отличието „Най-добрия човек“ заради това, че вече 50 години работи като педиатър и помага на стотици деца от най-ранна възраст и на техните семейства. \r\nОтличие получи и Силвия Костадинова, номинирана от нейните ученици от 2В клас на училище „Душо Хаджидеков“. Те са направили това заради всеотдайността на своята учителка, затова, че е успяла да ги накара да заобичат книгите и че превръща всеки един урок в ценен съвет. \r\nЗаради своята подкрепа за домове за деца, лишени от родителска грижа и центровете от семеен тип Антоан Терзиев също беше отличен. Той е един от добрите примери по отношение на грижата за изоставените деца. \r\nОрганизатори и на тазгодишното събитие са Община Пловдив, Националния алианс на хора с редки болести, Асоциация „Наследствен ангиоедем“. \r\nСпециален принос имат учениците от  Професионална гимназия по хранителни технологии и техника, които събираха номинациите на гражданите на импровизиран пункт срещу стълбите на „Каменица“. \r\nАкцията мина под мотото „Нека изведем добрината на светло”. \r\nЦветана ТОНЧЕВА", "date": "2019.06.05", "title": "Пловдив: За 8-ма поредна година в града бе връчено отличието „Най-добрия човек“"}
{"url": "http://www.focus-news.net/news/2019/06/05/2666587/ek-preporaki-na-evropeyskata-komisiya-kam-darzhavite-chlenki-za-ustoychiv-i-priobshtavasht-ikonomicheski-rastezh.html", "text": "Европейската комисия представи специфичните за всяка държава препоръки (СДП) за 2019 г., в които излага насоки за икономическата политика на всички държави — членки на ЕС, за следващите 12—18 месеца. Тя препоръчва също да бъде прекратена процедурата при прекомерен дефицит за Испания и приема редица документи, свързани с Пакта за стабилност и растеж, се казва в съобщение от  пресслужбата на ЕК. \r\nСъдържанието на препоръките отразява общите приоритети, определени в годишния обзор на растежа за 2019 г. и в препоръката за 2019 г. относно икономическата политика за еврозоната, която бе публикувана през ноември. Препоръките се основават на подробния анализ на докладите за отделните държави, публикувани през февруари, и на оценката на националните програми, представени през април.  \r\nЗабавянето на растежа в световен мащаб засилва необходимостта от продължаване на структурните реформи, като се даде приоритет на тези от тях, които са насочени към постигането на устойчив и приобщаващ растеж. Държавите членки следва да постигнат напредък по отношение на социалното сближаване в съответствие с Европейския стълб на социалните права.  \r\nСпецифичните за всяка държава препоръки за 2019 г. включват поставяне на по-силен акцент върху определянето на нуждите от инвестиции на национално равнище и подреждането им по приоритет, както и обръщане на специално внимание на регионалните и териториалните различия.", "date": "2019.06.05", "title": "ЕК: Препоръки на Европейската комисия към държавите членки за устойчив и приобщаващ икономически растеж"}
{"url": "http://www.focus-news.net/news/2019/06/05/2666585/pernik-zam-kmetat-denislav-zahariev-vrachi-otlichiya-v-republikanskiya-lichen-otboren-shampionat-po-borba-za-momcheta.html", "text": "Зам.-кметът на Община Перник Денислав Захариев връчи отличията – „За най-техничен състезател“ и „За най-резултатен състезател“ на Републиканския личен отборен шампионат по борба за момчета, който се проведе в зала „Борис Гюдеров“. Това съобщиха от пресцентъра на  общината . Той пожела на момчетата да продължават със същия хъс и отговорност. Преди това Захариев удостои с плакет и грамота световния и европейски шампион Иво Ангелов и старши треньора в СК по борба „Миньор“ Веселин Цветков. \"От името на кмета на Община Перник г-жа Вяра Церовска и от мое име изказвам специална благодарност . Аз съм сигурен, че много скоро благодарение на вас двамата Перник ще има и световен, и олимпийски и европейски шампион\", сподели Захариев и пожела Българската федерация по борба да продължава да гласува доверие на нашия град като домакин и организатор на състезания от държавния спортен календар. \r\nПризове бяха връчени и от кметовете на кв. „Изток“ и село Драгичево Емил Костадинов и Виктор Викторов. В състезанието участваха близо 200 момчета от 23 водещи клуба в страната, на възраст 13-14 години. Подобно състезание в града не е провеждано повече от 10 години.", "date": "2019.06.05", "title": "Перник: Зам.-кметът Денислав Захариев връчи отличия в Републиканския личен отборен шампионат по борба за момчета"}
{"url": "http://www.focus-news.net/news/2019/06/05/2666584/kyustendil-obshtinata-e-postavila-pred-chez-vaprosa-s-pochistvaneto-na-servitutite.html", "text": "Община Кюстендил е поставила пред електроразпределителното дружество въпроса с почистването на сервитутите. Това каза пред журналисти зам.-кметът на Община Кюстендил Росица Плачкова, предаде репортер на  Радио „Фокус” – Кюстендил . „Ще ни предоставят в най-скоро време график за почистване на мрежите. Ние сме изразили писмено, че ще съдействаме при тази дейност. Надявам се, че в най-скоро време ще имаме добър резултат”, каза Росица Плачкова. По думите й през настоящата година ЧЕЗ имат инвестиционна програма, посредством която в малките населени места ще се подменят кабели, а с това ще се подобри и качеството на услугата. \r\nВенцеслав ИЛЧЕВ", "date": "2019.06.05", "title": "Кюстендил: Общината е поставила пред ЧЕЗ въпроса с почистването на сервитутите"}
{"url": "http://www.focus-news.net/news/2019/06/05/2666588/veliko-tarnovo-stopanska-akademiya-v-svishtov-zadalbochava-satrudnichestvoto-si-s-universiteti-ot-uzbekistan.html", "text": "Работно посещение в Узбекистан осъществиха ректорът на Стопанска академия „Д. А. Ценов” доц. д-р Иван Марчевски и председателят на Общото събрание проф. д. н. Борислав Борисов. Това съобщиха от пресцентъра на  Стопанска академия „Д. А. Ценов” . Целта на визитата бе участие в международна конференция и провеждане на работни срещи за задълбочаване на съществуващи партньорства и подписване на нови договори за сътрудничество. \r\nРекторът на свищовското висше училище бе поканен като основен докладчик в конференция с международно участие, организирана от Ташкенския държавен икономически университет. Форумът, в който освен представителите на Стопанска академия „Д. А. Ценов” участваха гости от университети и научни организации от Русия, САЩ, Южна Корея и Индонезия, бе посветен на стратегията на Узбекистан за макроикономическа стабилност, инвестиции и иновационно развитие. Доц. д-р Иван Марчевски изнесе доклад на тема „Предизвикателства пред висшето образование в страните от Източна Европа”. Проф. Борисов участва в работата на една от секциите на конференцията с доклад, посветен на регионалната политика на Европейския съюз. \r\nНа среща с ръководството на университета-домакин бе подписан анекс към съществуващия рамков договор за сътрудничество между двете висши училища. По силата на подписания анекс, над 80 узбекски студенти през това лято ще проведат тримесечен стаж в България, организиран и ръководен от преподаватели от Стопанска академия. Стажовете ще бъдат проведени в организации-партньори на Академията. По време на работната среща, двете страни договориха и конкретни стъпки по приема на студенти за академичната 2019/202 г. за обучение по разработените две съвместни програми за двойна диплома. \r\nВ рамките на визитата си доц. Марчевски и проф. Борисов посетиха и Държавния университет в Бухара. След среща и разговори с ръководството бе подписан договор за сътрудничество между двете висши училища. Освен обмен на студенти и преподаватели, и съвместни научни изследвания, договорът предвижда и разработване на програма за обучение на студенти, които ще получат двойна диплома.  \r\nПоследната работна среща, която проведоха в Узбекистан представителите на Стопанска академия, бе с ректора на Андижанския аграрен институт. На тази първа среща, двете страни обсъдиха възможности за бъдещо сътрудничество и договориха визита на чуждестранните партньори в Стопанска академия.", "date": "2019.06.05", "title": "Велико Търново: Стопанска академия в Свищов задълбочава сътрудничеството си с университети от Узбекистан"}
{"url": "http://www.focus-news.net/news/2019/06/05/2666590/stara-zagora-kmetat-zhivko-todorov-shte-se-sreshtne-s-dobrovoltsite-koito-se-vklyuchiha-v-otstranyavaneto-na-posleditsite-ot-razrazilata-se-burya-v-grada-ot-31-may.html", "text": "На 7 юни от 12.00 часа във фоайето на Община Стара Загора кметът Живко Тодоров ще се срещне с доброволците, които се включиха в отстраняването на последиците от разразилата се буря в града на 31 май 2019. Това съобщиха от пресцентъра на  Община Стара Загора .", "date": "2019.06.05", "title": "Стара Загора: Кметът Живко Тодоров ще се срещне с доброволците, които се включиха в отстраняването на последиците от разразилата се буря в града от 31 май"}
{"url": "http://www.focus-news.net/news/2019/06/05/2666586/prof-plamen-pavlov-istorik-vlad-iii-tsepesh-e-zapomnen-sas-svoyata-fenomenalna-zhestokost.html", "text": "Влад III Цепеш е запомнен със своята феноменална жестокост. Това каза по време на пресконференция проф. Пламен Павлов, предаде репортер на  Радио „Фокус“ – Велико Търново . Той посочи, че по всяка вероятност причината за тази жестокост може да се крие в детството му. На 13-годишна възраст Влад III е бил изпратен като заложник в Османския двор заедно с брат си Раду. „Понеже бил много непослушен и непрекъснато го наказвали. Дори се опитвали да го накарат да приеме исляма, на което той не се съгласил по никакъв начин. Другото обяснение за жестокостта му е, че турският султан Мехмед II имал сексуални щения към по-малкия му брат, който бил на 7-8 години. Оттам той ги намразва и си отмъщава цял живот. Смята се, че именно от османците той възприема тези методи на жестокост, а именно набучването на кол. Това той прави масово“, посочи проф. Павлов. Той допълни, че Влад III се опълчва срещу най-великия владетел по онова време Мехмед II и има успех. Султанът е принуден да се оттегли от Влахия, въпреки че има 10 пъти по-голяма армия.  \r\nРумънският владетел успява да отмъсти и за смъртта на брат си и баща си, убити от влашките боляри. „Той ги кани на един Великден, в резултат на което една част от тях са били обезглавени, а друга част са накарани да вървят пеша 80 км без вода, докато не умрат от изтощение. Той е като ранен вариант на Иван Грозни в Русия – разчита повече на свободно войнишко население и налага терор над болярите. Най-вероятно самите боляри го убиват“, допълни проф. Павлов. Той посочи, че няма данни къде точно е погребано тялото на Дракула. Смята се, че е погребан в манастира „Снагов“, където е намерен обезглавен труп. Оказва се обаче, че там е било затвор и е имало много такива. Другото твърдение е, че Влад III е погребан в манастира Комана, който се намира на 50 км от Свищов и на 30 от Русе, създаден от самия него. Проф. Павлов посочи, че Цепеш е бил много близък със Стефан III Велики – най-великият молдовски владетел. „Той е бил охраняван от войници на Стефан Велики. Тук има влахо-молдовски взаимоотношения, които преминават през българското наследство, тъй като Стефан Велики е най-големият дарител на нашия Зографски манастир. Този човек в някакъв смисъл се счита за наследник и правоприемник на българските царе и има защо“, допълни проф. Павлов. \r\nНадежда КРЪСТЕВА", "date": "2019.06.05", "title": "Проф. Пламен Павлов, историк: Влад III Цепеш е запомнен със своята феноменална жестокост"}
{"url": "http://www.focus-news.net/news/2019/06/05/2666589/otpuskat-se-437-410-lv-za-planov-remont-na-motoren-korab-parahod-radetski.html", "text": "Правителството одобри допълнителни разходи в размер на 437 410 лв. за извършване на планов преглед и ремонт на моторен кораб „Параход Радецки“, гр. Козлодуй, филиал на Националния исторически музей. Целта е запазването и развитието на музей-кораб „Параход Радецки“ като част от историческото наследство на България. Това съобщиха от  правителствената информационна служба . \r\nСредствата се осигуряват от централния бюджет чрез одобряване на допълнителни разходи по бюджета на Министерството на културата за 2019 г.", "date": "2019.06.05", "title": "Отпускат се 437 410 лв. за планов ремонт на моторен кораб „Параход Радецки“"}
{"url": "http://www.focus-news.net/news/2019/06/05/2666572/ivitsa-dachich-severno-kosovo-ne-mozhe-da-bade-pod-suvereniteta-na-prishtina-i-tochka.html", "text": "Министърът на външните работи на Сърбия Ивица Дачич заяви, че е невъзможно да се намери адекватно решение на косовския въпрос, ако не няма „зачитане на ситуацията на място\", съобщава скопското електронно издание  МКД . \r\n„Невъзможно е да се намери адекватно решение на косовския въпрос, ако не се зачита ситуацията на място… В този случай северната част на Косово не може да бъде под суверенитета на Прищина и точка“, категоричен бе първият дипломат на Белград. \r\nДачич подчерта, че косовският въпрос ще бъде решен бързо, ако международната общност постигне съгласие, но това е „геостратегическа игра, която не зависи само от позицията на Белград и Прищина\". \r\n„Ако международната общност се съгласи, че въпросът за Косово трябва да бъде закрит, той ще бъде решен бързо, но има разногласия не между Запада и Русия и Китай, между европейските страни и САЩ“, изрази увереност сръбският външен министър. \r\nДокато Брюксел, Вашингтон и Париж са готови да подкрепят решение за постигане на споразумение между Сърбия и Косово, Германия се противопоставя на идеята за корекция на границите и твърдо настоява да не бъдат променяни, припомни Дачич. \r\n„Съгласен съм с това, но когато говорим за неизменността на границите, те пропуснаха една фаза - провъзгласяването на независимостта на Косово\", отбеляза сръбският министър. Тереза Герова", "date": "2019.06.05", "title": "Ивица Дачич: Северно Косово не може да бъде под суверенитета на Прищина и точка!"}
{"url": "http://www.focus-news.net/news/2019/06/05/2666591/georgi-stamenov-kmet-na-rayon-tsentralen-v-plovdiv-nyama-da-se-zastroyava-oblagorodenoto-mezhdublokovo-prostranstvo-po-bul-maritsa-yug-146-148-i-150.html", "text": "Върху облагороденото междублоково пространство на бул. „Марица-юг“ 146,148 и 150 е невъзможно каквото и до било застрояване. Това заявява кметът на район „Централен“ Георги Стаменов по повод опасенията на граждани от квартала, породени от разлепени листовки, съобщиха за  Радио „Фокус“- Пловдив от Общината . Зоната е един от многобройните обекти от мащабния проект „Подобряване на градската среда в община Пловдив“ по Оперативна програма „Региони в растеж“. Първата копка бе направена на 1 февруари и оттогава вече са изградени две зони за игра на деца от различни възрастови групи, фитнес на открито, благоустроена е настилката около блоковете, направени са паркинги, алейна мрежа, места за отдих, озеленяване и поливна система. \r\nСпоред Георги Стаменов разпространените агитационни материали целят да всеят смут сред хората. Той ги определи като поредната порция от подранилата негативна предизборна кампания за местните избори. „Нека гражданите да са спокойни и да се радват на новите придобивки в района. Ако там се предвиждаше сградно строителство, нямаше начин да се реализира проектът със спечеленото от Община Пловдив европейско финансиране. В продължение на 5 години не могат да се правят никакви промени на обекта, трябва да го поддържаме“, каза кметът на район „Централен“. \r\nТой призова гражданите да не вярват на фалшиви новини.", "date": "2019.06.05", "title": "Георги Стаменов, кмет на район „Централен“ в Пловдив: Няма да се застроява облагороденото междублоково пространство по бул. „Марица-юг“ №146, №148 и №150"}
{"url": "http://www.focus-news.net/news/2019/06/05/2666592/orf-manfred-veber-be-izbran-za-lider-na-grupata-na-enp-v-ep.html", "text": "Манфред Вебер бе избран за лидер на групата на Европейската народна партия (ЕНП) в Европейския парламент, предава  ORF ,  най-голямата австрийска обществена медия. Германският политик от ХСС, който бе водещ кандидат на ЕНП за европейските избори и по този – претендент за поста председател на Европейската комисия, получи 156 от 160 гласа на учредителното заседание на фракцията в Брюксел. \r\nВебер бе единствен кандидат в състезанието. Гласуването се проведе чрез тайно. Тереза Герова", "date": "2019.06.05", "title": "ORF: Манфред Вебер бе избран за лидер на групата на ЕНП в ЕП"}
{"url": "http://www.focus-news.net/news/2019/06/05/2666594/burgas-mig-pomorie-odobri-proekta-za-remont-na-ul-iskar-v-aheloy.html", "text": "МИГ „Поморие” одобри проекта за ремонт на ул. „Искър” в Ахелой. Това съобщиха от пресцентъра на  Община Поморие . Предложението е внесено по Мярка 4 „Инвестиции в създаването, подобряването или разширяването на всички видове малка по мащаби инфраструктура”, посредством процедура за подбор на проектни предложения, финансирана чрез Програмата за развитие на селските райони за периода 2014 – 2020 г. от Европейския земеделски фонд за развитие на селските райони. Преди дни кметът Иван Алексиев подписа договор с Държавен фонд „Земеделие” за финансиране на ремонтните дейности на още две улици в града – „Рила“ и „Струма“, които ще осигурят директна транспортна свързаност на населеното място с по-висок клас път. Общата стойност на предстоящите инвестиции в град Ахелой по европейски програми, за възстановяване и рехабилитация уличната мрежа, възлиза на  878 935,00 лева.", "date": "2019.06.05", "title": "Бургас: МИГ „Поморие” одобри проекта за ремонт на ул. „Искър” в Ахелой"}
{"url": "http://www.focus-news.net/news/2019/06/05/2666598/ministar-danail-kirilov-shte-uchastva-v-zasedanieto-na-saveta-na-es-pravosadie-i-vatreshni-raboti-v-lyuksemburg.html", "text": "Министърът на правосъдието Данаил Кирилов ще участва в редовното заседание на Съвета на Европейския съюз „Правосъдие и вътрешни работи”, част „Правосъдие“, което ще се проведе на 6 юни 2019 г. в Люксембург. Това съобщиха от пресцентъра на  Министерството на правосъдието . \r\nВ програмата на Съвета са включени темите относно цифровизация на съдебното сътрудничество в областта на гражданското право, бъдещето на материалното наказателно право на ЕС, както и взаимното признаване по наказателноправни въпроси. \r\nОчаква се министрите на правосъдието да приемат заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността.", "date": "2019.06.05", "title": "Министър Данаил Кирилов ще участва в заседанието на Съвета на ЕС „Правосъдие и вътрешни работи” в Люксембург"}
{"url": "http://www.focus-news.net/news/2019/06/05/2666595/na-14-noemvri-tryabva-da-stane-yasno-koy-shte-bade-sledvashtiyat-glaven-prokuror.html", "text": "Кой ще е следващият главен прокурор, трябва да стане ясно на 14 ноември. По предложение на настоящия обвинител номер едно Сотир Цацаров членовете на Прокурорската колегия приеха единодушно времевия график за провеждане на процедурата, предаде  БНР . Според него, тя ще бъде открита на 15 юли, а номинации ще могат да се правят до 29 юли, включително. Право да номинират имат най-малко трима членове на Прокурорската колегия и правосъдният министър. В избора обаче участва целият състав на Висшия съдебен съвет. \r\nМандатът на Сотир Цацаров изтича на 10 януари. Заради процедурата за избор на негов наследник в средата на миналия месец консултации проведе президентът Румен Радев. Досега правосъден министър никога не се е възползвал от възможността да номинира главен прокурор. Данаил Кирилов вече декларира, че няма да го направи и той. \r\nЗаконът за съдебната власт разполага избора между третия и шестия месец преди края на мандата на действащия главен прокурор. В конкретния случай – между 10 юли и 10 октомври. Затова и Цацаров, който беше първият участник в президентските консултации преди 20-ина дни, ги определи като прибързани. \r\nКъм времето възражение нямаха другите участници в срещите – първите в съдебната система и правосъдния  министър. И те, и президентът мотивираха разговорите с високите обществени очаквания както към институцията \"главен прокурор\", така и към прозрачността и убедителността на процедурата, по която той ще бъда избран.  \r\nПредложението на Сотир Цацаров за времеви график на избора, след като бъде подкрепено от Прокурорската колегия, ще бъде внесено в Пленума на Висшия съдебен съвет, където ще се реализира гласуването. За да има избор, трябва поне 17 от 25-членния съдебен кадрови орган да се консолидират около един кандидат. За да има нов мандат, ще е нужен и подписът на президента Румен Радев.", "date": "2019.06.05", "title": "На 14 ноември трябва да стане ясно кой ще бъде следващият главен прокурор"}
{"url": "http://www.focus-news.net/news/2019/06/05/2666596/sport-frenskiyat-prezident-se-obyavi-protiv-planiranite-reformi-v-shampionskata-liga.html", "text": "Френският президент Еманюел Макрон критикува плана на УЕФА за реформи в Шампионската лига, които ще направят най-престижния европейски клубен турнир на практика запазен за богатите. Той подкрепи открито президента на местната федерация Ноел Льо Грет, който е един от откритите противници на идеята. Според него Франция трябва да защити своите клубове а в последните години във футбола има много пари. Президентът на Френската футболна федерация заяви, че реформите ще водят футбола към по-лоши времена.", "date": "2019.06.05", "title": "Спорт: Френският президент се обяви против планираните реформи в Шампионската лига"}
{"url": "http://www.focus-news.net/news/2019/06/05/2666581/ria-novosti-vladimir-zelenski-e-v-bryuksel-za-parvata-si-zadgranichna-vizita.html", "text": "Новоизбраният държавен глава на Украйна Владимир Зеленски е в Брюксел за първата си задгранична визита, която ще продължи два дни, предава  РИА Новости . \r\nОчаква се той да проведе срещи с Върховния представител на ЕС по външните въпроси и политиката за сигурност Федерика Могерини и с председателя на Европейския съвет Доналд Туск, с които ще обсъди ситуацията в Донбас, а също и прилагането на мерки срещу служители на Руската федерация, които издават паспорти на жителите на региона, става ясно от съобщение, разпространено от пресслужбата на Зеленски. \r\nДруги подробности около първата задгранична визита на новия украински президент не се привеждат. Тереза Герова", "date": "2019.06.05", "title": "РИА Новости: Владимир Зеленски е в Брюксел за първата си задгранична визита"}
{"url": "http://www.focus-news.net/news/2019/06/05/2666599/kyustendil-vazpitanitsi-na-detska-gradina-slantse-otbelyazaha-svetovniya-den-na-okolnata-sreda.html", "text": "Възпитаници на Детска градина „Слънце” в Кюстендил отбелязаха Световния ден на околната среда, предаде репортер на  Радио „Фокус” – Кюстендил . В рамките на инициативата децата участваха със събирането на битов отпадък – пластмасови капачки в кампания“Капачки за бъдеще“. Те се включиха и в организираната беседа на тема „Да пазим земята чиста и красива”. Поставени в ситуация на търсене на отговори на въпроси свързани с темата, участвайки в Музикална игра“Горска бригада“, подпомогнати от илюстрации и картини децата стигнаха до извода, че е необходимо да се грижат за природата. Припомниха си и знания за разделно събиране на отпадъците. \r\nВенцеслав ИЛЧЕВ", "date": "2019.06.05", "title": "Кюстендил: Възпитаници на Детска градина „Слънце” отбелязаха Световния ден на околната среда"}
{"url": "http://www.focus-news.net/news/2019/06/05/2666602/plovdiv-blizo-20-izdatelstva-shte-vzemat-uchastie-v-17-to-izdanie-na-literaturniya-festival-plovdiv-chete.html", "text": "Близо 20 издателства ще вземат участие в 17-то издание на литературния фестивал „Пловдив чете“. На пресконференция бяха представени акценти от програмата на фестивала, който започва на 10 юни и продължава до 16 юни, предаде репортер на  Радио „Фокус“-Пловдив.  В рамките на фестивала издателствата ще гостуват в „Алея на книгата“ с шатри, разположени в близост до Римския стадион. \r\nСъбитието се реализира традиционно с подкрепата на Община Пловдив и е част от Културния календар на града за 2019 година. Домакин и организатор отново е пловдивското издателство „Жанет 45“. Предстоят интригуващи срещи с чуждестранни писатели от Холандия, Румъния, Испания. \r\n„Пловдив чете 2019“ се организира в партньорство и с подкрепата на Министерство на културата на Република България. Партньори на фестивала са Фондация „Пловдив 2019“, Общински институт „Старинен Пловдив“, Драматичен театър – Пловдив, Културен център „Тракарт“и др. \r\nОфициалното откриване е на 11 юни, вторник, от 20.00 часа в Античния театър. Всички жители и гости на града ще могат да се насладят на музиката на Теодосий Спасов, Мирослава Кацарова и Орлин Павлов. \r\nПо традиция на откриващото събитие ще бъдат връчени наградите „Орфеев венец“ за най-изявен поет през изминалата година, както и „Златна четка“ за най-добро художествено оформление на книга. \r\nВходът за събитието е свободен. \r\nНа 14 юни, от 17.00 часа, ще бъдат връчени Националните литературни награди „Христо Г. Данов“ в къщата-музей на първия възрожденски издател. \r\nНа 12 юни, от 19.00 часа, в Камерната зала на пловдивския Драматичен театър издателство „Жанет 45“ ще отбележи 30-годишен юбилей с „Вечер на Божана Апостолова“ и книгите ѝ. Особено наситена е съпътстващата програма на фестивала – литературни пътешествия из Пловдив, изложба с илюстрации, хореографски манифест и летни читални на открито в Цар Симеоновата градина. \r\nПо време на фестивала в Пловдив пристигат 150 деца от цяла България, които ще се съберат на среща на мрежата от читателски клубове „Бисерче вълшебно“. \r\nПо време на форума в града ще се събират книги и за друга инициатива на организаторите – пътуващите сандъчета на „Пловдив чете“. След като се оформят 10 такива, те ще тръгнат на пътешествие между училища, читалища и градини, за да имат повече деца достъп до интересни книги.", "date": "2019.06.05", "title": "Пловдив: Близо 20 издателства ще вземат участие в 17-то издание на литературния фестивал „Пловдив чете“"}
{"url": "http://www.focus-news.net/news/2019/06/05/2666597/haskovo-kmetat-na-dimitrovgrad-ivo-dimov-otkri-nova-detska-ploshtadka-na-bul-treti-mart.html", "text": "Изцяло нова детска площадка откриха днес кметът на Димитровград Иво Димов и изпълнителният директор на „ЕКОПАК  България” Тодор Бургуджиев. Това съобщиха от пресцентъра на  Община Димитровград . Събитието се проведе в Световния ден на околната среда и събра десетки деца и техните родители, дошли да се радват на новата придобивка, която се намира на бул. „Трети март” зад бл. 4 и 6. \r\nТова е третата подобна съвместна площадка, която организацията за оползотворяване на отпадъци от опаковки изгражда в Димитровград съвместно с Общината. Комбинираните детски съоръжения във формата на крепост, люлки, въртележка, клатушки и провокативни форми за катерене на стойност 22 000 лв. са дарени от „.ЕКОПАК”. Община Димитровград инвестира близо 100 000 лв. в ремонта на цялостното облагородяването на терена. Поставена е ударопоглъщаща настилка, нови пейки, кошчета, чешма и изградени нови алеи. \r\n„Това е третата ни съвместно изградена детска площадка в Димитровград, с която ще продължим нашето съвместно и ползотворно сътрудничество”, каза Тодор Бургуджиев. Иво Димов посочи, че помни площадката от детството си и се радва, че я вижда пълна с деца. „Успяхме да превърнем това място в красиво и привлекателно, но апелът ми към всички е да го пазим”, допълни кметът на Димитровград. \r\nИзпълнение на тематични песнички от децата от детските градини „Слънце” и „Звънче” превърнаха събитието в истински празник. Накрая всички деца бяха зарадвани от кмета и изпълнителния директор на компанията с детски книжки.", "date": "2019.06.05", "title": "Хасково: Кметът на Димитровград Иво Димов откри нова детска площадка на бул. „Трети март”"}
{"url": "http://www.focus-news.net/news/2019/06/05/2666604/plovdiv-mitropolit-nikolay-shte-oglavi-arhiereyska-sveta-liturgiya-v-hram-sv-vaznesenie-gospodne-na-6-yuni.html", "text": "Негово високопреосвещенство Пловдивският митрополит Николай ще оглави Архиерейска света Литургия на Възнесение Господне в храм „Св. Възнесение Господне”, предаде репортер на  Агенция „Фокус”  Началото ще бъде в 9.00 часа. \r\nНикола ПЕТКОВ", "date": "2019.06.05", "title": "Пловдив: Митрополит Николай ще оглави Архиерейска света Литургия в храм „Св. Възнесение Господне” на 6 юни"}
{"url": "http://www.focus-news.net/news/2019/06/05/2666601/mariyana-kukusheva-nbshs-nay-dobrata-atestatsiya-za-kachestvoto-na-balgarskiya-hlyab-e-faktat-che-toy-se-targuva-vav-vsichki-topli-tochki-v-evropa.html", "text": "Най-добрата атестация за качеството на българския хляб е фактът, че той се търгува във всички топли точки в Европа. Това каза за дневния информационен блок „Добър ден“ на  Радио „Фокус“  Мариана Кукушева, председателят на Националния браншови съюз на хлебопекарите и сладкарите по повод предстоящия им професионален празник, който отбелязваме 40 дни след Възкресение Христово, тази година на 6 юни. След около 30-години пробване на различни хранителни режими българите отново са се върнали при насъщния хляб, добави Кукушева. Въпреки това обаче според нея сивата икономика разваля вкусът на успеха и прави невъзможни някои икономически крачки напред. „Трябва да призная, че на пазара виждам хлябове от които се срамувам и това е факт, защото продължаваме да имаме в хлебопроизводството 40% сив сектор, т.е. производители, които ползват суровина, без да знаем от къде е дошла, производители, които нямат осигурени работни места, производителите, които крадат не просто от Държавния бюджет, а от джоба на всеки един от нас“, коментира Кукушева, като добави, че вотът на доверие на българите към хлебопекарите е огромен и ежедневен. Българският хляб има своето защитено качество, а най-добрият печат за качеството му дават популярните хлябове по утвърден стандарт в България – бял, типов и Добруджа, каза още председателят на Националния браншови съюз на хлебопекарите и сладкарите. „С тях трябва да се хранят и децата в детските градини и училищата“, отбеляза тя.  \r\nПо традиция в утрешния ден от 17.00 часа камбаните на катедралния храм „Света Неделя“ в столицата ще бият за здравето и успеха на България по повод професионалния празник на хлебопекарите и сладкарите. \r\nРосица АНГЕЛОВА", "date": "2019.06.05", "title": "Марияна Кукушева, НБСХС: Най-добрата атестация за качеството на българския хляб е фактът, че той се търгува във всички топли точки в Европа"}
{"url": "http://www.focus-news.net/news/2019/06/05/2666605/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще продължим темата за ремонтите, които ще се извършват в община Белово през лятото. Какво предстои и по кои проекти ще разговаряме с кмета на общината инж. Костадин Варев. Ще ви поканим и на едно туристическо пътешествие из Родопите. Повече за него ще чуете от Ангел Стоев, старши специалист „Спортни бази и спорт за всички“  в община Белово. Във втората част от предаването ще ви разкажем за полковник Георги Илчев по повод 140 години от рождението му. Повече за неговата дейност ще разкаже Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик. от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.06.05", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/06/05/2666593/haskovo-kmetat-na-ivaylovgrad-svikva-krizisen-shtab-zaradi-padnaliya-dazhd.html", "text": "Кметът на Ивайловград Диана Овчарова свиква кризисен щаб заради падналия дъжд. Това става ясно от публикация на Диана Овчарова в профила си във  „Фейсбук” . Овчарова публикува и снимки от наводнените улици на града. В селата на общината, разположени по поречието на реките обстановката е спокойна. Предвид получените сигнали в 13.30 ч. свиквам кризисния щаб. Предстои да опишем постъпилите сигнали, както и щетите, причинени от краткотрайния дъжд. Общинско предприятие „Спектър” ще работи до отстраняване на всички проблеми.", "date": "2019.06.05", "title": "Хасково: Кметът на Ивайловград свиква кризисен щаб заради падналия дъжд"}
{"url": "http://www.focus-news.net/news/2019/06/05/2666603/bsp-sas-zakonoproekti-za-reshavane-na-problemite-s-bednostta-neravenstvata-i-demografskata-katastrofa-obzor.html", "text": "БСП ще внесе законопроекти за решаване на проблемите с бедността, неравенствата и демографската катастрофа.  Опозицията предлага преизчисляване на всички пенсии, намаляване на ДДС на хляба и всички продукти от брашно на 5%, преразглеждане на енергийните помощи и мерки за решаване на демографската катастрофа. В деловодството на Народното събрание вече е входиран законопроект за изменение и допълнение на Закона за данък върху добавената стойност.  \r\nЗаконодателните инициатива на БСП бяха анонсирани по време на брифинг в парламента.  Лидерът на партията Корнелия Нинова  призова всички партии да оставят лакърдиите на премиера Бойко Борисов, да седнат и с истински аргументи да намерят решението на проблемите с неравенствата, бедността и демографията. „Последната половин година няколко пъти се увеличават цените на ток, парно, вода, инфлацията расте, а близо 2 млн. души живеят под прага на бедността“, изтъкна Нинова. „Време е за сериозен разговор за приоритети. За нас това са приоритетите – демографска катастрофа, доходи и неравенства. Знаем, че сега ще ни залеят с обяснения, как това не може да стане. Как е популизъм. Вчера чух от бивш член на БКП Бойко Борисов, че социалистите много обичат да харчат чужди пари. Да му кажа, че и тези, пари, които харчи през прозореца на джипа си, не са негови. Те са чужди, защото са на целия български народ“, допълни Нинова.  \r\nСлед като станаха ясни предложенията на БСП, последваха и коментари в кулоарите на Народното събрание по темата.  Депутатът от ГЕРБ Тома Биков  посочи, че да се предлага едно и също нещо през четири месеца не е сериозна политика. Биков посочи, че ГЕРБ е отхвърляла предложенията на опозицията с аргумента, че не е имало гаранция, че при намаляване на ДДС при хляба, цената му ще падне. „Има гаранции, че едрите производители на хляб, могат да държат същите цени, но да плащат по-малък данък“, каза още Биков и допълни, че ГЕРБ са склонни да разглеждат всяко предложение. Председателят на Социална комисия и депутат от ДПС д-р Хасан Адемов  също коментира предложенията на левицата. По думите му БСП не предлага за първи път социални пакети. Според него очевидно левицата се е заразила от тяхното  предложение за намаляване на ДДС. Според него трябва да се проведе дискусия дали досегашният данъчен модел трябва да се запази, като той трябва да се състои не само в Народното събрание, но и в обществото. \r\nДеница КИТАНОВА", "date": "2019.06.05", "title": "БСП със законопроекти за решаване на проблемите с бедността, неравенствата и демографската катастрофа (ОБЗОР)"}
{"url": "http://www.focus-news.net/news/2019/06/05/2666600/ministar-neno-dimov-prietata-programa-za-chistotata-na-atmosferniya-vazduh-shte-udovletvori-obshtinskite-programi-za-bitovo-otoplenie-i-obshtinski-transport.html", "text": "Приетата от правителството програма за чистотата на атмосферния въздух ще удовлетвори общинските програми за битово отопление и общински транспорт. Това каза пред журналисти министърът на околната среда и водите Нено Димов по време на откриването на изложението „Иновации за качество на въздуха“ по случай Световния ден на околната среда, предаде репортер на  Агенция „Фокус“ . „Днес беше приета програмата за чистотата на атмосферния въздух - един документ, който беше разработен през 2017 – 2018 година от Световна банка. Той вече е правителствен документ и в него се предвиждат още 100 милиона лева за следващите три бюджетни години“, заяви Димов. Той отбеляза, че по оперативната програма са отпуснати 111 млн.лв. за битово отопление в 7 общини, а нови 390 млн. лв. са в процес на отпускане на 11 общини за електромобилност \r\n„Към края на годината се надяваме да има още 80 милиона за подпомагане на общините, които не можаха да бъдат в първата програма за битово отопление. По този начин общините ще разполагат с един ресурс от порядъка на 700 милиона за следващите 3-4 години, което е достатъчно ресурс, за да може да се решат в голяма степен проблемите с въздуха“, обясни Димов. По думите му документът идентифицира двата основни източника за замърсяване – битово отопление и транспорт. „Парите са насочени точно към битовото отопление и към публичния транспорт. Този ресурс трябва да удовлетвори общинските програми, защото това е отговорност на местните власти. Така че ние се опитваме да им обезпечим ресурса, от който те имат нужда“, обясни още той.  \r\nТеодора ПАТРОНОВА", "date": "2019.06.05", "title": "Министър Нено Димов: Приетата програма за чистотата на атмосферния въздух ще удовлетвори общинските програми за битово отопление и общински транспорт"}
{"url": "http://www.focus-news.net/news/2019/06/05/2666606/ek-dokladi-na-evropeyskata-komisiya-otnosno-hartata-na-osnovnite-prava-na-es-10-godini-po-kasno.html", "text": "Комисията публикува своя годишен доклад за това как институциите на ЕС и държавите членки прилагат Хартата на основните права на ЕС. Тази година се отбелязва десетата годишнина на Хартата. По този повод Комисията публикува и Проучване на Евробарометър за осведомеността на гражданите относно Хартата, съобщава  Представителството на ЕК в България . \r\nДокладът показва, че европейските политици все повече осъзнават колко е важно да се гарантира, че инициативите съответстват на Хартата и че ЕС е приел редица инициативи за защита на основните права на хората, като например Общия регламент относно защитата на данните.  \r\nНационалните органи, включително съдилищата, са задължени да прилагат Хартата, когато прилагат правото на ЕС. Позоваванията на Хартата от страна на Съда на Европейския съюз са се увеличили значително — от 27 пъти през 2010 г. до 356 пъти през 2018 г. Националните съдилища също се позовават на Хартата в своите решения и все по-често се обръщат за насоки към Съда на Европейския съюз.  \r\nВъпреки това Хартата все още не се използва пълноценно, а осведомеността за нея продължава да бъде ниска, особено на национално равнище. Агенцията на ЕС за основните права подчертава липсата на национални политики, които да насърчават осведомеността и прилагането на Хартата. Днешното проучване на Евробарометър показва, че макар ситуацията да се е подобрила леко от 2012 г., само четири от всеки десет граждани са чували за Хартата и само един от всеки десет знае какво представлява тя. Шест от всеки десет биха искали повече информация относно правата, залегнали в Хартата, и относно това към кого да се обърнат, ако правата им са нарушени.  \r\nПо отношение на прилагането на Хартата през 2018 г. в доклада са посочени ключови инициативи на ЕС, като например:  \r\n•         установяване на защита на лицата, сигнализиращи за нередности на равнище ЕС  \r\n•         популяризиране на избирателните права  \r\n•         борба с незаконните изказвания, пораждащи омраза онлайн", "date": "2019.06.05", "title": "ЕК: Доклади на Европейската комисия относно Хартата на основните права на ЕС, 10 години по-късно"}
{"url": "http://www.focus-news.net/news/2019/06/05/2666611/mariyana-kukusheva-nbshs-dds-stavkata-na-hlyaba-ne-se-plashta-ot-hlebarite-a-ot-krayniya-potrebitel.html", "text": "ДДС ставката на хляба не се плаща от хлебарите, а от крайния потребител. Това каза за дневния информационен блок  „Добър ден“  на  Радио „Фокус“  Мариана Кукушева, председателят на Националния браншови съюз на хлебопекарите и сладкарите. Тя обясни, че на всеки 1 лев българският потребител връща 20 стотинки в държавата. „Представете си факта, че държавата вземе решение  да намали тази сума от 20 стотинки на 5 стотинки – това ще доведе категорично до покачване нивото на потребление в България, по-висок жизнен стандарт и по-добра конкурентна среда. В съседна Гърция направиха подобни драстични промени само преди две седмици със залог от 1 януари 2020 година ДДС на хляба да бъде 5%, а в Румъния отдавна е диференцирана ДДС ставката на хляба и върви към тези 5% отново“, коментира Марияна Кукушева. Тя каза още, че България се намира на регионален пазар и когато се борим за място на регалите в търговските вериги, трябва да имаме предвид, че конкурентноспособната среда се създава от политиците. \r\nРосица АНГЕЛОВА", "date": "2019.06.05", "title": "Марияна Кукушева, НБСХС: ДДС ставката на хляба не се плаща от хлебарите, а от крайния потребител"}
{"url": "http://www.focus-news.net/news/2019/06/05/2666609/plovdiv-politsiyata-v-stamboliyski-razsledva-umishlen-pozhar-v-dva-avtomobila.html", "text": "Полицията в Стамболийски разследва умишлен пожар в два автомобила на един собственик. Това съобщи за  Радио „Фокус“-Пловдив  говорителят на ОДМВР-Пловдив. По случая е образувано досъдебно производство. Около 2.10 часа вчера било съобщено за обхванати в пламъци две коли пред адрес в града. След приключване на гасителните действия е извършен оглед, при който са установени щети по предните части на колите, ползвани от 53-годишен жител. По първоначални данни пожарът е предизвикан умишлено. Случаят е докладван в Районна прокуратура-Пловдив. \r\nПредприети са активни действия по разследването. \r\nЦветана ТОНЧЕВА", "date": "2019.06.05", "title": "Пловдив: Полицията в Стамболийски разследва умишлен пожар в два автомобила"}
{"url": "http://www.focus-news.net/news/2019/06/05/2666608/veliko-tarnovo-dvama-dobrovoltsi-ot-svishtov-poluchiha-zvanieto-otlichnik-na-bchk.html", "text": "По повод Международния ден на Българския червен кръст двама доброволци от община Свищов бяха удостоени със званието „Отличник на БЧК”. Това са почетният гражданин Стефан Димитров и д-р Пенчо Александров, дългогодишен сътрудник в областта на първа до лекарска помощ, съобщиха от пресцентъра на  Общината . \r\nНаградата на Стефан Димитров бе връчена в Зала 1 на Община Свищов от директора на областния съвет на БЧК Димитър Русев в присъствието на Румяна Христова – специалист по организационна дейност към БЧК – Велико Търново, Генчо Стоянов – председател на общинската организация на БЧК, секретаря на Община Свищов Любомира Петрова и ръководителя на общинска служба „Социални дейности“ Анелия Димитрова. \r\nСтефан Димитров благодари за признанието към дългогодишната му работа и сътрудничество с организацията и каза: “Винаги сме работили екипно с Български червен и кръст и смятам, че занапред също ще бъде така. Доброволец е всеки един, който носи човешкото желание да помага. Работата винаги ме е срещала с болката на хората от първо лице и няма по-голямо удовлетворение от това да помогнеш на някой в беда”. \r\nПоради служебната ангажираност на д-р Пенчо Александров, неговата награда му бе връчена от Димитър Русев на работното място.", "date": "2019.06.05", "title": "Велико Търново: Двама доброволци от Свищов получиха званието „Отличник на БЧК”"}
{"url": "http://www.focus-news.net/news/2019/06/05/2666607/ministar-neno-dimov-kachestvoto-na-vazduha-ostava-prioritet-na-mosv.html", "text": "Министър Нено Димов: Качеството на въздуха остава приоритет на МОСВ. Това заяви министърът на околната среда и водите Нено Димов пред журналисти по време на откриването на изложението „Иновации за качество на въздуха“ по случай Световния ден на околната среда, предаде репортер на  Агенция „Фокус“ . „Днес качеството на въздуха е в центъра, но още като стъпих в длъжност казах, че това ще приоритет за Министерството. Първите резултати вече са факт. Тази година имаме нови три града, които покриват изискванията, с което стават общо 9 града от наказателната процедура, които покриват изискванията на законодателството, което е безспорен успех. Целият Североизточен район може да излезе от наказателната процедура“, каза още Димов. Той подчерта, че това е процес, който ще продължи, но само държавната власт и общините не са в състояние да се справят с проблема. „Важно е всички ние да осъзнаем, че това е проблем и че той е свързан с качеството на живот и здравето - да внимаваме по какъв начин се отопляваме и какво инвестираме в отопление, за да не трябва да инвестираме в здраве“, каза още той. На журналистически въпрос при напрежението между ГЕРБ и Обединени патриоти дали ще предложи някакви промени в неговия ресор, Димов отговори, че не усеща напрежение и подчерта, че няма намерение да предлага нов приоритет в Министерството – въздухът остава приоритет.  \r\nТеодора ПАТРОНОВА", "date": "2019.06.05", "title": "Министър Нено Димов: Качеството на въздуха остава приоритет на МОСВ"}
{"url": "http://www.focus-news.net/news/2019/06/05/2666610/sofiya-7-pozharni-ekipa-gasyat-pozhar-v-proizvodstveno-hale-v-kv-kremikovtsi.html", "text": "7 пожарни екипа гасят пожар в производствено хале в кв. „Кремиковци“. Това съобщиха за  Агенция „Фокус“  от  МВР . Сигналът за пожара е подаден в 14.40 ч. Огънят е възникнал в производствено хале на територията на кв. „Кремиковци“. Няма пострадали хора.  \r\nДеница КИТАНОВА", "date": "2019.06.05", "title": "София: 7 пожарни екипа гасят пожар в производствено хале в кв. „Кремиковци“"}
{"url": "http://www.focus-news.net/news/2019/06/05/2666615/blagoevgrad-letni-teatralni-praznitsi-na-publikata-s-lyubov-shte-se-provedat-v-bansko-ot-8-do-15-yuni.html", "text": "Летни театрални празници „На публиката – с любов“ ще се проведат в Банско от 8 до 15 юни. Това съобщиха от пресцентъра на Община Банско. „Дълго чаканите срещи с едни от най-обичаните актьори и хитови заглавия в столичния театрален афиш вече са пред вас – верните почитатели на Летните театрални вечери „На публиката – с любов“! Билети за спектаклите можете да закупите от касата „Никола Вапцаров“ и в Посетителския информационен център – Банско, на изключително атрактивната цена от 6.00 лв. Представлението на 11 юни, от 10.30 ч., е подарък за най-малките, а рециталът по книгата на Константин Икономов на 13 юни, от 17.00 ч., ще ви пренесе в света на изящната словестност. Входът е свободен. Не пропускайте и премиерата на новата театрална трупа в града „Има ли смисъл да утепваме мечка“, с която ще бъдат закрити театралните вечери на 15 юни, от 19.00 часа“, посочват още от Общината.", "date": "2019.06.05", "title": "Благоевград: Летни театрални празници „На публиката – с любов“ ще се проведат в Банско от 8 до 15 юни"}
{"url": "http://www.focus-news.net/news/2019/06/05/2666612/inzh-tonka-atanasova-riosv-burgas-po-sluchay-svetovniya-den-na-okolnata-sreda-organizirame-initsiativa-svarzana-s-konkurs-za-risunki.html", "text": "По случай Световния ден на околната среда Регионална инспекция по опазване на околната среда (РИОСВ) – Бургас организира инициатива, свързана с конкурс за рисунки. Това каза за  Радио „Фокус“ – Бургас  инж. Тонка Атанасова, директор на РИОСВ – Бургас. „В конкурса участват деца, които ще представят рисунки от летните месеци. Тази инициатива тече към момента, заради Световния ден на околната среда“, добави Атанасова. Тя посочи, че съвместно с Община Бургас се почиства и плажната ивица, която по думите й това се прави редовно, но днес са обхванати и Бургаските солници.  \r\n„Ще има много инициативи, ще се карат велосипеди, децата ще се стимулират да рисуват с бои, които щадят околната среда, като мотото тази година е именно за по-чист въздух“, допълни инж. Тонка Атанасова. По думите й. откакто се провежда кампанията - от 1984 година, всяка година мотото е различно. Тя добави, че Община Бургас вече е подписала програма за подпомагане с Министерството на околната среда и водите, която програма предвижда закупуването на електромобили и транспорт, който да бъде ограничен от вредни емисии. „Може да е само днес, но дори и в един ден да вървим пеша или да караме колело, без да замърсяваме въздуха е от значение“, заяви инж. Тонка Атанасова. \r\nМария КУРТЕВА", "date": "2019.06.05", "title": "Инж. Тонка Атанасова, РИОСВ – Бургас: По случай Световния ден на околната среда организираме инициатива, свързана с конкурс за рисунки"}
{"url": "http://www.focus-news.net/news/2019/06/05/2666616/narodnite-predstaviteli-ot-gerb-pazardzhik-prisastvaha-na-parva-kopka-na-rekonstruktsiyata-na-stadion-georgi-benkovski-v-pazardzhik.html", "text": "Народните представители Десислава Тодорова, Даниела Малешкова и Десислава Костадинова от ГЕРБ, както и областният координатор на ГЕРБ-Пазарджик Найден Шопов бяха сред почетните гости на старта на реконструкцията на градския стадион на Пазарджик, съобщиха от пресцентъра на  ГЕРБ-Пазарджик . Обектът ще се финансира със средства отпуснати от правителството в края на 2018 година. Предвидено е строителството да стане на два етапа. През първия ще бъде изградена централна трибуна в сектор „А“ с козирка, поливна система и ще бъде рекултивиран футболния терен, всичко за 838 104,00 лв. с ДДС. По време на втория етап ще бъдат изградени  трибуни, странично на централната на сектор, на обща стойност 718 512,00 лв. с ДДС. На церемонията присъства министър Красен Кралев. Стадион  „Георги Бенковски“ в Пазарджик е изграден през 80-те години на миналия век. Стадионът разполага с писта за лекоатлетически бягания и футболен терен с естествена тревна настилка. Теренът има дренажна и поливна система, които са в лошо състояние. Сградата към стадиона бе ремонтирана скоро.", "date": "2019.06.05", "title": "Народните представители от ГЕРБ-Пазарджик присъстваха на първа копка на реконструкцията на стадион „Георги Бенковски“ в Пазарджик"}
{"url": "http://www.focus-news.net/news/2019/06/05/2666617/darzhaven-fond-zemedelie-pamukoproizvoditelite-poluchiha-blizo-5-mln-leva-za-kampaniya-2018.html", "text": "Държавен фонд „Земеделие“ преведе 4 920 000 лева по Схемата за специално плащане за памук за Кампания '2018 г. Това съобщиха от пресцентъра на  фонда . Субсидии са изплатени на 108 земеделски стопани, които са заявили участие в схемата и отглеждат памук от сортове, вписани в Сортовата листа на България или в Европейския каталог на полските култури. Изискване към кандидатите по Схемата за памук беше в срок до 1 декември 2018 г. да предоставят сключен договор за изкупуване на произведената от тях продукция, съгласно чл. 17, ал. 2 от Наредба 3 от 17.02.2015 г. за условията и реда за прилагане на схемите за директни плащания получават подпомагане.   \r\nСтавката за финансовата помощ е изчислена на базата на чл. 58 на Регламент (ЕС) № 1307/2013 на Европейския парламент и на Съвета от 17 декември 2013 година.", "date": "2019.06.05", "title": "Държавен фонд „Земеделие“: Памукопроизводителите получиха близо 5 млн. лева за Кампания '2018"}
{"url": "http://www.focus-news.net/news/2019/06/05/2666620/haskovo-poveche-ot-1700-tantsyori-shte-uchastvat-v-mezhdunarodniya-festival-valsheben-svyat.html", "text": "Повече от 1700 танцьори са подали заявки за участие във фестивала „Вълшебен свят“ в Хасково, отчете на пресконференция организаторът на инициативата Милена Налбантова. Това съобщиха от  Община Хасково . 14-тото издание на фестивала започва в петък, 7 юни, с дефиле на участниците в централната част на града. Награждаването и галаконцертът са предвидени за неделя, 9 юни. \r\nЗаявките са подадени от 135 танцови школи от 18 държави. Изпълненията са с обща продължителност 62 часа и ще бъдат представени на три сцени в залите на читалище „Заря“, Младежки център и зала „Дружба“. Само соловите изпълнения са около 800. Подчертан интерес има към класическия балет, модерните, съвременните танци, танцово шоу и джаз. \r\n18-членно жури от световно признаци специалисти ще разпредели наградите.освен призови места в повече от 30 стила танци, ще бъдат дадени над 40 дългосрочни и краткосрочни стипенции за обучение, едни от най-престижните са за обучение в  Бродуей денс център Ню Йорк,  Танцова Академия Степс – Ню Йорк, Ъндърграунд-Торонто, Канада,Четири професионални обучения за престижни школи в Италия и др. Най-голямата награда е Гранд при за балетна формация, както и Купа на кмета на Хасково. Има призове за най-добър солист, дуети, групи и формации, педагог и хореограф. Специални гости на галаконцерта в неделя вечерта ще са балетисти от   Държавна опера – Стара Загора. \r\nДиректорът на фестивала Милена Налбантова изчисли, че участниците заедно с придружаващите ги лица са около 4 хиляди души, които са заели хотелите освен в Хасково и в радиус от около 30 километра около града. Групи са настанени в хотелите в общините  Харманли, Димитровград, Минерални бани, Стамболово. Всяка година участниците са увеличават и настаняването им е един от най-сериозните проблеми , който срещаме, каза Налбантова. Тя благодари за финансовата подкрепа на общината и за предоставените зали и охрана. Това по думите й позволява във всички зали достъпът да е свободен, за разлика от много други подобни фестивали, дори в чужбина, където входът в залата е с билети. \r\nМилена Налбантова отбеляза също, че марката „Вълшебен свят“ вече е патентована.", "date": "2019.06.05", "title": "Хасково: Повече от 1700 танцьори ще участват в Международния фестивал  „Вълшебен свят“"}
{"url": "http://www.focus-news.net/news/2019/06/05/2666619/ot-1-yuli-2019-g-sotsialnata-pensiya-za-starost-stava-13274-lv-obzor.html", "text": "На редовно правителствено заседание в сряда Министерският съвет одобри Постановление за определяне на размера на социалната пенсия за старост. С решението се предвижда от 1 юли социалната пенсия да се повиши от 125,58 лв. на 132,74 лв., което е увеличение от 7,16 лева. По данни на НСИ 136 500 пенсионери ще получат увеличени пенсионни плащания в резултат от приетата промяна от Министерски съвет. Промяната ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните.  От 1 юли се увеличава и максималният размер на пенсиите , като той ще достигне 1200 лв. Сегашният таван на пенсиите е 910 лв. По разчети на НСИ в резултат от увеличаването на тавана на пенсиите от сегашните 65 000 хил. пенсионери, които са ограничени от съществуващия таван, 41 хил. се очаква да получат отпуснатия размер на пенсията, а малко над 23 хил. ще бъдат ограничени от новия по-висок таван.  \r\nМинистърът на труда и социалната политика припомни, че  от 1 юли 2019 г. с 5,73% ще бъдат осъвременени всички трудови пенсии , отпуснати до края на 2018 г. По силата на Закона за бюджета на държавното обществено осигуряване за 2019 г. минималният размер на пенсията за осигурителен стаж и възраст се увеличава на 219,43 лв. \r\nДаяна ДЮЛГЕРОВА", "date": "2019.06.05", "title": "От 1 юли 2019 г. социалната пенсия за старост става 132,74 лв. (ОБЗОР)"}
{"url": "http://www.focus-news.net/news/2019/06/05/2666613/prof-plamen-pavlov-istorik-chrez-razkopkite-na-krepostta-kaleto-v-svishtov-shte-bade-razkrit-edin-mnogo-predstavitelen-srednovekoven-obekt.html", "text": "Чрез разкопките на крепостта Калето в Свищов ще бъде разкрит един много представителен средновековен обект. Това каза по време на пресконференция историкът проф. Пламен Павлов, предаде репортер на  Радио „Фокус“ – Велико Търново . Той посочи, че градът има богата история. Освен че има връзка с античността –  римският легионен лагер Нове, също така и е типичен град от Второто български царство.  \r\n„Проф. Николай Овчаров показва, че късно античният град е част от цялата тази агломерация, със своята цитаделата или замък. Когато се е пътувало от средна Европа към България, Константинопол и Близкия изток, се минавало през Свищов, т. нар. Свищовския път. Затова е много логично Влад Дракула Цепеш да държи на това стратегическо място. В документите се казва „Свищов и двете крепости“, т. е., Свищов е с две крепости. Важните точки имат по две или три крепости. Нашите владетели, до Иван Шишман, са владеели и отсрещния бряг. Свищов – Търговище е пряка дестинация и това определя и развитието на града“, посочи проф. Павлов.  \r\nТой допълни, че по времето на Иван Александър и на Иван Шишман влашкото воеводство е било васално на България и в митнически съюз с България. Доказателства за това има в редица запазени грамоти. „Първият митнически закон на Влашко е на Мирчо Стари, защото България вече е била паднала. Това трябва да го запомним като народ, не заради  някакво патриотарство“, допълни проф. Павлов. \r\nНадежда КРЪСТЕВА", "date": "2019.06.05", "title": "Проф. Пламен Павлов, историк: Чрез разкопките на крепостта Калето в Свищов ще бъде разкрит един много представителен средновековен обект"}
{"url": "http://www.focus-news.net/news/2019/06/05/2666621/ek-v-byudzheta-na-es-za-2020-g-komisiyata-postavya-aktsent-varhu-rabotnite-mesta-rastezha-i-sigurnostta.html", "text": "Комисията предложи бюджет на ЕС в размер на 168,3 милиарда евро за 2020 г. за по-конкурентоспособна европейска икономика и за солидарност и сигурност в ЕС и извън него, съобщава  Представителството на ЕК в България . \r\nВ рамките на текущия дългосрочен бюджет на ЕС за периода 2014—2020 г. това е седмият и последен бюджет и той функционира според зададените в посочения дългосрочен бюджет ограничения. Предназначен е за оптимизиране на финансирането за съществуващите програми, както и за новите инициативи, и за повишаване на европейската добавена стойност в съответствие с приоритетите на Комисията „Юнкер“.  \r\nЩо се отнася до предложението на Комисията, парите по бюджета за 2020 г. ще отидат за следните приоритетни области:  \r\n-      конкурентоспособната икономика и младите хора;  \r\n-      засилването на сигурността и солидарността в ЕС и извън него;  \r\n-      борбата с изменението на климата.", "date": "2019.06.05", "title": "ЕК: В бюджета на ЕС за 2020 г. Комисията поставя акцент върху работните места, растежа и сигурността"}
{"url": "http://www.focus-news.net/news/2019/06/05/2666614/nova-portsiya-nerazbiratelstva-v-obedineni-patrioti-obzor.html", "text": "Коалиционните партньори от „Обединени патриоти“ поднесоха на нова порция неразбирателства. Повод за напрежението този път бе телевизионно участие на  лидера на ПП „Атака“ Волен Сидеров , който видя връзка между резултата на ВМРО на евровота и закупуването на американски самолети. Пред журналисти в парламента Сидеров намекна и за купуване на гласове, тъй като ВМРО има добри резултати и в циганските секции. Сидеров посочи, че не знае дали „Обединени патриоти“ ще продължи да съществува в този си вид, като отбеляза, че управлението може да изкара мандата си, без партньорите да се обичат, прегръщат и целуваме помежду си. „Бях двигателя да има такава коалиция. Бях този, който предложи г-н Каракачанов, който сега нещо ми се заканва. Аз го предложих за кандидат за президент. Постигнахме един много добър резултат. Доста усилия костваше да убедим г-н Симеонов да приеме тази конструкция. Така че тази коалиция до голяма степен се дължи на моите усилия. Една година аз полагах също много големи усилия да координирам работата на три различни партии в една парламентарна група. Много сложна работа, много различни хора, с понякога различни виждания. Наистина последната година някак си съм дистанциран от работата в парламентарната група, защото има доста големи различия по основни въпроси - понякога се разминаваме“, каза още Сидеров. \r\nОт своя страна  заместник-председателят на ВМРО Юлиан Ангелов  коментира, че твърденията на Волен Сидеров за връзка на закупуването на самолетите от САЩ и резултата на ВМРО са безумия. Според него лидерът на ПП „Атака“ или завижда, или не е в час с политиката. Ангелов посочи, че за ВМРО е важно да се изпълнява управленската програма. „Мисля, че за момента правителството се справя прилично. Ако някой има някакви претенции, някакви други виждания, си е негов проблем“, допълни той. Помолен да дефинира определението за работата на правителството „прилично“, той посочи, че нещата, заложени в програмата забуксуват, защото има проблеми, които трябва да се решават. „В крайна сметка посоката е правилна. Ние доказахме, че когато твоите представители в ЕП и българския парламент работят, когато защитават своите идеи, не отстъпват от тях, когато не продават и предават избирателите си за лични интереси, хората осъзнават това“, каза още зам.-председателят на ВМРО. \r\nОт своя страна  лидерът на НФСБ Валери Симеонов  коментира отношенията на своите партньори. Според него ПП „Атака“ и ВМРО трябва да се сами да се оправят. „Да се разбират по между си. Зрели хора са. Нивото на взаимоотношения започва да пада. Не искам да ги коментирам. Мисля, че са зрели хора и ще намерят добрия тон да регулират отношенията помежду си“, каза още Симеонов. Той посочи, че въпросът дали Волен Сидеров да остане начело на ПГ на „Обединени патриоти“ не е на дневен ред. Във връзка с подкрепата за ВМРО в избирателните секции с циганско население Симеонов посочи, че в България масово се купуват гласове. „Много странно обаче виждам, че има такава подкрепа и на други партии – на БСП и ГЕРБ. Как да анализираме резултата на една партия спрямо друга, когато никога не можеш да предвидиш какви са били методите. То е ясно – финансово плащане или обещания и ангажименти“, коментира той. По думите му много скоро НФСБ ще предложи създаването на специално звено „Изборна полиция“, за да спре масовото купуване на гласове.  \r\nДеница КИТАНОВА", "date": "2019.06.05", "title": "Нова порция неразбирателства в „Обединени патриоти“ (ОБЗОР)"}
{"url": "http://www.focus-news.net/news/2019/06/05/2666622/mvnr-balgarin-e-pochinal-sled-napadenie-vav-velikobritaniya.html", "text": "Български гражданин е починал след нападение във Великобритания. Това съобщиха от пресцентъра на  Министерството на външните работи  (МВнР). По информация на посолството ни в Лондон български гражданин, живеещ в Саутпорт, Великобритания, е починал на 4 юни, след като е бил в критично състояние в следствие на нападение в събота, 1 юни. Единият от неговите синове също е бил нападнат и е лекуван в болницата Ейнтрий.  \r\nАрестувани са двама заподозрени, като единият е бил освободен под гаранция, а другият остава в ареста.  \r\nПосолството на Република България в Лондон е във връзка с полицията относно случая.  \r\nВ публикувано от полицията на окръг Мърсисайд официално съобщение ( ) се посочва, че българският гражданин, живеещ в Саутпорт, Венцислав Маргинов на 51 г., е починал на 4 юни в следствие на нападение, извършено на 1 юни. Около 22.40 часа патрулиращи полицаи са забелязали нарушение на реда на улица „Лорд Стрийт“ и открили мъж да лежи на земята в безсъзнание. Той и двамата му синове са били нападнати от група мъже близо до хотел „Скарисбрик“. Предполага се, че 51-годишната жертва е била съборена на земята и нападната.   \r\nПолицията е арестувала Джеймс Питър Гелинг на 31 години, също живеещ в Саутпорт, като Гелинг се е явил пред Магистратския съд на 4 юни и остава в ареста. Друг заподозрян е бил освободен под гаранция.  \r\nБританските власти отправят молба към всеки с повече информация да се свърже с полицията на Мърсисайд чрез Twitter @MerPolCC, Фейсбук Merseyside Police CC или по телефона на номер 101, като се посочи случай № 19100282822.", "date": "2019.06.05", "title": "МВнР: Българин е починал след нападение във Великобритания"}
{"url": "http://www.focus-news.net/news/2019/06/05/2666626/d-r-rumen-velev-195-bebeta-se-rodiha-v-obshtinskata-ag-bolnitsa-sheynovo-prez-may.html", "text": "195 бебета се родиха в общинската АГ болница „Шейново“ за месец май. Това каза пред журналисти директор на общинската АГ болница „Шейново“ д-р Румен Велев, предаде репортер на  Агенция „Фокус“ . Той обясни, че настоящият ремонт на болницата не пречи на дейността на заведението. „Когато започнахме ремонта имахме леки опасения, че това може да повлияе на работата ни. Този месец беше един от най-успешните. 195 бебета се родиха и направихме около 550 операции, което е изключително добре“, поясни той. „Аз искам да благодаря на всички бригади и на тези, които работят вътре в болницата, те изключително се съобразяват с нашата работа, търпеливи са и не ни пречат на да си вършим работа“, посочи д-р Велев.", "date": "2019.06.05", "title": "Д-р Румен Велев: 195 бебета се родиха в общинската АГ болница „Шейново“ през май"}
{"url": "http://www.focus-news.net/news/2019/06/05/2666623/reuters-donald-tramp-se-sreshtna-s-angela-merkel-vav-velikobritaniya.html", "text": "Президентът на САЩ Доналд Тръмп се срещна с германския канцлер Ангела Меркел в английския град Порсмут в сряда след отбелязването на 75-ата годишнина от съюзническия десант в Нормандия през Втората световна война, предава  Reuters . \r\nДвамата лидери седнаха усмихнати, преди репортерите да бъдат помолени да напуснат залата. \r\nСлед това към американския държавен глава се присъединиха съветника му по национална сигурност Джон Болтън и Мик Мълвани, началникът на администрацията на Белия Дом. \r\nПревод и редакция:", "date": "2019.06.05", "title": "Reuters: Доналд Тръмп се срещна с Ангела Меркел във Великобритания"}
{"url": "http://www.focus-news.net/news/2019/06/05/2666625/yordanka-fandakova-kmet-na-sofiya-4-mln-leva-sa-predvideni-za-investitsii-v-sgradite-i-aparaturata-na-obshtinskite-bolnitsi-za-tazi-godina.html", "text": "Общо 4 млн. лв. сме предвидили за инвестиции в сградите и апаратурата на общинските болници за тази година. Това каза пред журналисти кметът на София Йорданка Фандъкова, която провери ремонтните дейности в АГ „Шейново“, предаде репортер на  Агенция „Фокус“ . „Надяваме се на есен да имаме изцяло санирана общинска болница. Това е една от най-добрите АГ болници в София. Ние имаме специална политика за подкрепа на общинското здравеопазване и то много сериозна“, посочи тя. „Всяка година отделяме между 8 и 10 млн. лв. за дофинансиране на дейностите, което е огромна глътка въздух за общинските болници, защото аз винаги съм твърдяла, че те имат своето място в системата на здравеопазването“, коментира столичният кмет. „За тази година сме отделили 10 млн. за дофинансиране. Само за дейности болница „Шейново“ получава половин милион лева общинско финансиране. Отделно са инвестициите. Те са важни“, добави Фандъкова. „Миналата година около 2 млн. лв. инвестирахме в общински болници и ДКЦ-та. Тази година сме предвидили общо 4 млн. лв. инвестиции в сгради и апаратура. Най-голямата от тях е в болница „Шейново““, отбеляза тя. „Целта е енергийна ефективност, спестяване на средства от отопление и по-добър вид. Средствата, спестени от отопление, си остават за болницата. Те ще могат да се използват, за лекари, за апаратура и всичко, което болницата прецени“, поясни Йорданка Фандъкова. „За мен най-важното е да има добри условия за пациентите и още по-важно е да се привличат лекари, сестри, акушерки, за да може да се оказва най-добрата помощ“, добави тя.", "date": "2019.06.05", "title": "Йорданка Фандъкова, кмет на София: 4 млн. лева са предвидени за инвестиции в сградите и апаратурата на общинските болници за тази година"}
{"url": "http://www.focus-news.net/news/2019/06/05/2666627/vladimir-putin-visokoto-nivo-na-otnosheniyata-mezhdu-rusiya-i-kitay-dava-efektivni-konkurentni-predimstva.html", "text": "Президентът на Русия Владимир Путин счита, че Москва и Пекин получават допълнителна изгода от използването на конкурентните преимущества на двете страни заради безпрецедентно развитите двустранни отношения. Руският лидер изрази това мнение при откриването на преговорите с китайския му колега Си Дзинпин в тесен състав в Москва, предава  ТАСС . \r\n„През последните години, включително благодарение на вашето пряко участие, отношенията между Русия и Китай достигнаха, без преувеличение, до безпрецедентно ниво, но най-важното е, че това безпрецедентно високо ниво на нашите отношения се използва ефективно, за да могат хората на Русия и Китай да си сътрудничат, да използват всички конкурентни предимства от двете страни за пълноценното развитие“, заяви руският лидер.  \r\nПутин припомни, че двете държави са си поставили за задача да увеличат стокооборота до 100 милиарда долара през 2018 година. „Чрез усилията на нашите екипи и правителствата на двете страни ние преизпълнихме тази граница. Стигнахме до 108 милиарда долара“, информира руският президент. Според неговата информация, през първото тримесечие на тази година стокооборота е продължил да се увеличава, като е регистриран ръст от 3,4%. \r\n„Всичко това е резултат от нашата работа и резултат от работата на нашите екипи. Искам още веднъж да подчертая, че това до голяма степен се дължи на вашия личен принос“, отбеляза Путин, като изрази увереност, че визитата на Си Дзинпин ще даде силен допълнителен тласък на развитието на междудържавните връзки. \r\nРуският държавен глава подчерта, че му е много приятно да приеме китайски гости в московския Кремъл. Той определи визитата на своя колега като „ключовото събитие на годината“. „Важна възможност да се срещнем и да обсъдим текущите проблеми в отношенията между Русия и Китай, както и международните въпроси“, заяви той, и отбеляза, че срещата се провежда по повод 70-тата годишнина от установяването на дипломатически отношения между страните. \r\nРуският лидер благодари на китайския президент за съгласието му да участва в работата на Санкт Петебургския икономически форум. „Ще имаме възможност да чуем колегите, сами да се изкажем, да послушаме дискусията“, заяви Путин, обръщайки се към Си Дзинпин. В заключение руският президент подчерта, че в съвременния свят, който се развива много динамично, но не без драматични събития, такива дискусии винаги са полезни. \r\nПревод и редакция:", "date": "2019.06.05", "title": "Владимир Путин: Високото ниво на отношенията между Русия и Китай дава ефективни конкурентни предимства"}
{"url": "http://www.focus-news.net/news/2019/06/05/2666629/obshtina-blagoevgrad-pomaga-s-informatsiya-za-kvartiri-prez-festivalniya-mesets-yuni.html", "text": "По-малко от три седмици остават до най-голямото и очаквано музикално събитие в България - „Francofolies. Благоевград“. Фестивалът, който превръща Благоевград в световна музикална сцена, ще се проведе на 21-22 юни в парк „Македония. Той ще бъде предхождан от още две значими музикални събития, а именно „Jumaya Stage Festival” - 7 и 8 юни, както и големият концерт на БГ Радио – 14 и 15 юни. Поради сериозния интерес към фестивалите и пълната заетост на хотелите в града, и тази година Община Благоевград има абсолютна готовност да съдейства на хора, които търсят или отдават квартири, апартаменти и къщи за гости под наем. Това съобщиха от пресцентъра на  Община Благоевград . Всеки, който се нуждае от съдействие, може да позвъни на 0884115150, да посети офиса на Туристически-културно информационен център – Благоевград или да пише на  .", "date": "2019.06.05", "title": "Община Благоевград помага с информация за квартири през фестивалния месец юни"}
{"url": "http://www.focus-news.net/news/2019/06/05/2666630/prezidentat-rumen-radev-prizova-stranite-ot-initsiativata-tri-moreta-za-konkretni-investitsionni-izmereniya-na-proektite-za-svarzanost.html", "text": "Регионалната инициатива „Три морета“ започва да излиза от сферата само на политическото говорене и придобива по-конкретни измерения с идеята за създаване на инвестиционен фонд. Моят апел към всички участници днес е по-бързо да преминем към сферата на икономиката и конкретните решения. Това заяви президентът Румен Радев по повод участието си в президентския панел на Четвъртата среща на върха на регионалната инициатива „Три морета“, която се състои в Словения, съобщиха от  прессекретариата на държавния глава . Българският президент е в Любляна по покана на словенския си колега Борут Пахор, който е домакин на форума.  \r\nИнициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. „Основният приоритет на тази инициатива е да се подобрят условията за икономическо и социално развитие в държавите от Източна Европа чрез по-голяма свързаност във всичките измерения – транспортна, дигитална, енергийна“, заяви държавният глава в Любляна.  \r\nПрезидентът приветства намерението за създаване на Инвестиционен фонд за инициативата „Три морета“, което беше обявено миналата година на Третата среща на върха в Букурещ. „България още не е подписала Меморандума за инициирането на този фонд, само 6 държави са го подписали. Ние искаме да има ясни принципи за формиране на капитала, да има ясни критерии за определяне на приоритетните проекти, което да отговаря и на нашия национален интерес“, заяви Румен Радев.  \r\nДържавният глава посочи, че на този етап няма специфично определено конкретно финансиране за съвместните регионални проекти, одобрени от инициативата. „Това е голямата цел на „Три морета“  – освен стандартните финансови инструменти на ЕС, да се търсят и други пътища за финансиране на тези проекти“, посочи държавният глава.  \r\nМиналата година три български проекта бяха одобрени от инициативата като приоритетни - възстановяване на проектните параметри на ж. п. линията Русе-Варна изграждането на тунел под прохода „Петрохан“ и разширяването на газовото хранилище в с. Чирен. Президентът подчерта, че предложените български проекти са координирани с българското правителство. \"Има още един проект, за който много настоявам, водя разговори и срещам положително отношение от всички президенти, които касае – това е транспортният коридор „Виа Карпатия“. Маршрутът започва от Литва минава през България, стигайки до гръцки пристанища, и така свързва няколко държави в направление Север-Юг. „Ако успеем да включим този проект като един от най-приоритетните, защото той дава голяма свързаност, ще решим проблема с неизградените 160 километра магистрала от Видин до София“, заяви Румен Радев.   \r\nДнес българският държавен глава участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между  Адриатическо, Балтийско и Черно море.   \r\nВъв водената от президента Радев делегация е министърът на икономиката Емил Караниколов, както и представители на българския бизнес, които участват в икономическия форум, съпътстващ срещата на върха в Любляна. Участие в бизнес форума са заявили общо 500 представители на частния сектор, на правителствата на страните участнички в инициативата, както и представители на европейските институции и на САЩ и Германия.  \r\nВ рамките на срещата на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка.", "date": "2019.06.05", "title": "Президентът Румен Радев призова страните от инициативата „Три морета“ за конкретни инвестиционни измерения на проектите за свързаност"}
{"url": "http://www.focus-news.net/news/2019/06/05/2666624/mtsp-detsa-se-nastanyavat-izvan-semeystvoto-samo-v-kraen-sluchay-i-sled-sadebno-reshenie.html", "text": "Деца се настаняват извън семейството само в краен случай и след съдебно решение. Това съобщават от  Министерството на труда и социалната политика  (МТСП) и остро възразява срещу манипулативните твърдения и неверните интерпретации в социалните мрежи, че от 1 януари 2020 г. ще влязат в сила законодателни промени, с които ще се даде възможност „да се отнемат деца в рамките на 24 часа без съдебна заповед по анонимни сигнали“.  \r\n„Категорично заявяваме, че разпоредбата на чл. 36г от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие“, отбелязват от МТСП. \r\nСъгласно действащите разпоредбите на ЗЗД органите за закрила на детето имат конкретно разписани ангажименти и отговорности в съответните области – вътрешни работи, здравеопазване, образование и т.н. Ролята на действащия от 2010 г. Координационен механизъм за взаимодействие при работа в случаи на деца, жертви на насилие или в риск от насилие и за взаимодействие при кризисна интервенция е за изясняване и разпределяне на основните права, задължения, процедури и подходи на участниците при неговото прилагане. С механизма се въведе междусекторния подход и работа на мултидисциплинарни екипи на местно ниво. \r\nВ Правилника за прилагане на Закона за закрила на детето още от 2006 г. е регламентирано, че „анонимни сигнали не се разглеждат, освен в случаите, отнасящи се до насилие над дете“. В същия закон от 2003 г. е регламентирано „задължение за съдействие“ като всяко лице, на което стане известно, че дете се нуждае от закрила, е длъжно незабавно да уведоми компетентните за това органи. Същото задължение има и лице, на което това е станало известно във връзка с упражняваната от него професия или дейност, дори и ако то е обвързано с професионална тайна. \r\nДеца се настаняват извън семейството само след съдебно решение при много крайни случаи на насилие, неглижиране и нарушаване на интереса на детето (склоняване към проституция, просия, трафик). Социалните работници и полицията извеждат деца само ако животът и здравето на детето са застрашени. Настаняването на дете извън семейството може да стане само при наличие на основания, определени в закон и винаги подлежи на съдебен контрол. \r\n„Неверни са и твърденията, че с промените в законодателството се регламентират „нови основания и правомощия за отнемане на деца“. \r\nОснованията за настаняване на дете извън семейството са регламентирани в чл. 25 от Закона за закрила на детето още през 2009 г. и не са променяни и разширявани с приетите на 7 март промени в законодателството в областта на закрилата на децата. Съгласно действащите от вече 10 години текстове като мярка за закрила извън семейството може да бъде настанено дете: \r\n- чиито родители са починали, неизвестни, лишени от родителски права или чиито родителски права са ограничени; \r\n- чиито родители, настойници или попечители без основателна причина трайно не полагат грижи за детето; \r\n- чиито родители, настойници или попечители се намират в трайна невъзможност да го отглеждат; \r\n- което е жертва на насилие в семейството и съществува сериозна опасност от увреждане на неговото физическо, психическо, нравствено, интелектуално и социално развитие; \r\n- в случаите по чл. 11 от Конвенцията от 1996 г.;  \r\n- чиито родители, настойници или попечители са се съгласили и отказват да прекратят участието му в предаване по смисъла на Закона за радиото и телевизията и с това се създава опасност за неговото физическо, психическо, нравствено и социално развитие“, посочват от министерството. \r\nНастаняването на детето извън семейството се налага като мярка за закрила след изчерпване на всички възможности за закрила в семейството освен в случаите, когато се налага спешното му извеждане. \r\nСпоред МТСП в чл. 26, ал.1 на Закона за закрила на детето е направена промяна, която не внася нов смисъл и ново съдържание в действащия от 2006 г. текст. Редакцията е продиктувана единствено от промяна в терминологията в областта на социалните услуги и е свързана с премахването на специализираните институции като форма на грижа за деца. В сегашната разпоредба е записано, че: „Настаняването на дете в семейство на роднини или близки, както и настаняването на дете за отглеждане в приемно семейство, социална услуга - резидентен тип или специализирана институция се извършва от съда“. Новият текст, който ще влезе в сила на 1.01.2020 г., гласи: „Настаняването на дете в семейство на роднини или близки, в приемно семейство или в социална или интегрирана здравно-социална услуга за резидентна грижа се извършва от съда“. \r\nОт министерството посочват, че същата е логиката и за направените промени в чл. 27, ал. 1 от Закона за закрила на детето. Действащата от повече от 13 години разпоредба гласи: „Настаняването на дете в семейство на роднини или близки, в приемно семейство, социална услуга - резидентен тип или в специализирана институция се извършва със заповед на директора на дирекция \"Социално подпомагане\" по настоящия адрес на детето“. В променения текст, който ще влезе в сила на 1 януари 2020 г., е записано: „Настаняването на дете в семейство на роднини или близки, в приемно семейство и в социална или интегрирана здравно-социална услуга за резидентна грижа се извършва със заповед на директора на дирекция „Социално подпомагане“ по настоящия адрес на детето“. От МТСП отбелязват, че и тук в новата редакция няма нов смисъл и ново съдържание, а е свързана единствено с новата терминология във връзка със закриването на специализираните институции като форма на грижа за деца.", "date": "2019.06.05", "title": "МТСП: Деца се настаняват извън семейството само в краен случай и след съдебно решение"}
{"url": "http://www.focus-news.net/news/2019/06/05/2666631/varna-preskonferentsiya-za-xviii-mezhdunaroden-festival-na-chervenokrastkite-i-zdravni-filmi-shte-se-provede-v-grada-na-7-yuni.html", "text": "Пресконференция за XVIII Международен фестивал на червенокръстките и здравни филми от 13 до 17 юни 2019 г. във Фестивалния и конгресен център във Варна ще се проведе от 11.00 часа на 7 юни в малкия Арт салон на Радио „Варна“. Това съобщиха от пресцентъра на  БЧК . Фестивалът се провежда под патронажа на вицепрезидента на Република България Илияна Йотова и с художествен директор  - проф. Божидар Манов.        \r\nСред гостите на фестивала ще бъдат авторитетни представители на филмовото изкуство от различни краища на света, чиито произведения ще бъдат част от богатата и пъстра филмова програма. Всеки ден известни журналисти и културни дейци ще разговарят по актуални теми в дискусионните форуми „Агресия-Хуманност-Кино“. \r\nНа пресконференцията организаторите на фестивала - Българският Червен кръст и Медицинският университет – Варна, ще предоставят конкретна информация за: \r\n- церемонията по официалното откриване от вицепрезидента Илияна Йотова; \r\n- откриващата прожекция – най-новия филм на Вим Вендерс „Папа Франциск: човек на думата си“;  \r\n- програмата на фестивала и състава на журито;  \r\n- имената на световно признати чуждестранни и български кинотворци и артисти; \r\n- специалните събития по време на фестивала.", "date": "2019.06.05", "title": "Варна: Пресконференция за XVIII Международен фестивал на червенокръстките и здравни филми ще се проведе в града на 7 юни"}
{"url": "http://www.focus-news.net/news/2019/06/05/2666618/n1-tv-sarbiya-tirana-shte-osiguri-sredstva-za-natsionalniya-savet-na-albantsite-v-sarbiya.html", "text": "Правителството на Албания ще осигури редовни финансови инжекции за Националния съвет на албанците в Сърбия, заяви председателят на представителния орган Рагми Мустафа, цитиран от  сръбския телевизионен канал N1 . \r\nНационалните съвети са представителни органи, избрани от техните национални малцинства и имат някои правомощия по отношение на език, култура, образование и информация. \r\nМустафа каза, че албанското правителство се е съгласило с предложение на Министерството на външните работи да финансира Съвета, добавяйки, че законът позволява на тези органи на националните малцинства да приемат пари от източници в чужбина. \r\n„За първи път правителството на Албания реши да финансира редовно Националния съвет на албанците в Сърбия и точната сума ще бъде определена на среща между това правителство и Съвета“, каза политикът. \r\nПо думите на Мустафа, органът ще работи с пълен капацитет, след като парите влязат и добави, че финансирането му от сръбския бюджет е намалено с около 40%, защото албанското население в общините Буяновац, Прешево и Медведжа в южна Сърбия бойкотира преброяването през 2011 година. \r\nПревод и редакция:", "date": "2019.06.05", "title": "N1 TV (Сърбия): Тирана ще осигури средства за Националния съвет на албанците в Сърбия"}
{"url": "http://www.focus-news.net/news/2019/06/05/2666632/yordanka-fandakova-kmet-na-sofiya-sled-remonta-se-ochakva-20-25-ikonomiya-ot-sredstvata-za-otoplenie-v-obshtinskata-ag-bolnitsa-sheynovo.html", "text": "След ремонта се очаква 20 – 25 % икономия от средствата за отопление в общинската АГ болница „Шейново“. Това каза пред журналисти кметът на София Йорданка Фандъкова, която провери ремонтните дейности в АГ „Шейново“, предаде репортер на  Агенция „Фокус“ . „Сменя се и отоплителната инсталация, така че икономията може да бъде и по-голяма. Всичко е за доброто на пациентите и комфорта на лекарите и персонала“, посочи Фандъкова.  \r\nСпоред директора на общинската болница „Шейново” д-р Румен Велев ефектът от ремонта няма да бъде само икономически. „Той ще бъде един доста сериозен ефект, ще подобри визията на болницата, ще подобри комфорта на пациентите. Ние се стараем максимално да подобрим битовите условия и оборудването“, коментира той. „Общинските болници са гръбнакът на столичното здравеопазване. Нашата болница, „Света София“, заедно с „Майчин дом“ са гръбнакът на АГ помощта в София. Тези цели и задачи, които сме си поставили, продължаваме да ги изпълняваме“, отчете д-р Велев.", "date": "2019.06.05", "title": "Йорданка Фандъкова, кмет на София: След ремонта се очаква 20 – 25% икономия от средствата за отопление в общинската АГ болница „Шейново“"}
{"url": "http://www.focus-news.net/news/2019/06/05/2666628/yordanka-fandakova-kmet-na-sofiya-srokat-horata-da-zayavyat-svoeto-zhelanie-da-podmenyat-otoplitelnata-si-instalatsiya-e-sredata-na-yuni.html", "text": "Срокът хората да заявят своето желание да подменят отоплителната си инсталация е до средата на юни. Това съобщи на откриването на изложението „Иновации за качество на въздуха“ по случай Световния ден на околната среда кметът на Столична община Йорданка Фандъкова, предаде репортер на  Агенция „Фокус“ . „Няма нищо по-важно от здравето на човека, това го повтаряме всеки ден. Здравето зависи от много неща и зависи и от нас самите. Днешният ден е обявен като ден за включване, за информация, като ден, в който всеки един от нас като гражданин трябва да се замисли какво можем да направим, защото усилието е общо\", коментира Фандъкова. \"За мен като кмет въпросът за подобряване качеството на атмосферния въздух е ключов. Това се вижда в действията в много различни аспекти“, изтъкна тя. „Втората програма, която изпълнява Столична община, включва над 100 мерки в различни сфери на дейност на града. Най-общо казано три са много важните аспекти – подобряване на обществения транспорт заедно с подобряване на градската мобилност. Тук имаме безспорни резултати, които се отчитат и от европейската сметна палата. Безспорният стратегически проект за метрото, който продължаваме да развиваме, подменените вече 90% от градските автобуси, включването на електробусите и автобусите на природен газ. Всички те да са с най-високия стандарт“, посочи Фандъкова. Тя подчерта, че безспорно най- тежкия проблем за нашия град е отоплението с твърдо битово гориво. „Вече имаме осигурени около 60 милиона лева, с които можем в следващите години да подменим отоплението с по-екологично на една трета от домакинствата, които се отопляват на твърдо битово гориво. За София те са около 55 хиляди. Вече обявихме възможността хората да заявят своето желание да се включат в тези два проекта“, обясни кметът на София. „До края на месец май имаме подадени заявления от около 5 хиляди домакинства. На фона на възможностите това все още е много малко. Напълно безплатна е подмяната на отоплителната инсталация с възможност за отопление с газ, централно топлоснабдяване, електричество или печки на пелети. Апелирам до средата на юни е срокът в районните кметства, подавайте заявления. По този начин безплатно за вас, но всъщност участие в подобряване качеството на града. Третият аспект е информираността на гражданите. Всички ние сме отговорни граждани, но за да знаем какво да направим трябва да имаме информация и да знаем какво е състоянието на въздуха“, каза още Фандъкова. \r\nТеодора ПАТРОНОВА", "date": "2019.06.05", "title": "Йорданка Фандъкова, кмет на София: Срокът хората да заявят своето желание да подменят отоплителната си инсталация е средата на юни"}
{"url": "http://www.focus-news.net/news/2019/06/05/2666634/predstaviteli-na-pp-abv-se-sreshtnaha-sas-selskostopanski-proizvoditeli-ot-yambolskoto-selo-sharkovo-i-se-angazhiraha-s-mezhduinstitutsionalna-sreshta-po-temata-za-izbitite-im-zhivotni.html", "text": "Председателят на ПП АБВ Румен Петков, областният председател на партията в Ямбол Здравко Златаров, доктор Камелия Стаматова, ветеринарен лекар от Тракийския университет, проф. Михни Люцканов, също ветеринарен медик, се срещнаха със селскостопански производители от ямболското село Шарково, където преди година бяха евтаназирани за последно домашни животни заради заплаха от шап. Това съобщиха от пресцентъра на  ПП АБВ . \r\nЖивотновъдите, които организираха серия от протести, докато течеше умъртвяването на стадата им, коментираха с възмущение, че все още няма национално становище от заинтересованите институции по въпроса за заразата и за това, че такава всъщност не е имало.  \r\nЕдин от собствениците на селскостопански животни, чието стадо не е било евтаназирано – Ана Петрова, покани представителите на АБВ да видят животните й и сподели, че продължава да води съдебни дела. Тя каза също, че е получила и серия от заплахи за живота си с ултиматум да спре съдебните си жалби. За да разреши да избият животните ѝ, тя получила и предложение за 100 000 лева.  Тези собственици, чиито животни бяха избити, са получили по 190 лева на глава добитък – сума, която далеч не покрива стойността на пазарната цена.  \r\nПред селскостопанските производители от ямболското село Шарково Румен Петков се ангажира да организира среща на територията на Стара Загора по темата, на която ще бъдат поканени представители на ресорното министерство, на академичната общност, народни представители от комисията по земеделие от ямболския регион, БАБХ, животновъдите, чиито стада бяха избити и запазилата стадото си и продължаваща битката за него Ана Петрова.  \r\n„От тази среща търсим резултат в три посоки – оценка на действията и бездействията на държавните институции и престъпното поведение при избиване на повече от 4000 животни, за която единствено ПП АБВ даде оценка преди една година. Ще настояваме за промени в нормативната уредба, в това число и законодателни които да позволят на Ана Петрова да запази стадото си. Ще настояваме също за промени в ЕП, които да не допускат избиването на здрави животни на територията на Европа“, посочи Румен Петков. Той коментира, че съучастници в избиването на животните в региона са всички евродепутати и народни представители от Ямболския регион.", "date": "2019.06.05", "title": "Представители на ПП АБВ се срещнаха със селскостопански производители от ямболското село Шарково и се ангажираха с междуинституционална среща по темата за избитите им животни"}
{"url": "http://www.focus-news.net/news/2019/06/05/2666636/euronews-dvadeset-migranti-sa-zadarzhani-sled-bunt-i-sblasatsi-v-tsentar-za-bezhantsi-v-bosna-i-hertsegovina.html", "text": "Босненската полиция арестува 20 души, след като мигрантите в приемен център в северозападния град Велика Кладуша се разбунтуваха в сряда, предава  Euronews . \r\nКогато полицията пристига в лагера Мирал, за да потуши вълненията, в които участват повече 100 мигранти, тя е посрещната с камъни, метални пръти и бутилки и трима служители на правозащитните органи са ранени, съобщи говорителят на местната полиция Але Силядедич. \r\nДесетина мигранти в центъра, който има капацитет 700 души, също са получили наранявания и са откарани в болници във Велика Кладуша и Бихач. \r\nСилядедич обясни, че напрежението в центъра е било високо след пожар миналия уикенд, който изгори последния етаж на сградата и принуди много мигранти да спят на открито. \r\nОколо 25 000 имигранти от Азия и Северна Африка са влезли в балканската страна от Сърбия и Черна гора през 2018 г., а още 6 000 са пристигнали досега тази година, според службите за сигурност на Босна и Херцеговина. \r\nСамо около 3500 души са били настанени в транзитни центрове, оставяйки хиляди спящи на открито, тъй като Сараево няма достатъчно средства, за да се грижи за всички. \r\nМного от мигрантите биха искали да стигнат до страни в Европейския съюз със силни икономики, но външните граници на ЕС - като се започне с Хърватия северно от Босна - като цяло бяха затворени за тях след приток от над един милион през 2015 година.", "date": "2019.06.05", "title": "Euronews: Двадесет мигранти са задържани след бунт и сблъсъци в център за бежанци в Босна и Херцеговина"}
{"url": "http://www.focus-news.net/news/2019/06/05/2666637/ministar-temenuzhka-petkova-predstavi-protsedurata-za-aets-belene-pred-potentsialni-investitori.html", "text": "В рамките на международната конференция „Българската атомна енергетика - национална, регионална и световна енергийна сигурност“, която се провежда във Варна, министърът на енергетиката Теменужка Петкова разговаря с главния изпълнителен директор на „Фраматом“ Бернард Фонтана. Това съобщиха от пресцентъра на  министерството . „Фраматом“ е една от компаниите, които проявяват интерес към участие в процедурата за избор на стратегически инвеститор за АЕЦ „Белене“. Министър Петкова представи пред г-н Фонтана основните моменти от процедурата и акцентира върху решението на българския парламент проектът да се реализира на пазарен принцип, без преференциални договори за изкупуване на произведената електроенергия и без държавни гаранции. Петкова подчерта, че процедурата предвижда възможност за участие както на стратегически инвеститори, така и на компании, които биха желали да купуват произведената електроенергия. По нейните думи, след като изтече срокът за подаване на заявления за участие, ще бъде изготвена кратка листа на кандидатите, към които Министерството на енергетиката ще се обърне с покана да подадат обвързващи оферти. \r\n„Нашето правителство смята, че проектът АЕЦ „Белене“ е важен не само за България, но и за целия регион“, подчерта Петкова. Тя изтъкна пред своя събеседник, че в момента се търси възможност за участие на Република Северна Македония, Сърбия и Черна гора в проекта и реализацията му като регионален. По нейните думи анализите показват, че проектът е жизнеспособен и за правителството остава предизвикателството да го доведе до успешен край. \r\nПо-рано през деня министър Петкова разговаря във Варна и с представители на китайската национална ядрена корпорация CNNC и „Росатом“, които също проявяват интерес към участие в процедурата.", "date": "2019.06.05", "title": "Министър Теменужка Петкова представи процедурата за АЕЦ „Белене“ пред потенциални инвеститори"}
{"url": "http://www.focus-news.net/news/2019/06/05/2666633/ralitsa-hristova-riosv-varna-nay-golemite-zamarsiteli-na-vazduha-vav-varna-sa-transportniya-trafik-i-bitovoto-otoplenie-na-tvardo-gorivo.html", "text": "Най-големите замърсители на въздуха във Варна са транспортния трафик и битовото отопление на твърдо гориво. Това каза за > Радио „Фокус“ – Варна  Ралица Христова, младши експерт към дирекция „Превантивна дейност“ в Регионалната инспекция по околната среда и водите (РИОСВ) – Варна. Тя припомни, че оценката на качеството на атмосферния въздух в България се следи от национална система за контрол. По думите й, сериозните причини за замърсяване на въздуха произлизат от превозните средства. „По-големи стойности на концентрациите на фини прахови частици са възможни при определени метеорологични условия и в локални участъци от населеното място – основно по интензивни транспортни артерии, пиково натоварване, както и на места, с повече сгради, отоплявани на битово гориво“, съобщи експертът. Тя допълни, че според нормативните изисквания на страната и на Европейския съюз, всяка община има задължението да извършва дейности за намаляване на замърсяването.  \r\n„Общината реализира програма, в която са предвидени редица мерки, които трябва да бъдат взети по отношение на основните сектори – битово отопление и транспорт, източници на замърсяване с фини прахови частици, за да бъде постигнато необходимото качество на атмосферния въздух. А именно увеличаване на отреблението на природна газ, повишаване на енергийната ефективност, саниране на сграден фонд, подобряване на организацията на движението, изграждане на нови паргинзи и велосипедни алеи, почистване и реконструкция на пътна и улична мрежа и т.н.“, посочи Ралица Христова. Ралица Иванова съобщи, че Регионалната инспекция по околната среда и водите също организира редица събития свързани с опазване на околната среда. На 6 юни на гости в инспекцията ще бъдат ученици от ОУ „Христо Ботев“ и ОУ „Йордан Йовков“, които ще разгледат регионалната лаборатория, мобилната станция за измерване на въздуха и др. \r\nБояна АТАНАСОВА", "date": "2019.06.05", "title": "Ралица Христова, РИОСВ – Варна: Най-големите замърсители на въздуха във Варна са транспортния трафик и битовото отопление на твърдо гориво"}
{"url": "http://www.focus-news.net/news/2019/06/05/2666639/sofiya-pochti-e-potushen-pozharat-v-proizvodstveno-hale-v-kv-kremikovtsi.html", "text": "Почти е потушен пожарът в производствено хале в кв. „Кремиковци“ в столицата. Това съобщиха за Агенция „Фокус“ от МВР.  Към 14.40 часа в столичната пожарна е получен сигнал за възникнал огън в производственото хале, в което са съхранявани смазочни материали. На място са пристигнали 10 екипа пожарникари от различни столични служби, със специализирани автомобили, автомеханична стълба, линейка. Според данните до момента, няма пострадали.  \r\nТеодора ПАТРОНОВА", "date": "2019.06.05", "title": "София: Почти е потушен пожарът в производствено хале в кв. „Кремиковци“"}
{"url": "http://www.focus-news.net/news/2019/06/05/2666638/xinhua-osmata-vizita-na-si-dzinpin-v-rusiya-tseli-badeshto-razvitie-na-vseobhvatnoto-strategichesko-partnyorstvo.html", "text": "Китайският президент Си Дзинпин пристигна в сряда на държавна визита в Русия, като се очаква двете страни да изведат всеобхватното си стратегическо сътрудничество и координация в нова ера, предава китайската държавна агенция  Xinhua . \r\nПри пристигането си китайският лидер заяви, че ще обмени мнения с руския си колега Владимир Путин за това как да се задълбочат още повече двустранните отношения и как да се насърчи практическото сътрудничество, както и за основните международни и регионални въпроси от общ интерес. \r\nДвамата държавни глави ще планират бъдещото развитие на двустранните отношения, за да прокарат всеобхватното стратегическо партньорство между Китай и Русия за координиране в нова ера на по-голямо развитие на по-високо ниво, обясни Си. \r\nПосещението на китайския президент в Русия е осмото от 2013 година, когато бе избран за президент на „Поднебесната империя“ и се случва по повод 70-тата годишнина от установяването на дипломатически отношения между двете държави. \r\nБлагодарение на съвместните усилия на двете страни, всеобхватното стратегическо партньорство за сътрудничество между Китай и Русия в момента е най-доброто в историята и служи за модел за съжителство в хармония и взаимноизгодно сътрудничество между две велики и съседни страни, подчерта Си Дзинпин. \r\nКитай и Русия се радват на силно политическо доверие, поддържат стабилни механизми за обмен на високо равнище и сътрудничество в различни области и поддържат тясна координация в световните дела, като играят положителна и конструктивна роля за опазването на мира и стабилността в региона и света, както и международната справедливост и правосъдие, добави китайският лидер. \r\nПо думите на президента след теста на променящите се обстоятелства през последните 70 години, двустранните отношения стават все по-зрели, стабилни и устойчиви. Той посочи, че отношенията между  Русия и Китай са на нова историческа отправна точка и представляват нова историческа възможност. \r\nПо време на посещението Си и Путин се очаква да подпишат или да станат свидетели на подписването на важни документи за сътрудничество и да присъстват на среща, посветена на 70-тата годишнина от установяването на двустранните дипломатически връзки. \r\nКитайският президент ще присъства на 23-ия Международен икономически форум в Санкт Петербург. Той ще говори на пленарна сесия, за да изложи идеите на Пекин за устойчиво развитие и да призове за съгласувани усилия за запазване на многостранността и подобряване на глобалното управление за общото развитие и просперитета на света. \r\nСи и Путин, които поддържат близко приятелство, се срещнаха почти 30 пъти на двустранни и многостранни поводи от 2013 г. насам. На среща с Путин през април, Си заяви, че двустранните отношения са се превърнали в отношения на големи държави, които са с най-висока степен на взаимно доверие, най-високо ниво на координация и най-висока стратегическа стойност. \r\nПревод и редакция:", "date": "2019.06.05", "title": "Xinhua: Осмата визита на Си Дзинпин в Русия цели „бъдещо развитие на всеобхватното стратегическо партньорство“"}
{"url": "http://www.focus-news.net/news/2019/06/05/2666635/prof-nikolay-ovcharov-arheolog-oradiyata-izpolzvani-pri-obsadata-na-svishtov-sa-porachvani-ot-bashtata-na-graf-drakula-vlad-ii.html", "text": "Оръдията, използвани при обсадата на Свищов, са поръчвани от бащата на граф Дракула – Влад II. Това каза по време на пресконференция археологът проф. Николай Овчаров, предаде репортер на  Радио „Фокус“ – Велико Търново . Той посочи, че през първата половина на 15 век огнестрелното оръжие е било много голяма рядкост. Не е случайно обаче, че миналата седмица екипът на проф. Овчаров е попаднал на двете гюлета. По думите му това са първите артилерийски обстановки. В запазени грамоти от Влад II, който също е бил много заплашен от османските нашествия, той се обръща към занаятчиите в Брашов. „В Брашов през това време населението е само немско. Това са сакси, с много развито занаятчийство, които използват високи за времето си технологии. В едно писмо той се обръща към тях с молба да изготвят 100 оръдия, лъкове със трели и щитове. Тези оръдия са използвани вероятно при обсадата в Свищов от неговия син“, посочи проф. Овчаров. \r\nАрхеологът посочи, че вече е разкрит първият пласт на обекта от края на 18 и началото на 19 век. Екипът е навлязъл във втория пласт, от 15-17 век, който се свързва с обсадата на Влад III Цепеш, и вече проучват пласт от 13-14 век, при който попаднали на яма, пълна с търновска сграфито керамика. „Съдовете са начупени. По част от тях има изображения на сграфито, но нямат глазура. Вероятно сме попаднали на работилница за сграфито керамика“, посочи проф. Овчаров. Той допълни, че за открили и около 40 монети, но не всички могат да бъдат датирани, тъй като има голямо окисляване от почвата. Сред монетите има такива от средата на 13 век – латински имитации, монети на византийските императори Андроник II и Андроник III и български монети. \r\nПроф. Овчаров подчерта, че до този момент не са правени цялостни археологически проучвания в нито един български град по поречието на река Дунав. „Тук ние ще изградим картината не само на Свищов, а изобщо на цялата Дунавска серия“, посочи археологът. \r\nНадежда КРЪСТЕВА", "date": "2019.06.05", "title": "Проф. Николай Овчаров, археолог: Оръдията, използвани при обсадата на Свищов, са поръчвани от бащата на граф Дракула – Влад II"}
{"url": "http://www.focus-news.net/news/2019/06/05/2666644/sliven-blagotvoritelen-shou-spektakal-za-spasyavane-na-pametnika-na-shesti-artileriyski-polk-shte-se-provede-v-grada.html", "text": "Благотворителен шоу-спектакъл „Събуждане“ ще се проведе в зала „Сливен“. Средствата ще бъдат дарени за спасяване на паметника на Шести артилерийски полк. Това съобщиха от пресцентъра на  Община Сливен. \r\nВ програмата участие ще вземат Детски танцов състав „Бисерче“ към ВК-Сливен, Ансамбъл „Тракийче“ към Детски комплекс-Сливен, Балет „Барби“/ВК-Сливен, Тони Латева, Стефи Андонова, рапарът Миро Слав, Гено Филипов и кукери от с. Пъдарево. Сценарият е на Християна Йорданова. Хореографи са Силвия Терзиева, Магдалена Луканова, Виолина Попова. Транслейтър – Христо Латев. \r\nКонцертът се организира със съдействието на Община Сливен. Началото е в 18.30 часа.", "date": "2019.06.05", "title": "Сливен: Благотворителен шоу-спектакъл за спасяване на паметника на Шести артилерийски полк ще се проведе в града"}
{"url": "http://www.focus-news.net/news/2019/06/05/2666643/sofiya-temata-arhitekturen-modernizam-shte-se-obsazhda-na-sabitie-v-tsentralen-voenen-klub-na-6-yuni.html", "text": "Темата „Архитектурен модернизъм“ ще се обсъжда на събитие в Централен военен клуб на 6 юни. Това съобщиха от  Столична община . „Архитектурен модернизъм“ е темата на предстоящото събитие, в която специални гости ще бъдат арх. Лоренцо Дели Еспости от Милано, Италия, съавтор и редактор на редица книги свързани с архитектурния модернизъм, арх. Амнон Бар Ор от Тел Авив, Израел, експерт в опазването и възстановяването на исторически сгради, Васил Макаринов и Теодор Караколев, които са се посветили в изследването и популяризирането на българския архитектурен модернизъм. Те пристигат в София по покана на Главния архитект на Столична община – арх. Здравко Здравков, с който ще дискутират важни теми от областта на градското планиране, опазването и възстановяването на сгради от архитектурния модернизъм от 20-те, 30-те и 40-те години на миналия век. Събитието ще се състои от 18.00 ч.", "date": "2019.06.05", "title": "София: Темата „Архитектурен модернизъм“ ще се обсъжда на събитие в Централен военен клуб на 6 юни"}
{"url": "http://www.focus-news.net/news/2019/06/05/2666641/sds-bsp-za-poreden-pat-hvarlya-politicheski-prah-v-ochite-na-balgarite.html", "text": "БСП за пореден път хвърля политически прах в очите на българите. Социалистите отново се заиграват с цената на хляба, млякото, млечните продукти, лекарствата и други важни за бита и здравето на гражданите стоки, но популистките предложения на социалистите няма да доведат до намаляване на цените на тези стоки. Това се посочва в  позиция на Съюза ба демократичните сили  (СДС). \r\n\"Да, печален факт е, че има много българи с ниски доходи, които живеят трудно. Но като дясна партия, ние сме категорични, че тези проблеми не могат да се решават чрез изкривяване на пазарните отношения, налагане на непазарни механизми и разхлабване на финансовата дисциплина. Надяваме се управляващата партия ГЕРБ, която е дясна и член на ЕНП, да не се плъзне по плоскостта на популизма на опозицията\", се казва още в позицията. \r\nСпоред СДС диференцираните ДДС ставки са подложени на остра критика в ЕС и вероятно новата Еврокомисия ще ги премахне или ще ги сведе до минимум, като те генерират ДДС измами, водят до утежняване и оскъпяване на административния контрол и са предпоставка за изкривяване на пазарните отношения, а многото на брой диференцирани ставки с различен процент на ДДС ще усложнят още повече процеса на отчитането му. \r\n\"Както многократно сме подчертавали, проблемът не е само във високите цени на храните и лекарствата, а и в ниските ни доходи, които са следствие от недостатъчния ръст на икономиката и ниския БВП. Ако не постигнем реален икономически растеж и удвояване на БВП, всякакви идеи за непазарно задържане на цените на стоките няма да доведат до реални ползи за потребителите, а ще поставят под съмнение един от водещите принципи на ЕС – пазарната икономика\", отбелязват от Съюза на демократичните сили. \r\nОт СДС предлагат на всички политически сили да се обединят около идеята за удвояване на БВП през следващите 10 години до 200 млрд. лв., което според политическата формация ще доведе и до двойно увеличение на доходите на гражданите през 2028 г.", "date": "2019.06.05", "title": "СДС: БСП за пореден път хвърля политически прах в очите на българите"}
{"url": "http://www.focus-news.net/news/2019/06/05/2666642/pravitelstvoto-prie-novi-merki-za-podobryavane-kachestvoto-na-vazduha-obzor.html", "text": "На редовното правителствено заседание в сряда Министерският съвет прие Националната програма за подобряване качеството на атмосферния въздух 2018 - 2024 г. Тя предлага мерки, насочени към основните сектори, които причиняват замърсяване с фини прахови частици - битово отопление и транспорт. Очаква се програмата да подпомогне общините в прилагането на политики и мерки на национално ниво за решение на проблема. Документът ще въвежда изисквания за качеството на въглищата и брикетите, дървесината и отоплителните уреди на твърдо гориво, които се използват за битово отопление. Задължително ще се извеждат отоплителни уреди, които не отговарят на регламентите за екодизайна и ще се заменят с други средства за отопление. В програмата е предвидено и одобряване качеството на периодичните технически прегледи на моторните превозни средства. \r\nМинистърът на околната среда и водите Нено Димов обяви, че ще бъдат осигурени 390 млн. лв. за 11 български общини за електрификация на градския транспорт - електробуси, тролейбуси, трамваи. За следващите 3 години ще се отделят още 100 млн. лева за подпомагане на общините в сферата на битовото отопление. Средствата ще бъдат добавени към изплатените вече 111 млн. лв. по ОП „Околна среда“. Към края на тази година се очаква да има отпуснати още 80 млн. лв., които да бъдат разпределени за общините, които са нямали възможност да кандидатстват при първото отравяне на програмата за битово отопление и подпомагане на домакинствата.   \r\nМинистърът на околната среда и водите Нено Димов отчете, че от последните две години, ресурсът на ведомството е завишен с близо 7 пъти. По думите му тези средства през следващите 4 години ще подпомогнат изключително много българските общини със замърсяването на атмосферния въздух. Според него мерките, които предприема министерството показват, че са ефективни. Министър Димов поясни, че 9 от общините, които са били в наказателна отговорност заради завишени норми на замърсяване, вече изпълняват изискванията на закона. Той уточни, че общини като Бургас и София устойчиво намаляват своето замърсяване в последните 7 години. Североизточният регион също излиза от наказателна отговорност относно показателите си. Това са градовете Варна, Добрич, Девня.  \r\nС най-замърсен въздух са градовете Видин и Горна Оряховица. „Надявам се със средствата, които сме осигурили, там също да има подобрение на качеството на атмосферния въздух“, допълни Димов. \r\nДаяна ДЮЛГЕРОВА", "date": "2019.06.05", "title": "Правителството прие нови мерки за подобряване качеството на въздуха (ОБЗОР)"}
{"url": "http://www.focus-news.net/news/2019/06/05/2666645/sport-grigor-dimitrov-otkaza-uchastie-na-treva-v-holandiya.html", "text": "Григор Димитров няма да играе на турнира в Хертогенбош, Холандия, който ще се проведе от 10 до 16 юни. Причината не е проблемът с рамото, заради което „топ тенисистът“ ни пропусна няколко турнира тази година. Той е предпочел да проведе по-дълга подготовка на трева, преди да се включи в Куинс по-късно този месец. На негово място в схемата влиза Лоренцо Сонего, който промени плановете си да играе в Щутгарт. \r\nСледващият турнир, на който ще видим в игра българина по програма, е този в Куинс Клъб, където Димитров стана шампион през 2014 година. В Куинс Григор ще участва и на двойки в тандем с Хуан Мартин дел Потро.", "date": "2019.06.05", "title": "Спорт: Григор Димитров отказа участие на трева в Холандия"}
{"url": "http://www.focus-news.net/news/2019/06/05/2666648/veliko-tarnovo-sluzhiteli-na-politseyskoto-upravlenie-v-pavlikeni-razsledvat-smartta-na-kuche.html", "text": "Служители на полицейското управление в Павликени разследват смъртта на домашно животно, съобщиха от  Областна дирекция на МВР – Велико Търново . Вчера в управлението е бил получен сигнал от 31-годишна жена от село Дъскот, че е намерила кучето си отровено. На адреса е изпратен полицейски екип, който е извършил оглед. Направена е аутопсия на животното, причините за смъртта са в процес на изясняване. По случая е образувано досъдебно производство.", "date": "2019.06.05", "title": "Велико Търново: Служители на полицейското управление в Павликени разследват смъртта на куче"}
{"url": "http://www.focus-news.net/news/2019/06/05/2666650/varna-rayonniyat-sad-postanovi-55-godishna-zhena-da-izplati-obezshtetenie-za-izvarshena-imotna-izmama-za-nad-70-000-leva-na-obvinyaemata-e-nalozhena-i-uslovna-prisada.html", "text": "Районният съд във Варна постанови 55-годишна жена да изплати обезщетение за извършена имотна измама. Това съобщиха от пресцентъра на  съда . Подсъдимата е призната за виновна по повдигнатото спрямо нея обвинение за измама в големи размери, в резултат на която причинила на друга жена имотна вреда в размер на над 70 000 лева. Деянието е извършено в условия на продължавано престъпление в периода от месец септември 2011 г. до 3 октомври 2012 г. Пострадалата, която не живеела постоянно в страната, чрез публикувана обява в агенция за недвижими имоти се свързала с подсъдимата, направила оглед на предлагания за продажба апартамент и се договорили да го закупи на няколко вноски за общата сума от 36 000 евро. След плащането на част от сумата, бил сключен предварителен договор за покупко-продажба на имота. За поддържане на заблудата на клиентката бил предоставен и ключ за жилището.  По настояване на подсъдимата, с две преводни нареждания през 2012 г., пострадалата окончателно изплатила договорената за имота цена. При завръщането си в България тя поискала сделката да бъде финализирана с нотариален акт. Тогава подсъдимата поискала отсрочка за изготвянето на документите, като изтъкнала финансови затруднения и поела ангажимент при следващото й завръщане това да бъде направено. Впоследствие подсъдимата престанала да отговаря на обаждания, а при извършена справка се установило че същият имот е бил ипотекиран с две последователни договорни ипотеки в полза на трети лица. \r\n55-годишната подсъдима е с чисто съдебно минало. Районен съд – Варна й наложи наказание от 2 години лишаване от свобода, чието изпълнение се отлага с изпитателен срок от 3 години. Тя бе осъдена да изплати на гражданския ищец обезщетение за причинената имотна вреда. В нейна тежест е още сума от над 6 000 лева, представляващи направени по делото разноски от гражданския ищец за адвокатско възнаграждение, както и държавната такса върху уважения иск. \r\nПрисъдата подлежи на обжалване или протест в 15-дневен срок пред горната съдебна инстанция.", "date": "2019.06.05", "title": "Варна: Районният съд постанови 55-годишна жена да изплати обезщетение за извършена имотна измама за над 70 000 лева, на обвиняемата е наложена и условна присъда"}
{"url": "http://www.focus-news.net/news/2019/06/05/2666647/sofiya-vavezhda-se-organizatsiya-na-dvizhenieto-za-sabitie-na-posolstvoto-na-ruskata-federatsiya-na-11-yuni.html", "text": "Въвежда се организация на движението за събитие на посолството на Руската федерация на 11 юни. Това съобщиха от пресцентъра на  Столична община . От 12.00 до 21.00 часа на 11 юни се забранява престоят и паркирането на пътни превозни средства, с изключение на автомобилите на гостите поканени на приема, по ул. „Никола Мирчев” между бул. „Драган Цанков” и ул. „Ф. Ж. Кюри”.  \r\nОт 18.00 до 21.00 часа на 11 юни се забранява влизането на пътни превозни средства в двете посоки по ул. „Никола Мирчев” между бул. „Драган Цанков” и ул. „Ф. Ж. Кюри” с изключение на автомобилите на гостите поканени на приема, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява постове за контрол и регулиране на движението.", "date": "2019.06.05", "title": "София: Въвежда се организация на движението за събитие на посолството на Руската федерация на 11 юни"}
{"url": "http://www.focus-news.net/news/2019/06/05/2666646/reuters-polsha-i-naydzhal-farazh-razrushiha-nadezhdite-na-desnitsata-za-edinna-grupa-v-ep.html", "text": "Надеждите на десните партии за формиране на мощен нов евроскептичен блок в Европейския парламент понесоха двоен удар в сряда, когато управляващата полска партия „Право и справедливост“ (ПиС) и британската „Партия Брекзит“ на Найджъл Фараж отхвърлиха вероятността да се присъединят към такова формирование, съобщава  Reuters . \r\nИталианската „Лига“ беше един от най-големите победители на европейските избори миналия месец и нейният лидер Матео Салвини, който е и вицепремиер и вътрешен министър на Италия, искаше да събере европейските националистически фракции в 10-партиен Европейски Алианс на народите и нациите в новия парламент. \r\nЯрослав Качински, лидерът на ПиС, изключи тази вероятност, като посочи за причина проруската позиция на Салвини, на френския „Национален сбор“, оглавяван от Марин льо Пен и германската „Алтернатива за Германия“. \r\n„Партия Брекзит“ на Найджъл Фараж, която спечели 29 от 72-те кресла на Великобритания в ЕП, също заяви, че няма да се присъедини към такава група, но без да посочва причини. Очаква се Обединеното кралство да излезе от ЕС на 31 октомври, но неговите евродепутати ще се присъединят към ЕП през юли и ще останат до излизането. \r\nИзразявайки скептицизма си спрямо плановете на Салвини, Качински заяви пред полското частно Радио Wnet: „Що се отнася до господин Салвини, тук имаме проблем, защото той иска да създаде нова група с формации, които ние не можем да приемем. \r\n„Тази група се нарича „Национален сбор“ и принадлежи на Марин льо Пен. Също така „Алтернатива за Германия“, поясни политикът. „Това е нещо, което не можем да приемем при никакви обстоятелства“. \r\nПартията на льо Пен, германската “АзД” и „Лигата“ на Салвини имат добри отношения с Русия, позиция, която ПиС, потопена в традиционното полско недоверие към Кремъл, не споделя. \r\nПолската фракция, която подкрепя традиционните католически ценности и съпротивата на това, което вижда като руски експанзионизъм в Украйна и другаде, спечели 26 от 51 полски кресла в ЕП. \r\nОчаква се тя да остане в групата на Европейските консерватори и реформисти в събранието. \r\nСалвини се надяваше, че общото желание на европейските евроскептични партии да оформят бъдещето на блока чрез връщане на повече правомощия на държавите-членки и налагане на допълнителни ограничения върху имиграцията, ще надделее над всички опасения за руската намеса. \r\nКато цяло крайнодесните партии се справиха по-добре от очакваното на изборите за ЕС, особено в Германия и Холандия. \r\nМиналата седмица унгарският премиер Виктор Орбан също дистанцира партията си от „Фидес“ от евроскептичната група на Салвини, докато се опитва да поправи напрегнатите връзки с основните партийни центрове на ЕС. \r\nНачалникът на администрацията на Орбан Гергели Гуляш заяви, че не вижда „много шансове за сътрудничество на партийно ниво или в съвместна парламентарна група“. \r\nОрбан, изключен от дясноцентристката Европейска народна партия (ЕНП), неочаквано отказа спорни съдебни реформи в очевиден жест, целящ да успокои мейнстрийма в ЕС. \r\nПревод и редакция:", "date": "2019.06.05", "title": "Reuters: Полша и Найджъл Фараж разрушиха надеждите на десницата за единна група в ЕП"}
{"url": "http://www.focus-news.net/news/2019/06/05/2666649/yordanka-fandakova-planat-na-borisovata-gradina-ima-za-tsel-nedopuskane-na-novo-stroitelstvo-v-parka.html", "text": "Планът на Борисовата градина има за цел недопускане на ново строителство в парка. Това написа кметът на София Йорданка Фандъкова в социалната мрежа  „Фейсбук“ . „На финала е проектът за първия студентски кампус в Студентски град. На терен от 27 дка се обособяват 4 от съществуващите общежития – три на Техническия университет и едно на Минно-геоложкия. Предвиден е и паркинг на 2 нива с 40 места. С плана за Студентски град обособихме 10 кампуса и спасихме от застрояване 220 дка. През 2001 г. е приет план, който предвижда застрояване на всичко, което може да се застрои. Най-фрапиращо беше, че за застрояване е отреден дори и дворът на Националната спортна академия. Затова през 2008 г. започнахме изготвянето на нов план, с който спасихме 70-те декара от двора на НСА и общо 220 дка зелени площи“, посочва още столичният кмет.  \r\nТя поясни, че продължават спекулациите от политици, че с Плана на Борисовата градина, който ще бъде представен пред гражданите, се цели строителство и сеч в Борисовата градина.  В УАСГ е първото обществено обсъждане, на което ще бъдат чути от автора на плана арх. Ковачев какво предлага и с какви мотиви. „Аз вече споделих част от моите бележки по проекта и те са подчинени на една цел – запазване на историческия вид на Борисовата градина и недопускане на ново строителство. Това е целта на този план“, отбеляза Фандъкова. „Няма как да допусна общински съветници, които би трябвало да познават процедурите по изготвяне и приемане на план, да ми вменяват някакви тайни мисли за скрито и открито застрояване. И то представители на партии, които са допуснали огромни части от Борисовата днес да са частна собственост. От тях не очаквам коректност, а още по-малко истината, защото тя не е в тяхна полза“, допълва тя.  „Позициите, които споделих преди дни, и които ще защитавам при обсъждането и приемането на плана на Борисовата градина, са:  Не подкрепям предложението на проектанта за изграждане на съществуващото преди десетилетия Климатично училище. Тази зона трябва да е част от зелената система на парка.  Обектите на „Спортна София“ и Конната база трябва да бъдат запазени на местата, на които са, а стадион „Юнак“ да е във вида, в който го помним.  Стадионите в Борисовата могат да бъдат реновирани, но не и разширявани.  Автокъщата трябва да бъде премахната, за което от миналата година водим дела. На нейно място се предвижда подземен паркинг. Предложението на арх. Ковачев там да се изгради музей, може да бъде обсъдено, но мнението ми е, че не трябва да се допуска застрояване извън съществуващото. Къпалнята „Мария Луиза“ се запазва и категорично не се допуска допълнително разширяване и застрояване. “, обяснява още столичният кмет.", "date": "2019.06.05", "title": "Йорданка Фандъкова: Планът на Борисовата градина има за цел недопускане на ново строителство в парка"}
{"url": "http://www.focus-news.net/news/2019/06/05/2666651/api-shofyorite-da-karat-vnimatelno-po-patya-karlovo-plovdiv-remontira-se-most-v-rayona-na-selo-banya.html", "text": "Шофьорите да карат с повишено внимание по път II-64 Карлово – Пловдив в района на с. Баня. Ремонтира се мостовото съоръжение над река Неволя и трафикът преминава в една лента като се регулира със светофарна уредба. Очаква се ремонтните дейности да продължат до края на юни. Това съобщиха от пресцентъра на  Агенция \"Пътна инфраструктура\" . През следващата седмица се предвижда да започне и ремонт на ж. п. надлез на същия път в началото на Карлово. Двете съоръжения ще се ремонтират със средства от бюджета на Агенция „Пътна инфраструктура“. Общата им стойност е 390 хил. лв. с ДДС.", "date": "2019.06.05", "title": "АПИ: Шофьорите да карат внимателно по пътя Карлово - Пловдив, ремонтира се мост в района на село Баня"}
{"url": "http://www.focus-news.net/news/2019/06/05/2666653/veliko-tarnovo-25-godishen-kriminalno-proyaven-mazh-ot-oblastniya-grad-e-obvinen-v-opit-za-ubiystvo.html", "text": "25-годишен криминално проявен мъж от Велико Търново е обвинен в опит за убийство на свой съгражданин, съобщиха от  Областната дирекция на МВР . Работата по случая е започнала, след като на 11 март миналата година в полицията е получен сигнал от Спешна помощ – Велико Търново за постъпил млад мъж от Велико Търново с прободна рана в областта на гръдния кош. По случая е било започнато досъдебно производство. В хода на разследването е установено, че същата нощ в областния град пострадалият е бил намушкан с нож в областта на гърдите и краката и само бързата намеса на медиците е предотвратила смъртта му. От проведените действия по разследването е установено, че извършител на деянието е 25-годишен мъж от В. Търново, с 8 криминални регистрации за различни деяния. След доклад на материалите в прокуратурата, той е привлечен, като обвиняем. Към момента изтърпява ефективно наказание „лишаване от свобода“ в затвора в град Ловеч за друго деяние.", "date": "2019.06.05", "title": "Велико Търново: 25-годишен криминално проявен мъж от областния град е обвинен в опит за убийство"}
{"url": "http://www.focus-news.net/news/2019/06/05/2666655/kyustendil-mazh-e-pochinal-sled-kato-e-bil-zatisnat-ot-darvo-v-zemlishteto-na-selo-treklyano.html", "text": "Мъж е починал, след като е бил затиснат от дърво в землището на село Трекляно. Това потвърди за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Мъжът е около 40-годишен. На място е изпратен екип на „Спешен център” – Кюстендил. Мъжът е починал в линейката, по време на транспортирането му към болницата в областния център.  \r\nПредстоят редица процесуално-следствени действия. Ще бъде информиран прокурор от Окръжна прокуратура и ще се образува досъдебно производство по случая. \r\nВенцеслав ИЛЧЕВ", "date": "2019.06.05", "title": "Кюстендил: Мъж е починал, след като е бил затиснат от дърво в землището на село Трекляно"}
{"url": "http://www.focus-news.net/news/2019/06/05/2666657/gabrovo-79-godishna-zhena-ot-grada-e-stanala-zhertva-na-telefonna-izmama-s-1-320-leva-i-zlatni-nakiti-za-okolo-150-leva.html", "text": "79-годишна жена от Габрово е станала жертва на телефонна измама с 1 320 лева и златни накити за около 150 лева, съобщиха от  Областна дирекция на МВР – Габрово . Вчера тя е потърсила помощ в полицията. Обяснила е, че към 14.00 часа непознат й се е обадил на домашния  телефон, представил се е за полицай, казал й е, че се провежда операция по задържане на измамници и я е убедил да помогне с наличните си средства, които после ще й бъдат върнати. Жената се доверила и предала наличните си 1 320 лева и златни накити за около 150 лева. Предприети са оперативни действия за установяване на извършителя на престъплението, които се провеждат в рамките на   започнатото досъдебно производство.", "date": "2019.06.05", "title": "Габрово: 79-годишна жена от града е станала жертва на телефонна измама с 1 320 лева и златни накити за около 150 лева"}
{"url": "http://www.focus-news.net/news/2019/06/05/2666656/kristin-lagard-razreshavaneto-na-targovskite-sporove-e-nezabaven-prioritet-na-g-20.html", "text": "Глобалната икономика е в „деликатен момент“, който изисква централните банки да поддържат стимули, а правителствата да разрешат търговските спорове възможно най-бързо, предупреди Международният валутен фонд (МВФ) в сряда, предава AFP. \r\n„Непосредственият приоритет е да се разреши търговското напрежение“, заяви директорът на МВФ Кристин Лагард чрез публикация в своя блог преди срещата на финансовите министри и гуверньорите на централни банки от страните от Г-20, която предшества срещата на високо равнище в Япония през почивните дни. \r\nДокладът на МВФ пред Г-20 подчерта, че централните банки трябва да поддържат стимул, докато инфлацията не бъде потвърдена и трябва да бъдат готови да направят повече, ако икономическият растеж се забави. \r\nПревод и редакция:", "date": "2019.06.05", "title": "Кристин Лагард: Разрешаването на търговските спорове е незабавен приоритет на Г-20"}
{"url": "http://www.focus-news.net/news/2019/06/05/2666658/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.06.05", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/05/2666640/zhan-klod-yunker-prespanskiyat-dogovor-e-sdelka-mezhdu-darzhavi-a-ne-pravitelstva.html", "text": "„Преспанският договор е споразумение между две държави, а не между две правителства. Правителствата са институции на държавата“, заяви председателят на Европейската комисия Жан-Клод Юнкер в коментар за договора за името, подписан през юни м.г. между Гърция и Македония, предава електронното издание на гръцкия консервативен ежедневник  Protothema . \r\nВ отговор на въпрос по време на съвместна пресконференция с македонския премиер Зоран Заев, дали се опасява, че споразумението между съседните държави може да бъде отменено при смяна на властта в Гърция, Юнкер отбеляза, че спогодбата е взаимно изгодна за двете страни и техните граждани. \r\nВестникът отбелязва, че мнозина анализатори в Гърция смятат, че спорният Преспански договор, който „практически предава „македонската“ националност на Северна Македония“ е една от основните причини лявата партия СИРИЗА да претърпи толкова тежка загуба на проведените наскоро избори за Европейски парламент, като тогава тя претърпя най-големи загуби именно в гръцкия регион Македония. \r\nПревод и редакция:", "date": "2019.06.05", "title": "Жан-Клод Юнкер: Преспанският договор е сделка между държави, а не правителства"}
{"url": "http://www.focus-news.net/news/2019/06/05/2666659/angela-merkel-uchastieto-mi-na-godishninata-ot-desanta-v-normandiya-e-istoricheski-podarak.html", "text": "Германският канцлер Ангела Меркел определи възможността да участва в тържествените мероприятията в британското пристанище Портсмут по повод 75-тата годишнина от десанта на съюзниците в Нормандия като „исторически подарък“,  предава  ТАСС . \r\n„Това, че аз, като канцлер на Германия, мога да бъда тук днес и това, че заедно ние днес се застъпваме за мир и свобода е исторически подарък“, цитира думите на Меркел агенция DPA. Според нея това трябва да бъде защитавано. \r\nПо време на мероприятията Мерркел проведе двустранна среща с американския президент Доналд Тръмп. Германската страна засега не съобщава детайли от преговорите. Според информацията от Белия Дом, лидерите на двете страни са обсъдили, освен другото, ситуацията в Либия. \r\nПревод и редакция:", "date": "2019.06.05", "title": "Ангела Меркел: Участието ми на годишнината от десанта в Нормандия е исторически подарък"}
{"url": "http://www.focus-news.net/news/2019/06/05/2666662/api-vazstanoveno-e-dvizhenieto-pri-km-5-na-am-struma-v-posoka-pernik.html", "text": "Възстановено е движението при км 5 на АМ „Струма“ в посока Перник. Това съобщиха от  Агенция „Пътна инфраструктура“ .", "date": "2019.06.05", "title": "АПИ: Възстановено е движението при км 5 на АМ „Струма“ в посока Перник"}
{"url": "http://www.focus-news.net/news/2019/06/05/2666664/smolyan-obshtinata-organizira-bezplaten-transport-za-macha-fk-rodopa-smolyan-afk-haskovo-koyto-shte-se-provede-na-6-yuni-v-selo-orizari.html", "text": "Община Смолян организира безплатен транспорт за желаещите да подкрепят отбора на ФК „Родопа”-Смолян, който ще играе мач с отбора на АФК „Хасково” в село Оризари. Това съобщиха от пресцентъра на  Общината . \r\nАвтобусът тръгва на 6 юни, четвъртък,  в 15.00 часа от паркинга на храм „Св. Висарион Смоленски”, а футболният мач е от 18.00 часа в Оризари.  \r\nБългарския футболен съюз допусна до квалификациите и тима на „Родопа” - Смолян и така 5 отбора ще се борят за 2 места в Югоизточната Трета лига.  \r\nПредварителният кръг е на 6 юни, а първият сблъсък е между „Родопа“ и „Хасково“ в Оризари.", "date": "2019.06.05", "title": "Смолян: Общината организира безплатен транспорт за мача ФК „Родопа”- Смолян – АФК „Хасково”, който ще се проведе на 6 юни в село Оризари"}
{"url": "http://www.focus-news.net/news/2019/06/05/2666660/veliko-tarnovo-shkolata-za-pop-i-rok-izpalniteli-estrada-v-grad-svishtov-napravi-svoya-zaklyuchitelen-kontsert.html", "text": "По традиция, и тази година през месец юни Школата за поп и рок изпълнители „Естрада“ в Свищов, с ръководител Антоанета Георгиева, направи заключителен концерт на своите възпитаници, съобщиха от пресцентъра на  Общината . В концерта 15 млади таланти показаха пред своите родители и гости натрупаните знания и умения през годината, изпълнявайки редица български и чуждестранни песни. В Зала 1 на община Свищов освен родители и близки, присъстваха и секретарят на Общината Любомира Петрова, директорът на дирекция „Култура и културно наследство“ Росен Маринов, началникът на отдел „Образование“ Румяна Кузева и Таня Ликова – гл. експерт „Култура“ в община Свищов. \r\nОт името на общинското ръководство Росен Маринов поздрави Антоанета Георгиева и нейните възпитаници за множеството награди от конкурси и фестивали, с които прославят името на Свищов. Той им благодари за ползотворното сътрудничество  и подчерта, че винаги могат да разчитат на подкрепа от страна на Общината. \r\nПрез 2018/2019 година представителите на школата донесоха в Свищов множество първи, втори и трети меса, както и поощрителни награди от своите участия в София, Пловдив, Видин, Бургас, Велико Търново, Хисаря, Сливен, Полски Тръмбеш, Павликени, и Несебър. На изключително високо ниво се представиха с международните си участия в Румъния, Италия, и Русия, и активно присъстваха в културните събития от календара на община Свищов. \r\nСледващата изява на младите таланти се очаква да бъде след броени дни в Международния конкурс „Изгряват звезди“, в гр. Петрич, за който Общината е осигурила транспорт.", "date": "2019.06.05", "title": "Велико Търново: Школата за поп и рок изпълнители „Естрада“ в град Свищов направи своя заключителен концерт"}
{"url": "http://www.focus-news.net/news/2019/06/05/2666661/stefan-prodanov-saveta-po-turizam-svishtov-mashtaben-dvuboy-mezhdu-nyakolko-gladiatori-shte-bade-presazdaden-po-vreme-na-xv-izdanie-na-festivala-na-antichnoto-nasledstvo-orel-na-dunava.html", "text": "Мащабен двубой между няколко гладиатори ще бъде пресъздаден по време на XV издание на Фестивала на античното наследство „Орел на Дунава“ в Свищов. Това съобщи по време на пресконференция Стефан Проданов, председател на Съвета по туризъм в град Свищов и на Сдружение „Орел на Дунава“, предаде репортер на  Радио „Фокус“ – Велико Търново . Фестивалът стартира на 7юни (петък), от 19.30 часа, с официална церемония и тържествен парад на групите по улиците на Свищов под светлините на факлите. Тази година се очаква за форума в Свищов да пристигнат 220 реанактори от цял свят. По традиция най-голяма ще е групата на „Storico Romano“ от Италия. Те ще се включат в най-тежките гладиаторски битки и ще пресъздадат трагедията „Един ден в дома на Пизон“. В петък вечерта ще бъде запален фестивалният огън от император Нерон и представители на местната власт, които ще връчат ключа на града на императора. Събитията в съботния ден се пренасят в античния град Нове. Още в 09.30 часа императорът ще приеме парадния строй. В часовете от 10.00 до 14.00 часа децата ще имат възможност да се включат в различни ателиета и занаятчийски работилници. Кулинарното шоу започва в 10.00 часа. Шеф Божана Кацарова ще представи рецепти от античната древна кухня. Големите гладиаторски игри „Колизеум“ ще започнат в 18.00 часа. Гладиаторите от всички групи ще се състезават в категориите „най-атрактивен двубой“ и „гладиатор на народа“. „Ще има платформа, на която ще има голям двубой между няколко гладиатори. Подобни сражения сме наблюдавали във филма „Гладиатор“.Такова мащабно зрелище се прави за първи път в България“, посочи Стефан Проданов. Той съобщи, че голямата битка между варвари и римляни започва в 20.15 часа. В късните час ще има стрелби  с антично оръжие и огнени топки. В неделния ден (9 юни) демонстрациите на групите ще продължат. Закриване е от 13.00 часа, когато фестивалният огън ще бъде загасен. \r\n„Фестивалът „Орел на Дунава“ е най-старото събитие на Балканите от подобен характер. Това е едно много силно и мащабно събитие, което вече създаде дълбоки кроени. Ние всяка година го надграждане, благодарение на добрата симбиоза между НПО, Исторически музей и местната власт в лицето на ръководството на Община Свищов“, посочи Стефан Проданов. \r\nНадежда КРЪСТЕВА", "date": "2019.06.05", "title": "Стефан Проданов, Съвета по туризъм - Свищов: Мащабен двубой между няколко гладиатори ще бъде пресъздаден по време на XV издание на Фестивала на античното наследство „Орел на Дунава“"}
{"url": "http://www.focus-news.net/news/2019/06/05/2666666/aktsenti-v-sutreshniya-blok-dobro-utro-balgariya-po-radio-fokus-na-6-yuni.html", "text": "Тази година е посветна на 1150 години от смъртта свети Константин-Кирил Философ, защитник на православната вяра срещу влиянието на ересите и сектите. Едно от събитията е първата международна конференция за защитата на вярата организирана с благословението на Негово Светейшество патриарх Неофит и Софийската митрополия. Колко наболял е проблемът с разпространението на сектите у нас, по тези и други въпроси в сутрешния блок „Добро утро, България“ на Радио „Фокус“ ще разговаряме с Борислав Цеков преподавател по църковно право. Преди дни от ДПС възобновиха темата за намаляване на ДДС, парламентарната група на „БСП за България“ обяви законодателна инициатива за намаляване на данъка на 5% за някой продукти. До какво може да доведе тази промяна за производителите и потребителите, очаквайте коментара на икономиста проф. Боян Дуранкев. С него ще обсъдим и раздвижването около темата за реализацията на АЕЦ „Белене“ и тази за газов хъб „Балкан“. Областният управител на Кърджали Никола Чанев беше домакин на срещата на премиерите Бойко Борисов и Алексис Ципрас на територията на община Кирково, където бе даден старт на изграждането на междусистемната газова връзка България - Гърция. Как този проект ще промени икономическата среда в региона, както и кои са предстоящите проекти, които ще бъдат реализирани в областта ще обсъдим с областният управител Никола Чанев. Музеят в Кюстендил е домакин на гостуващата изложба „Неврокопска Света митрополия”. Експозицията е посветена на 125-годишнината от учредяването на митрополия и 175-годишнината от изграждането на църквата „Въведение Богородично” в Благоевград. Колегата от Радио „Фокус” – Кюстендил Венцеслав Илчев разказва повече по темата. Днес е Възнесение Христово или Спасовден, денят е професионален празник на хлебари, строители, и цветари. От репортажа на Деница Димитрова от Радио „Фокус“ Бургас ще научим как отбелязват празника в Странджа. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.06.05", "title": "Акценти в сутрешния блок „Добро утро, България“ по Радио „Фокус“ на 6 юни"}
{"url": "http://www.focus-news.net/news/2019/06/05/2666668/liliya-tsonkova-zamestnik-kmet-na-kazanlak-pochti-na-sto-protsenta-sa-obnoveni-uchilishtata-i-detskite-gradini-na-teritoriyata-na-grada.html", "text": "Образованието е основен приоритет в работата на Община Казанлък в продължение на вече две мандата, каза за  Радио „Фокус”  заместник-кметът Лилия Цонкова. Тя поясни, че са разработени редица проекти, с които е кадидатствано по програми за подобряване на образователната инфраструктура. Тя е подобрена както със средства от местния бюджет, така и с такива по национални програми. \r\nПочти на сто процента са обновени училищата и детските градини на територията на град Казанлък, като включително е изпълнен и мащабен проект за над 9 млн. лв., в който пет училища от населените места и три детски градини са изцяло обновени. В градините освен ремонт на сградите, са реновирани и дворни пространства, подобрена е материалната база. \r\nЦонкова поясни, че в града предстои частично да бъде ремонтирана тази година една детска градина и остава само още една. \r\nЗа населените места са подадени две проекти предложения пред Националния Доверителен Екофонд за въвеждане на мерки за енергийна ефективност в училищата в селата Енина и в Кънчево. След ремонта училището в Енина ще бъде и газифицирано. „Продължаваме да търсим източници, с които да обновим и останалите сгради”, каза още Цонкова. \r\nНа заключителна пресконференция бе отчетен мащабен проект на Община Казанлък, в рамките на който бяха изцяло обновени пет училища на територията на общината: ОУ „Свети Климент Охридски” - град Крън, ОУ „Свети Паисий Хилендарски” - село Хаджидимитрово, в град Шипка - ОУ „Свети Свети Кирил и Методий“, и в селата Овощник - ОУ „Д-р Петър Берон”, и Ръжена - ОУ „Свети Свети Кирил и Методий”. В училищата бяха въведени мерки за енергийна ефективност, извършен е ремонт и са изградени водопровод и канализационни инсталации, подменени са отоплителни инсталации и са монтирани нови котли на пелети, направена е вътрешна реконструкция и обновяване на дворните пространства. \r\nРеконструкцията на петте учебни заведения на територията на община Казанлък започна през месец февруари 2018 година по проекта „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020“ на Община Казанлък. \r\nОсвен петте учебни заведения проектът обхваща и три детски градини в казанлъшкия квартал “Изток“ . Строително-монтажните работи в тях включват въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, монтаж на ново оборудване и осигуряване на мерки за достъпна среда. \r\nОбщата стойност на проекта е в размер на 9 млн. 504 хил. 532 лв \r\nСлавяна ГАЙДАРОВА", "date": "2019.06.05", "title": "Лилия Цонкова, заместник-кмет на Казанлък: Почти на сто процента са обновени училищата и детските градини на територията на града"}
{"url": "http://www.focus-news.net/news/2019/06/05/2666671/obshtina-burgas-filmat-na-hristo-dimitrov-hindo-patyat-na-hristoviya-voin-be-otlichen-na-kinofestival-v-rusiya.html", "text": "Филмът на бургаският режисьор Христо Димитров, Хиндо – „Пътят на Христовия воин“, бе отличен с приз „Златен Витяз“ на кинофестивала в Русия. Това съобщиха от пресцентъра на  Община Бургас . Това е най-високото отличие в категорията за документално игрално кино. Бургаският режисьор поделя приза с именития си сръбски колега Емир Кустурица, който също получи „Златен Витяз“ за лентата си – „Пепе. Последният герой“. Филмът на Христо Димитров разказва историята на свещеника Георги Пейчев от село Жегларци. Сценарият на документалната лента е на Георги Тодоров, режисьор и оператор е Христо Димитров, продуценти са Георги и Галя Тодорови. За реализацията на лентата той получи подкрепа и от Регионална библиотека „Пейо К. Яворов“.", "date": "2019.06.05", "title": "Община Бургас: Филмът на Христо Димитров – Хиндо „Пътят на Христовия воин“ бе отличен на кинофестивал в Русия"}
{"url": "http://www.focus-news.net/news/2019/06/05/2666670/pregled-na-mezhdunarodnite-novini-do-18-chasa-agentsiya-fokus.html", "text": "Заместник-държавният секретар на САЩ Матю Палмър заяви в интервю пред  сръбската редакция на Voice of America , че диалогът между Белград и Сърбия „спешно“ трябва да бъде подновен и че споразумението трябва да бъде изпълнено и „продадено“ на съответната общественост. \r\nДипломатът заяви, че САЩ не поставя червени линии в преговорния процес, но това не означава „празен чек“. „Бихме искали страните да преговарят за най-доброто възможно споразумение; ще го представят на нас, ако се нуждаят от нашата подкрепа. Ако имаме опасения, ние ще ги изразим и ще се опитаме да намерим решение със страните, за да постигнем нещо, което бихме подкрепили, и нещо, с което бихме могли да работим за неговото прилагане. Това обаче не е нашият процес. Това е техният процес. Ние ги подкрепяме“, обясни той. \r\nПалмър добави: „Не гледаме на това във времеви аспект. Ние подкрепяме нормализацията на отношенията между Сърбия и Косово, искаме диалогът да продължи колкото е възможно по-скоро и двете страни се съгласят за пълното нормализиране на отношенията в точното време. А дали това ще се случи през тази година, не мога да предвидя“. \r\n„Мисля, че [сръбският президент Александър] Вучич ясно заяви, че е готов да се върне към диалога, когато митата бъдат отменени и че работи за постигане на споразумение за пълна нормализация на отношенията. Ние вярваме, че той е искрен и че косовската страна също е честна в желанието за постигане на пълна нормализация на отношенията, но това са сложни въпроси - политически, психологически, емоционални. Необходимо е време, за да се реши това, но първата стъпка е страните да се върнат на масата на преговорите и да поставят нещата в движение по правилния път“. \r\nПомолен да коментира забележките на Вучич, че Прищина ще вдигне таксите, когато нейните „западни съюзници“ решат така, заместник-държавния секретар каза: \"Мисля, че е много важно за Сърбия, политическото ръководство на Белград, да признае, че Косово има независими агенции. Косово не е просто инструмент на Съединените щати. Косово е независима държава, независимо общество със свои собствени политики и тези политики трябва да бъдат приложени. Въпросът за преговорите, въпросът за тарифите, е политически проблем в контекста на политиката в Косово. Ще подкрепим спирането или премахването на тарифата като средство за връщане към диалога. Смятаме, че това ще бъде много важна стъпка напред“. \r\n***  Все още няма споразумение между страните-членки на ЕС за решение относно началната дата на преговорите за присъединяване със Северна Македония и Албания, заяви комисарят по разширяването Йоханес Хан след неформалната среща с представители на 28-те държави-членки, предава сръбската агенция  Beta . \r\nКакто са заявили запознати източници пред медията, някои членове на ЕС, които до сега са настоявали да се започнат преговори едновременно със Северна и Албания, сега са поискали да се започне процеса само за Скопие, докато за Албания са заявили, че няма изглед тя да получи дата за преговори за членство в ЕС и че решението трябва да се отложи за през есента. \r\nГермания обаче е сред страните, които са абсолютно против преговорите за членство в ЕС само със Северна Македония, посочват същите източници. \r\nЩо се отнася до Западните Балкани, като цяло се стигна до заключението, че трябва да се положат усилия, за да се даде тласък на европейската перспектива на региона, но освен тази обща формулировка нямаше и повече конкретни предложения, нито във връзка с диалога между Белград и Прищина, независимо че повечето страни-членки смятат, че Прищина е блокирала диалога. \r\nПредставителите на страните-членки ще се срещнат официално на 12 юни и след това ще приемат предложения за заключения относно развитието на Западните Балкани и възможните решения относно датата на започване на преговорите със Северна Македония и Албания. \r\nСлед това заключенията ще бъдат обсъдени от външните министри на 18 юни, а след това лидерите на ЕС също трябва да потвърдят решението. \r\nПрез юни миналата година държавите-членки на ЕС дадоха условно одобрение на Северна Македония и Албания, за да започнат преговори за членство, но това решение все още не е потвърдено. \r\n***  Глобалната икономика е в „деликатен момент“, който изисква централните банки да поддържат стимули, а правителствата да разрешат търговските спорове възможно най-бързо, предупреди Международният валутен фонд (МВФ) в сряда, предава AFP. \r\n„Непосредственият приоритет е да се разреши търговското напрежение“, заяви директорът на МВФ Кристин Лагард чрез публикация в своя блог преди срещата на финансовите министри и гуверньорите на централни банки от страните от Г-20, която предшества срещата на високо равнище в Япония през почивните дни. \r\nДокладът на МВФ пред Г-20 подчерта, че централните банки трябва да поддържат стимул, докато инфлацията не бъде потвърдена и трябва да бъдат готови да направят повече, ако икономическият растеж се забави. \r\n***  В сряда президентът на Украйна Владимир Зеленски се срещна с председателя на Европейския съвет Доналд Туск в Брюксел, предава украинското електронно издание  „Страна“ . \r\nКакто се отбелязва, двамата са се спирали на няколко пъти, за да разговарят, докато са ходили по червения килим в сградата на Европейския парламент. Засега темата на разговорите им е неизвестна. \r\nИзданието припомня, че по-рано украинският държавен глава се е срещнал с американския президент Доналд Тръмп, с когото са обсъдили широк спектър от въпроси, от сигурността до енергетиката. \r\nЗеленски е заявил, че очаква визита на Северноатлантическия съвет на НАТО В Украйна. \r\n„Надяваме се да възстановим нашия редовен диалог в рамките на комисията Украйна-НАТО на най-високо равнище, както и на ниво министри на отбраната и на външните работи“. \r\n***  Надеждите на десните партии за формиране на мощен нов евроскептичен блок в Европейския парламент понесоха двоен удар в сряда, когато управляващата полска партия „Право и справедливост“ (ПиС) и британската „Партия Брекзит“ на Найджъл Фараж отхвърлиха вероятността да се присъединят към такова формирование, съобщава  Reuters . \r\nИталианската „Лига“ беше един от най-големите победители на европейските избори миналия месец и нейният лидер Матео Салвини, който е и вицепремиер и вътрешен министър на Италия, искаше да събере европейските националистически фракции в 10-партиен Европейски Алианс на народите и нациите в новия парламент. \r\nЯрослав Качински, лидерът на ПиС, изключи тази вероятност, като посочи за причина проруската позиция на Салвини, на френския „Национален сбор“, оглавяван от Марин льо Пен и германската „Алтернатива за Германия“. \r\n„Партия Брекзит“ на Найджъл Фараж, която спечели 29 от 72-те кресла на Великобритания в ЕП, също заяви, че няма да се присъедини към такава група, но без да посочва причини. Очаква се Обединеното кралство да излезе от ЕС на 31 октомври, но неговите евродепутати ще се присъединят към ЕП през юли и ще останат до излизането. \r\nИзразявайки скептицизма си спрямо плановете на Салвини, Качински заяви пред полското частно Радио Wnet: „Що се отнася до господин Салвини, тук имаме проблем, защото той иска да създаде нова група с формации, които ние не можем да приемем. \r\n„Тази група се нарича „Национален сбор“ и принадлежи на Марин льо Пен. Също така „Алтернатива за Германия“, поясни политикът. „Това е нещо, което не можем да приемем при никакви обстоятелства“. \r\nПартията на льо Пен, германската “АзД” и „Лигата“ на Салвини имат добри отношения с Русия, позиция, която ПиС, потопена в традиционното полско недоверие към Кремъл, не споделя. \r\nПолската фракция, която подкрепя традиционните католически ценности и съпротивата на това, което вижда като руски експанзионизъм в Украйна и другаде, спечели 26 от 51 полски кресла в ЕП. \r\nОчаква се тя да остане в групата на Европейските консерватори и реформисти в събранието. \r\nСалвини се надяваше, че общото желание на европейските евроскептични партии да оформят бъдещето на блока чрез връщане на повече правомощия на държавите-членки и налагане на допълнителни ограничения върху имиграцията, ще надделее над всички опасения за руската намеса. \r\nКато цяло крайнодесните партии се справиха по-добре от очакваното на изборите за ЕС, особено в Германия и Холандия. \r\nМиналата седмица унгарският премиер Виктор Орбан също дистанцира партията си от „Фидес“ от евроскептичната група на Салвини, докато се опитва да поправи напрегнатите връзки с основните партийни центрове на ЕС. \r\nНачалникът на администрацията на Орбан Гергели Гуляш заяви, че не вижда „много шансове за сътрудничество на партийно ниво или в съвместна парламентарна група“. \r\nОрбан, изключен от дясноцентристката Европейска народна партия (ЕНП), неочаквано отказа спорни съдебни реформи в очевиден жест, целящ да успокои мейнстрийма в ЕС. \r\n***  Китайският президент Си Дзинпин пристигна в сряда на държавна визита в Русия, като се очаква двете страни да изведат всеобхватното си стратегическо сътрудничество и координация в нова ера, предава китайската държавна агенция  Xinhua . \r\nПри пристигането си китайският лидер заяви, че ще обмени мнения с руския си колега Владимир Путин за това как да се задълбочат още повече двустранните отношения и как да се насърчи практическото сътрудничество, както и за основните международни и регионални въпроси от общ интерес. \r\nДвамата държавни глави ще планират бъдещото развитие на двустранните отношения, за да прокарат всеобхватното стратегическо партньорство между Китай и Русия за координиране в нова ера на по-голямо развитие на по-високо ниво, обясни Си. \r\nПосещението на китайския президент в Русия е осмото от 2013 година, когато бе избран за президент на „Поднебесната империя“ и се случва по повод 70-тата годишнина от установяването на дипломатически отношения между двете държави. \r\nБлагодарение на съвместните усилия на двете страни, всеобхватното стратегическо партньорство за сътрудничество между Китай и Русия в момента е най-доброто в историята и служи за модел за съжителство в хармония и взаимноизгодно сътрудничество между две велики и съседни страни, подчерта Си Дзинпин. \r\nКитай и Русия се радват на силно политическо доверие, поддържат стабилни механизми за обмен на високо равнище и сътрудничество в различни области и поддържат тясна координация в световните дела, като играят положителна и конструктивна роля за опазването на мира и стабилността в региона и света, както и международната справедливост и правосъдие, добави китайският лидер. \r\nПо думите на президента след теста на променящите се обстоятелства през последните 70 години, двустранните отношения стават все по-зрели, стабилни и устойчиви. Той посочи, че отношенията между  Русия и Китай са на нова историческа отправна точка и представляват нова историческа възможност. \r\nПо време на посещението Си и Путин се очаква да подпишат или да станат свидетели на подписването на важни документи за сътрудничество и да присъстват на среща, посветена на 70-тата годишнина от установяването на двустранните дипломатически връзки. \r\nКитайският президент ще присъства на 23-ия Международен икономически форум в Санкт Петербург. Той ще говори на пленарна сесия, за да изложи идеите на Пекин за устойчиво развитие и да призове за съгласувани усилия за запазване на многостранността и подобряване на глобалното управление за общото развитие и просперитета на света. \r\nСи и Путин, които поддържат близко приятелство, се срещнаха почти 30 пъти на двустранни и многостранни поводи от 2013 г. насам. На среща с Путин през април, Си заяви, че двустранните отношения са се превърнали в отношения на големи държави, които са с най-висока степен на взаимно доверие, най-високо ниво на координация и най-висока стратегическа стойност. \r\n*** Президентът на Русия Владимир Путин счита, че Москва и Пекин получават допълнителна изгода от използването на конкурентните преимущества на двете страни заради безпрецедентно развитите двустранни отношения. Руският лидер изрази това мнение при откриването на преговорите с китайския му колега Си Дзинпин в тесен състав в Москва, предава  ТАСС . \r\n„През последните години, включително благодарение на вашето пряко участие, отношенията между Русия и Китай достигнаха, без преувеличение, до безпрецедентно ниво, но най-важното е, че това безпрецедентно високо ниво на нашите отношения се използва ефективно, за да могат хората на Русия и Китай да си сътрудничат, да използват всички конкурентни предимства от двете страни за пълноценното развитие“, заяви руският лидер.  \r\nПутин припомни, че двете държави са си поставили за задача да увеличат стокооборота до 100 милиарда долара през 2018 година. „Чрез усилията на нашите екипи и правителствата на двете страни ние преизпълнихме тази граница. Стигнахме до 108 милиарда долара“, информира руският президент. Според неговата информация, през първото тримесечие на тази година стокооборота е продължил да се увеличава, като е регистриран ръст от 3,4%. \r\n„Всичко това е резултат от нашата работа и резултат от работата на нашите екипи. Искам още веднъж да подчертая, че това до голяма степен се дължи на вашия личен принос“, отбеляза Путин, като изрази увереност, че визитата на Си Дзинпин ще даде силен допълнителен тласък на развитието на междудържавните връзки. \r\nРуският държавен глава подчерта, че му е много приятно да приеме китайски гости в московския Кремъл. Той определи визитата на своя колега като „ключовото събитие на годината“. „Важна възможност да се срещнем и да обсъдим текущите проблеми в отношенията между Русия и Китай, както и международните въпроси“, заяви той, и отбеляза, че срещата се провежда по повод 70-тата годишнина от установяването на дипломатически отношения между страните. \r\nРуският лидер благодари на китайския президент за съгласието му да участва в работата на Санкт Петебургския икономически форум. „Ще имаме възможност да чуем колегите, сами да се изкажем, да послушаме дискусията“, заяви Путин, обръщайки се към Си Дзинпин. В заключение руският президент подчерта, че в съвременния свят, който се развива много динамично, но не без драматични събития, такива дискусии винаги са полезни. \r\n***  Президентът на САЩ Доналд Тръмп се срещна с германския канцлер Ангела Меркел в английския град Порсмут в сряда след отбелязването на 75-ата годишнина от съюзническия десант в Нормандия през Втората световна война, предава  Reuters . \r\nДвамата лидери седнаха усмихнати, преди репортерите да бъдат помолени да напуснат залата. \r\nСлед това към американския държавен глава се присъединиха съветника му по национална сигурност Джон Болтън и Мик Мълвани, началникът на администрацията на Белия Дом. \r\n***  Правителството на Албания ще осигури редовни финансови инжекции за Националния съвет на албанците в Сърбия, заяви председателят на представителния орган Рагми Мустафа, цитиран от  сръбския телевизионен канал N1 . \r\nНационалните съвети са представителни органи, избрани от техните национални малцинства и имат някои правомощия по отношение на език, култура, образование и информация. \r\nМустафа каза, че албанското правителство се е съгласило с предложение на Министерството на външните работи да финансира Съвета, добавяйки, че законът позволява на тези органи на националните малцинства да приемат пари от източници в чужбина. \r\n„За първи път правителството на Албания реши да финансира редовно Националния съвет на албанците в Сърбия и точната сума ще бъде определена на среща между това правителство и Съвета“, каза политикът. \r\nПо думите на Мустафа, органът ще работи с пълен капацитет, след като парите влязат и добави, че финансирането му от сръбския бюджет е намалено с около 40%, защото албанското население в общините Буяновац, Прешево и Медведжа в южна Сърбия бойкотира преброяването през 2011 година. \r\n***  Министърът на външните работи на Сърбия Ивица Дачич заяви, че е невъзможно да се намери адекватно решение на косовския въпрос, ако не няма „зачитане на ситуацията на място\", съобщава скопското електронно издание  МКД . \r\n„Невъзможно е да се намери адекватно решение на косовския въпрос, ако не се зачита ситуацията на място… В този случай северната част на Косово не може да бъде под суверенитета на Прищина и точка“, категоричен бе първият дипломат на Белград. \r\nДачич подчерта, че косовският въпрос ще бъде решен бързо, ако международната общност постигне съгласие, но това е „геостратегическа игра, която не зависи само от позицията на Белград и Прищина\". \r\n„Ако международната общност се съгласи, че въпросът за Косово трябва да бъде закрит, той ще бъде решен бързо, но има разногласия не между Запада и Русия и Китай, между европейските страни и САЩ“, изрази увереност сръбският външен министър. \r\nДокато Брюксел, Вашингтон и Париж са готови да подкрепят решение за постигане на споразумение между Сърбия и Косово, Германия се противопоставя на идеята за корекция на границите и твърдо настоява да не бъдат променяни, припомни Дачич. \r\n„Съгласен съм с това, но когато говорим за неизменността на границите, те пропуснаха една фаза - провъзгласяването на независимостта на Косово\", отбеляза сръбският министър. \r\n***  Европейската комисия официално обяви, че предприема стъпки за задействане на процедура срещу Италия заради раздутия бюджет на правителството в Рим, предава  AFP . \r\nВ решението, обявено в изявление на изпълнителния орган на ЕС, се подчертава започването на „сложен процес“, който - ако бъде одобрен от министрите от еврозоната - може да доведе до глоба от над 3,0 милиарда евро за средиземноморската държава. \r\nСъщевременно Брюксел изрази задоволство от публичните разходи на Мадрид, които 10 г. след финансовата криза са върнати на приемливи нива. \r\n***  Канцлерът на ФРГ Ангела Меркел и френският президент Еманюел Макрон подготвят почвата за предстоящата среща в Париж в началото на юли за диалога между Сърбия и Косово, отбелязва редакцията на прищинския ежедневник  Koha Ditore . \r\nИзданието припомня, че на предишната среща, проведена в Берлин, бе изключена идеята за размяна на територии като възможно решение за окончателно споразумение за нормализиране на двустранните отношения между двете държави.  \r\nДелегация на дипломатически съветници на Меркел и Макрон посети Прищина миналата седмица, за да обсъди срещата в Париж с лидерите на Косово. Разговорите се проведоха зад затворени врати и след тях нямаше изявления за медиите. \r\nПозовавайки се на официални източници, Deutsche Welle, на което се позовава вестникът, съобщи, че германските и френските власти са отправили ясни послания към Прищина, но не уточняват съдържанието им. Уточнено е било единствено, че „срещата в Берлин и тази в Париж не са насочени към поемане на ролята на посредник в диалога или за поемане на ролята на ЕС в диалога между Косово и Сърбия”. \r\nВестникът също така отбелязва, че премиерът на Косово Рамуш Харадинай ще се срещне с германския канцлер Ангела Меркел в четвъртък в Берлин. Няколко медии цитират съобщение за пресата, издадено от германското правителство, в което се казва, че срещата ще се съсредоточи върху двустранните отношения между Германия и Косово, въпросите на външната политика и диалога между Косово и Сърбия.", "date": "2019.06.05", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/06/05/2666665/oblastna-administratsiya-ruse-e-sazdala-organizatsiya-za-sledene-na-nivata-na-vodite-na-teritoriyata-na-regiona.html", "text": "Областна администрация Русе е създала организация за следене на нивата на водите на територията на региона. Това съобщиха от пресцентъра на  Областната администрация . Областният управител на област Русе Галин Григоров заедно с главния секретар на Областната администрация Симеон Иванов извършиха проверка на място в землището на село Караманово, община Ценово във връзка с публикации за наводнени земеделски земи, сеновали, стопански сгради, обори, както и прилежащата пътна инфраструктура по протежението на река Студена. \r\nВ присъствието на представители на „Напоителни системи“ ЕАД, клон Долен Дунав беше извършено обследване състоянието на мостовото съоръжение, след село Караманово, разположено на път II-54 – гара Бяла – село Ценово – село Пиперково – село Караманово – град Свищов. \r\nУстановено беше, че към момента на проверката мостът не е залят и няма следи от заливане. \r\nЗасегнати са единствено няколко декара земеделски земи.  \r\nПроблемът с експлоатационното състояние на дигите на р. Студена, респективно заливането на посоченото мостово съоръжение, датира назад във времето, за което Областна администрация Русе е изготвила проект за възстановяване на проектния профил на реката. Същият е изпратен с искане за приоритетно финансиране и изпълнение до всички компетентни институции. Предвид изложеното Областна администрация Русе е създала организация за следене на нивата на водите на територията на региона.", "date": "2019.06.05", "title": "Областна администрация Русе е създала организация за следене на нивата на водите на територията на региона"}
{"url": "http://www.focus-news.net/news/2019/06/05/2666652/ombudsmanat-maya-manolova-partiite-sa-poluchili-po-visoki-razmeri-na-subsidiite-si-v-realno-narushenie-na-zakona-s-koeto-e-oshteten-obshtestveniya-interes.html", "text": "Партиите са получили по-високи размери на субсидиите си в реално нарушение на закона, с което е ощетен обществения интерес. Това заяви омбудсманът Мая Манолова в предаването  „Плюс-Минус”  по  Нова телевизия . \r\n„Става дума за изтичане на колосален финансов ресурс. Подобно разхищение на публичен ресурс е престъпно”, коментира още тя. \r\nОмбудсманът припомни и действията, които е предприела за промени в законодателството, касаещи ограничаването на правомощията на частните съдебни изпълнители, банките, монополите и фирмите за бързи кредити. „Проектът на закон, който да даде правомощия на съда да проверява служебно за неравноправни клаузи е подаден от мен преди повече от 4 месеца”, обясни Манолова. \r\nТя добави, че има европейско и българско законодателство, което забранява неравноправните клаузи. Това е заобикаляне на закона. До няколко седмици ще се организира публично обсъждане на законопроекта за частния фалит.", "date": "2019.06.05", "title": "Омбудсманът Мая Манолова: Партиите са получили по-високи размери на субсидиите си в реално нарушение на закона, с което е ощетен обществения интерес"}
{"url": "http://www.focus-news.net/news/2019/06/05/2666669/matyu-palmar-sasht-ne-postavyat-srokove-no-dialogat-belgrad-prishtina-tryabva-da-prodalzhi.html", "text": "Заместник-държавният секретар на САЩ Матю Палмър заяви в интервю пред  сръбската редакция на Voice of America , че диалогът между Белград и Сърбия „спешно“ трябва да бъде подновен и че споразумението трябва да бъде изпълнено и „продадено“ на съответната общественост. \r\nДипломатът заяви, че САЩ не поставя червени линии в преговорния процес, но това не означава „празен чек“. „Бихме искали страните да преговарят за най-доброто възможно споразумение; ще го представят на нас, ако се нуждаят от нашата подкрепа. Ако имаме опасения, ние ще ги изразим и ще се опитаме да намерим решение със страните, за да постигнем нещо, което бихме подкрепили, и нещо, с което бихме могли да работим за неговото прилагане. Това обаче не е нашият процес. Това е техният процес. Ние ги подкрепяме“, обясни той. \r\nПалмър добави: „Не гледаме на това във времеви аспект. Ние подкрепяме нормализацията на отношенията между Сърбия и Косово, искаме диалогът да продължи колкото е възможно по-скоро и двете страни се съгласят за пълното нормализиране на отношенията в точното време. А дали това ще се случи през тази година, не мога да предвидя“. \r\n„Мисля, че [сръбският президент Александър] Вучич ясно заяви, че е готов да се върне към диалога, когато митата бъдат отменени и че работи за постигане на споразумение за пълна нормализация на отношенията. Ние вярваме, че той е искрен и че косовската страна също е честна в желанието за постигане на пълна нормализация на отношенията, но това са сложни въпроси - политически, психологически, емоционални. Необходимо е време, за да се реши това, но първата стъпка е страните да се върнат на масата на преговорите и да поставят нещата в движение по правилния път“. \r\nПомолен да коментира забележките на Вучич, че Прищина ще вдигне таксите, когато нейните „западни съюзници“ решат така, заместник-държавния секретар каза: \"Мисля, че е много важно за Сърбия, политическото ръководство на Белград, да признае, че Косово има независими агенции. Косово не е просто инструмент на Съединените щати. Косово е независима държава, независимо общество със свои собствени политики и тези политики трябва да бъдат приложени. Въпросът за преговорите, въпросът за тарифите, е политически проблем в контекста на политиката в Косово. Ще подкрепим спирането или премахването на тарифата като средство за връщане към диалога. Смятаме, че това ще бъде много важна стъпка напред“. \r\nПревод и редакция:", "date": "2019.06.05", "title": "Матю Палмър: САЩ не поставят срокове, но диалогът Белград – Прищина трябва да продължи"}
{"url": "http://www.focus-news.net/news/2019/06/05/2666673/predstoyashti-mezhdunarodni-sabitiya-za-6-yuni-agentsiya-fokus.html", "text": "*** Френско-германска церемония по повод 75-тата годишнина от десанта на съюзниците в Нормандия \r\n*** Френско-американска церемония по повод 75-тата годишнина от десанта в Нромандия с присъствието на американския президент Доналд Тръмп \r\n*** Среща между президентите на САЩ и Франция Доналд Тръмп и Еманюел Макрон \r\n*** Провежда се Международния икономически форум в Санкт Петербург \r\n*** Пресконференция на ЕЦБ за финансовата политика \r\n*** Ангела Меркел и премиерите на провинциите ще проведат пресконференция за финансирането на енергийния преход \r\n*** Визита на бразилския президент Жаир Болсонаро \r\n*** Първият депутат трансджендър встъпва в длъжност в парламента \r\n***", "date": "2019.06.05", "title": "Предстоящи международни събития за 6 юни ( Агенция „Фокус“ )"}
{"url": "http://www.focus-news.net/news/2019/06/05/2666674/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, а пътните настилки са предимно сухи. През деня не са получавани сигнали за инциденти по пътищата в областта. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.05", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/05/2666663/beta-sarbiya-yohanes-han-i-evropeyskite-poslanitsi-vse-oshte-nyamat-reshenie-za-zapadnite-balkani.html", "text": "Все още няма споразумение между страните-членки на ЕС за решение относно началната дата на преговорите за присъединяване със Северна Македония и Албания, заяви комисарят по разширяването Йоханес Хан след неформалната среща с представители на 28-те държави-членки, предава сръбската агенция  Beta . \r\nКакто са заявили запознати източници пред медията, някои членове на ЕС, които до сега са настоявали да се започнат преговори едновременно със Северна и Албания, сега са поискали да се започне процеса само за Скопие, докато за Албания са заявили, че няма изглед тя да получи дата за преговори за членство в ЕС и че решението трябва да се отложи за през есента. \r\nГермания обаче е сред страните, които са абсолютно против преговорите за членство в ЕС само със Северна Македония, посочват същите източници. \r\nЩо се отнася до Западните Балкани, като цяло се стигна до заключението, че трябва да се положат усилия, за да се даде тласък на европейската перспектива на региона, но освен тази обща формулировка нямаше и повече конкретни предложения, нито във връзка с диалога между Белград и Прищина, независимо че повечето страни-членки смятат, че Прищина е блокирала диалога. \r\nПредставителите на страните-членки ще се срещнат официално на 12 юни и след това ще приемат предложения за заключения относно развитието на Западните Балкани и възможните решения относно датата на започване на преговорите със Северна Македония и Албания. \r\nСлед това заключенията ще бъдат обсъдени от външните министри на 18 юни, а след това лидерите на ЕС също трябва да потвърдят решението. \r\nПрез юни миналата година държавите-членки на ЕС дадоха условно одобрение на Северна Македония и Албания, за да започнат преговори за членство, но това решение все още не е потвърдено. \r\nПревод и редакция:", "date": "2019.06.05", "title": "Beta (Сърбия): Йоханес Хан и европейските посланици все още нямат решение за Западните Балкани"}
{"url": "http://www.focus-news.net/news/2019/06/05/2666676/predstoyashti-sabitiya-v-stranata-za-6-yuni-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в зала \"Триадица\" на Гранд хотел \"София“ ще се проведе международна кръгла маса на тема \"Международна обстановка и сътрудничество в акваториите на Черно, Средиземно и Балтийско море – правни, икономически и екологични аспекти\". \r\n*** \r\nОт 9.30 часа на жп прелеза на ул. „Йосиф Щросмайер“ НКЖИ ще отбележи Международния ден за безопасно преминаване през железопътните прелези. Деца на служители на железниците ще раздават на шофьорите листовки със Закона за движение по пътищата, Раздел XІІ – Железопътен прелез, и балони с надпис „Спри! Живей!“. \r\n*** \r\nОт 9.30 часа в патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне. Тя ще бъде оглавена от Негово Преосвещенство Мелнишкият епископ Герасим. \r\n*** \r\nОт 9.30 часа XVI състав на Специализирания наказателен съд ще гледа делото за образуване и ръководене на организирана престъпна група срещу Тодор С., Владимир Р., Илия Е., Ангел А., Величко Х. и Албена Е.  \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе обществено обсъждане на проект на решение за определяне на преференциални цени на електрическата енергия, произведена от възобновяеми източници, актуализация на преференциални цени на електрическата енергия, произведена от биомаса и определяне на премии на производителите на електрическа енергия от възобновяеми източници с обща инсталирана мощност 1 MW и над 1 MW. \r\n*** \r\nОт 10.00 часа в Галерия Credo Bonum ще бъде представен новият етап от кампанията „Силата е в теб\", организиран от Посолството на САЩ в България. \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на организирана престъпна група срещу Младен М., Мария Т., Полина Т., Ценка Г., Николай Н., Красимир Ч., Пламен Ч., Валентина Е., Петър П. и Колю М.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В.  \r\n*** \r\nОт 10.00 часа VІ състав на Специализирания наказателен съд ще гледа делото за образуване и ръководене на организирана престъпна група срещу Ален Д. и Ибраим Л.   \r\n*** \r\nОт 10.30 часа XVIII състав на Специализирания наказателен съд ще заседава по делото за подкуп с цел упражняване на влияние срещу Димитър А., Владимир Ч. и Методи П.  \r\n*** \r\nОт 10.30 часа в залата на 5 етаж в МОН ще се проведе пресконференция, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием.  \r\n*** \r\nОт 11.00 часа в пресклуба на БТА ще бъдат представени резултатите от трансграничния проект „Увеличаване на туристическите информационни услуги в трансграничния регион“ между България и Сърбия. \r\n*** \r\nОт 11.00 часа пред централния вход на Столична библиотека документална изложба „Моето училище в моята София“ ще представи историята на най-старите училища в София. \r\n*** \r\nОт 11.00 часа XVI състав на Специализирания наказателен съд ще гледа делото за образуване и ръководене на организирана престъпна група срещу Крум К., Мирослав Е. и Свилен Г.  \r\n*** \r\nОт 11.30 часа в Аулата на Аджибадем Сити Клиник Болница Токуда“ ще се проведе обучителен модул от поредицата Училища по персонализирана медицина за широк набор от специалисти. \r\n*** \r\nОт 12.00 часа в Сентръл Парк Хотел ще се проведе пресконференция на тема „Съвременни методи за лечение и диагностика на рак на простатата“.  \r\n*** \r\nОт 13.00 часа ІІІ състав на Специализирания наказателен съд ще гледа делото за длъжностно присвояване в особено големи размери, представляващо особено тежък случай срещу Румен В. \r\n*** \r\nОт 13.00 до 17.00 часа в Аулата на Националния център по обществено здраве ще се проведе Международна среща за обучение и подкрепа на пациенти с остри порфирии. \r\n*** \r\nОт 13.30 часа XVIII състав на Специализирания наказателен съд ще заседава по делото за тероризъм срещу Кевин Б.  \r\n*** \r\nВ 16.00 часа в Централно фоайе на НИМ ще се открие фотографската изложба „Здравей, името ми е Тирана”. \r\n*** \r\nОт 18.00 часа в Централния военен клуб ще бъде обсъдена темата „Архитектурен модернизъм“. \r\n*** \r\nОт 19.00 часа в галерия „Сердика“ ще бъде открита изложба „Новите лица на Женския пазар“ на студентите по програма „Фотография“ на Нов български университет.    \r\n*** \r\nОт 19.00 часа Арт сдружение „Арлекин\" при НЧ „Св.Св.Кирил и Методий-1924\" ще играе постановката \"Не всеки крадец е мошеник\" от Дарио Фо режисура и сценография Василка Йорданова. \r\n*** \r\nВ 8.00 часа с литургия в храм „Възнесение Господне” ще започнат честванията за празника на града – Спасовден. В 10.30 часа за четиринадесета поредна година ще бъде открит Регионалният тракийски фолклорен събор „Спасовден”. В 18.00 часа ще се проведе атрактивен спортен турнир, а в 19.00 часа местните таланти ще изнесат концерт. \r\n*** \r\nОт 17.30 часа в спортна зала \"Никола Станчев“ ще се проведе обществено обсъждане на идейния проект на Общината за изграждане на зелен амфитеатър със сцена в район \"Меден рудник\". \r\n*** \r\nОт 11.00 часа в спортна зала „Скаптопара“ – Благоевград ще се проведе заключително мероприятие по Национална програма „Работа на полицията в училищата“ под надслов „Ваканция здравей! Да играем безопасно“. \r\n*** \r\nОт 10.00 часа в Пленарна зала на Общината ще бъде открита Международна конференция по електрически машини, задвижвания и енергийни системи (ЕЛМА). В рамките на конференцията ще се проведе и работна среща на фирми от българската електропромишленост. \r\n*** \r\nОт 14.00 часа в залата на Областния информационен център-Варна, ще се проведе награждаване на победителите в ученическия онлайн конкурс „Имам бизнес идея!“. \r\n*** \r\nОт 18.30 часа в Арт салона на Радио Варна ще бъде представен документалния филм „Силви Вартан“ на Георги Тошев. Той гостува по покана на фестивала „Откритие“, за да разкаже на публиката за работата си върху филма и за срещата си със световната звезда. \r\n*** \r\nОт 10.30 часа в патриаршеската църква на крепостта Царевец ще бъде отслужена Света литургия по случай Възнесение Господне. Ще я води Негово високопреосвещенство великотърновския митрополит Григорий.  \r\n*** \r\nОт 11.00 часа в пресклуба на БТА ще се проведе пресконференция за 16-о издание на детския ромски фестивал „Отворено сърце“. \r\n*** \r\nОт 9.00 часа Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Възнесение Господне“. \r\n*** \r\nОт 13.30 часа народният представител от ГЕРБ Станислав Попов ще даде пресконференция по повод действията по премахването на серовъглерода от територията на града. Брифингът ще се състои пред входа на предприятие „Камибо“ ООД-ТП „Хименерго“. \r\n*** \r\nОт 11.00 часа в Драматичен театър при НЧ „Напредък-1869\" ще се играе постановката  \r\n„Зех та, Радке, зех та!\"от Сава Доброплодни. \r\n*** \r\nОт 18.00 часа в градски парк „Свети Георги“ поредицата джаз концерти продължава с „Лятно настроение“. \r\n*** \r\nОт 19.00 часа в Концертна зала на Младежкия център ще се играе спектакълът „Четири стаи“ на клуб „Театър“. \r\n*** \r\nОт 11.00 часа в читалище „Братство” ще бъде открита изложба по повод 150 години от създаването на културната институция.  \r\n*** \r\nОт 16.00 ч. на площада пред Общинския театър и на пешеходната алея по бул. „България“ ще се състои статичен показ на техника, въоръжение и оборудване на Сухопътните войски като част от кампанията „Бъди войник“. \r\n*** \r\nОт 17.00 часа в Музеен комплекс „Свети Георги” ще бъде открита изложбата „Неврокопска Света митрополия”.  \r\n*** \r\nОт 17.30 часа в залата на Възрожденското училище ще се проведе среща- дискусия за пътната безопасност. Дискусията е организирана по инициатива обществения посредник за общината Васил Иванов.  \r\n*** \r\nОт 18.00 часа в Художествена галерия „Владимир Димитров - Майстора“ се открива фотографска изложба „Усещане за ангели“ на Детелина Тихолова.  \r\n*** \r\nОт 9.00 часа Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 18.00 часа в ГХГ „Дечко Стоев“ ще бъде открита изложба, отразяваща един от най-важните етапи в съвременното българско изкуство- импресионизмът.  \r\n*** \r\nОт 8.30 часа в Медицински университет се открива Национална конференция по хирургия. \r\n*** \r\nОт 9.30 часа в пресклуба на БТА ще се проведе пресконференция на журито на Международния акордеонен фестивал „Акордеомания“. \r\n*** \r\nОт 9.00 часа Митрополит Николай ще оглави Архиерейска света Литургия в храм „Св. Възнесение Господне”. \r\n*** \r\nОт 9.00 часа в зала 10 Окръжният съд ще заседава по делото срещу Георги Ч., обвинен за държане с цел разпространение високорискови наркотични вещества. \r\n*** \r\nОт 9.30 часа в зала №10 Районният съд ще гледа делото срещу Абдулах Т, Левент М. и Мюслюм Й., обвинени в причиняване на имотна вреда в размер на общо 86 526 лв. на „Казино Диамант“ ООД. \r\n*** \r\nВ 11.00 часа в заседателната зала на Община Пловдив заместник-кметът Георги Титюков ще посрещне пловдивските спортисти от националния обор по аеробика, които на последното европейско първенство в Баку се върнаха със сребърни медали в категория \"Групи\".  \r\n*** \r\nОт 11.00 часа, в СКЛАД, ул.\"Екзарх Йосиф\" 16 ще се проведе пресконференция на предстоящия фестивал \"Пловдив - Древен и вечен\". В пресконференцията ще вземат участие представители на организаторите на фестивала - Сдружение „Заедно за личностно развитие“ - Пловдив, „Сдружение за възстановяване и съхранение на българските традиции - Авитохол” – Варна, Сдружение “Дукс Антика” – Свищов.  \r\n*** \r\nОт 11.30 часа, в СКЛАД ще се състои пресконференция по повод предстояща премиера на спектакъла „Концертът“ на театралния дует Петър Тодоров (режисьор) и Десислава Минчева (актриса). На представянето ще се включи и директорът на Държавен куклен театър, Пловдив - Виктор Бойчев. \r\n*** \r\nОт 13.30 часа в зала №11 Районният съд ще гледа делото срещу Милена Б., обвинена, че като собственик на лаборатория е получила недължими суми на обща стойност 11 154.77 лева без правно основание. \r\n*** \r\nОт 15.00 часа в зала 308 на Община Разград ще се проведе пресконференция по повод Историческия фестивал „Античният Абритус“. \r\n*** \r\nОт 9.30 часа Негово Високопреподобие архимандрит Висарион ще отслужи празничната св. божествена Литургия в параклиса „Св. Спас“ в местността „Забатско“ над квартал „Долно Райково“. \r\n*** \r\nОт 11.00 часа в РБ „Захарий Княжески“ ще се проведе Осмият международен фестивал „Джаз форум Стара Загора“. \r\n*** \r\nОт 11.00 часа на ПС „Марица-изток” на Старозагорските минерални бани ще бъде открита XХIХ Международна научна конференция на Съюза на учените в Стара Загора.  \r\n*** \r\nОт 15.00 часа в пресклуба на БТА ще се проведе пресконференция за представянето на Инициатива Единение. \r\n*** \r\nОт 19.00 часа на сцената на Държавна опера - Стара Загора ще се състои концерт под надслов „Заедно можем“. \r\n*** \r\nОт 19.00 часа в зала „Сливен“ ще се играе шедьовърът на Имре Калман „Теменужката от Монмартър” в изпълнение на Музикално-драматичен театър „К. Кисимов“ – Велико Търново. \r\n*** \r\nОт 17.00 часа в ТТ „Христо Гърбов\" при Сдружение „Камбана\" ще се играе „Бае Славе\" - моноспектакъл по романа „Чамкория\" от Милен Русков. \r\n*** \r\nОт 10.00 часа в хотел „Замъка“ ще се състои пресконференция с журито за цигулари в Международния конкурс „Панчо Владигеров“. \r\n*** \r\nВ 11.00 часа в залата на РУ- Шумен директорът на ОДМВР- Шумен ст. комисар Ялчън Расим ще даде информация за инициатива на областната дирекция „Заедно можем да спрем телефонните измами“.  \r\n*** \r\nОт 13.45 часа в Националния пресклуб на БТА ще се състои пресконференция на председателя на ПП АБВ Румен Петков. Основна тема – отчитане на изборните резултати на „Коалиция за България“.  \r\n*** \r\nОт 17.00 часа в  Художествена галерия „Елена Карамихайлова“ ще бъде открита годишната изложба на Центъра за подкрепа на личностното развитие- Обединен детски комплекс.", "date": "2019.06.05", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2019/06/05/2666654/strana-ukrayna-zelenski-se-sreshtna-s-donald-tusk-v-bryuksel.html", "text": "В сряда президентът на Украйна Владимир Зеленски се срещна с председателя на Европейския съвет Доналд Туск в Брюксел, предава украинското електронно издание  „Страна“ . \r\nКакто се отбелязва, двамата са се спирали на няколко пъти, за да разговарят, докато са ходили по червения килим в сградата на Европейския парламент. Засега темата на разговорите им е неизвестна. \r\nИзданието припомня, че по-рано украинският държавен глава се е срещнал с американския президент Доналд Тръмп, с когото са обсъдили широк спектър от въпроси, от сигурността до енергетиката. \r\nЗеленски е заявил, че очаква визита на Северноатлантическия съвет на НАТО В Украйна. \r\n„Надяваме се да възстановим нашия редовен диалог в рамките на комисията Украйна-НАТО на най-високо равнище, както и на ниво министри на отбраната и на външните работи“. \r\nПревод и редакция:", "date": "2019.06.05", "title": "„Страна“ (Украйна): Зеленски се срещна с Доналд Туск в Брюксел"}
{"url": "http://www.focus-news.net/news/2019/06/05/2666678/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление – Габрово. Времето е слънчево. Температурата е 24 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. По пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението на автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nДвижението в участък от пътя Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 7 юни. \r\nНадежда КРЪСТЕВА", "date": "2019.06.05", "title": "Габрово: Добри са условията за пътуване на територията на областта"}
{"url": "http://www.focus-news.net/news/2019/06/05/2666675/veliko-tarnovo-muzikantat-mihail-belchev-i-direktorat-na-natsionalniya-istoricheski-muzey-dots-d-r-boni-petrunova-sa-tazgodishnite-nositeli-na-nagradata-zlatniya-orel.html", "text": "Музикантът Михаил Белчев и директорът на Националния исторически музей доц. д-р Бони Петрунова са тазгодишните носители на наградата „Златния орел“. Това съобщи по време на пресконференция Стефан Проданов, председател на Съвета по туризъм в град Свищов и на Сдружение „Орел на Дунава“, предаде репортер на  Радио „Фокус“ – Велико Търново . Наградите се връчват за заслуги в популяризирането на българската история и култура и нейното опазване. Призът на Михаил Белчев ще бъде връчен в деня на откриването на XV издание на Фестивала на античното наследство „Орел на Дунава“, в петък,  от 20.15 часа на площад „Алеко“ в града. Награждаването ще е съпътствано от кратък концерт на музиканта, който тази година отбелязва 50-години на сцена. Доц. д-р Петрунова ще получи приза от 20.00 часа на 8 юни, след гладиаторските игри и преди голямата битка между варвари и римляни. Доц. д-р Бони Петрунова е откривател на Каварннското съкровище, изтъкнат български историк и археолог. \r\nНадежда КРЪСТЕВА", "date": "2019.06.05", "title": "Велико Търново: Музикантът Михаил Белчев и директорът на Националния исторически музей доц. д-р Бони Петрунова са тазгодишните носители на наградата „Златния орел“"}
{"url": "http://www.focus-news.net/news/2019/06/05/2666677/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Движението от и към пункта се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.06.05", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/05/2666672/veliko-tarnovo-pochistvaneto-na-reka-yantra-vav-veliko-tarnovo-ot-nanosi-i-trupi-prodalzhi-e-dnes.html", "text": "И през днешния ден във Велико Търново продължи премахването на наноси, дървесни стволове и трупи, които река Янтра довлачи и заклещи под сводовете на мостовете, съобщиха от пресцентъра на  Общината . С помощта на автокранове и друга специализирана техника почистването бе извършено само за няколко часа. Обстойно огледани бяха всички мостови съоръжения както в града, така и в общината. \r\nРаботата започна още във вчерашния ден и лично бе координирана от кмета Даниел Панов. Набелязани бяха най-проблемите места, където веднага да бъде насочена специализираната техника. \r\nРека Янтра остава спокойна, а същото важи и за притоците й – Белица, Дряновска река и др. Въпреки отдръпването на водите, остава в сила 24-часовото наблюдение на водоемите. То ще продължи до стабилизиране на метеорологичните условия.", "date": "2019.06.05", "title": "Велико Търново: Почистването на река Янтра във Велико Търново от наноси и трупи продължи е днес"}
{"url": "http://www.focus-news.net/news/2019/06/05/2666681/chez-prekasnato-e-elektrozahranvaneto-na-selishtata-v-obshtina-ihtiman-poradi-avariya-vednaga-sa-zapochnali-deynosti-po-alternativno-zahranvane-ot-sasedni-podstantsii.html", "text": "Аварийно изключване на подстанция „Ихтиман“, собственост на Електроенергийния системен оператор (ЕСО), доведе до прекъсване на електрозахранването на селищата в община Ихтиман в 16.50 ч. Това съобщиха от пресцентъра на  ЧЕЗ България . ЧЕЗ Разпределение незабавно стартира дейности по алтернативно захранване на засегнатите клиенти от съседни подстанции.", "date": "2019.06.05", "title": "ЧЕЗ: Прекъснато е електрозахранването на селищата в община Ихтиман поради авария, веднага са започнали дейности по алтернативно захранване от съседни подстанции"}
{"url": "http://www.focus-news.net/news/2019/06/05/2666680/gd-granichna-politsiya-trafikat-na-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост-Видин\" на българо-румънската граница е интензивен на изход за товарни автомобили, по данни към 18.00 ч. Това съобщиха от  ГД \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август.", "date": "2019.06.05", "title": "ГД \"Гранична полиция\": Трафикът на ГКПП \"Дунав мост-Видин\" е интензивен на изход за товарни автомобили"}
{"url": "http://www.focus-news.net/news/2019/06/05/2666684/d-r-decho-dechev-nzok-problemite-v-bolnitsi-po-mesta-sa-rezultat-ot-nachina-po-koyto-se-upravlyavat.html", "text": "Според мен решенията на проблемите, които ги има по места в болници, са основно резултат от начина, по който те се управляват. Това каза управителят на НЗОК д-р Дечо Дечев в предаването „Лице в лице“ по  БТВ . „Числата говорят следното – броят на хората в областта на онкологията, включително онкология, лъчетерапия, е по-малък спрямо същия период на 2018 година, докато средствата, които са гарантирани на болниците под формата на договори, са повече“, посочи той. „Известна ми е политиката на някои директори на болници, които пренасочват тези средства в дейности, в които имат по-голям профит. И при провеждане на такива политики, там, където те се провеждат, се появяват проблеми, защото средствата са пренасочени за други дейности в болницата“, обясни Дечев.  „Ако говорим за онкология, броят на пациентите, които са обслужени, за които касата е платила, е с 500 по-малко, отколкото за същия период на 2018 година. В същото време средствата, които са отделени като бюджети на болниците за броя болни, е с минимум 8% на всяка една болница, казвам минимум, в повече, отколкото през 2018 година“, поясни управителят на Касата. Според него прекалено са се забавили действията на Министерството на здравеопазването като реакция на начина, по който се управляват болниците, в които има проблеми. „Отдавна трябваше да бъде решено кадрово и там, където една болница не може да постига резултати, да се търсят други управленски решения“, заяви Дечев.", "date": "2019.06.05", "title": "Д-р Дечо Дечев, НЗОК: Проблемите в болници по места са резултат от начина, по който се управляват"}
{"url": "http://www.focus-news.net/news/2019/06/05/2666683/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево.  Температурата е 24 градуса. Пътните настилки са мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътяЦарски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма – Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Джулюница – до границата с област Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nС повишено внимание се осъществява движението в участък от пътя Горна Оряховица – Велико Търново поради изсичане на храсти и косене на трева. Трафикът се регулира с пътни знаци, а при необходимост от регулировчици. Срокът е  до 18.00 часа на 10 юни. \r\nНадежда КРЪСТЕВА", "date": "2019.06.05", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/05/2666682/ria-novosti-putin-razkaza-podrobnosti-ot-pregovorite-sas-si-dzinpin.html", "text": "Позициите на Русия и Китай по ключовите световни проблеми съвпадат до голяма степен, заяви руският президент Владимир Путин в хода на преговорите с китайския си колега Си Дзинпин в разширен състав, предава  РИА Новости . \r\nРуският лидер добави, че преговорите в тесен състав са били „откровени и наситени“. \r\nПо неговите думи, участниците в преговорите също така са „обсъдили най-важните и изискващи решение въпроси от руско-китайското стратегическо партньорство“ и са констатирали, че то е „преминало на много високо, може да се каже без преувеличения, безпрецедентно високо ниво“, \r\nПутин отбеляза, че това се използва ефективно, за да могат народите на двете страни да си сътрудничат и да използват всички конкурентни предимства за пълноценно развитие. \r\nРуският лидер уточни, че в хода на разширеното заседание ще бъдат изслушани доклади на отговорниците за работата на междуправителствените комисии и министрите на външните работи за състоянието и перспективите на сътрудничеството в най-различни отрасли. \r\nПрезидентът също така благодари на китайския лидер, че в Москва е пристигнала толкова представителна делегация. По неговите думи, това ще помогне за по-ефективната реализация на практика на набелязаните по-рано планове. \r\nНа свой ред, председателят на Китай е изразил увереност, че неговата визита в Русия ще стане стимул за развитие на отношенията между двете страни. \r\nКитайският лидер заяви, че е готов заедно с руската страна да издигне отношенията на още по-високо ниво. Си Дзинпин също предаде поздрав на руснаците и тяхното правителство. \r\nВизитата на китайския президент в Русия ще продължи от 5 до 7 юни. В програмата е предвидено участие на Международния икономически форум в Санкт Петербург, където Си ще е почетен гост. \r\nПревод и редакция:", "date": "2019.06.05", "title": "РИА Новости: Путин разказа подробности от преговорите със Си Дзинпин"}
{"url": "http://www.focus-news.net/news/2019/06/05/2666686/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. Не са получавани сигнали за паднали камъни, които да са затруднявали трафика по републиканската пътна мрежа. Нормално натоварен е трафикът по главен път Е-79 и автомагистрала „Струма“ в Благоевградска област. Не са въведени временни ограничения и не се осъществяват ремонтни дейности по пътищата в Благоевградска област. От Областно пътно управление Благоевград отправят апел към водачите на МПС да шофират разумно и да спазват правилата за движение. \r\nНормално натоварен е трафикът и в централна градска част в Благоевград. Засилен е потокът от автомобили близо до учебните заведения и детските градини, както и на кръговите кръстовище по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти в областния град. Общественият транспорт се движи по разписание.  \r\nДенис НИКИФОРОВ", "date": "2019.06.05", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/06/05/2666679/tass-zelenski-prizova-es-i-sasht-da-razshiryat-sanktsiite-sreshtu-rusiya.html", "text": "Президентът на Украйна Владимир Зеленски е заявил по време на срещата си с председателя на Европейския съвет Доналд Туск в Брюксел, че е необходимо да се разширят санкциите на Европейския съюз срещу Русия, предава  ТАСС . \r\n„Изказах благодарност за неизменната позиция на ЕС в подкрепа на Украйна и призовах за бъдеща консолидация на взаимните усилия и разширяване на санкционните мерки, за да върнем мира“, заяви държавният глава на съвместна пресконференция с Туск. „Също така обсъдихме ситуацията с незаконно задържаните в Русия граждани на Украйна, включително 24 военни моряци и нашите общи усилия в борбата за тяхното освобождение“. \r\nКато част от първото си официално посещение в Брюксел, Зеленски вече се срещна с председателя на Европейската комисия Жан-Клод Юнкер, лидера на дипломацията на ЕС Федерика Могерини и генералния секретар на НАТО Йенс Столтенберг. Освен това Зеленски бе поканен на вечеря в американското посолство с участието на американския президентски съветник Джаред Къшнър и енергийния министър Рик Пери. Противодействие на руската агресия \r\nНа пресконференцията в Брюксел Зеленски постави сред най-важните си задачи борбата с „агресията на Русия“ и възстановяването на политическата система, включително преодоляване на корупцията. \r\n„Предсрочните избори за Върховната Рада, инициирани от мен, са предназначени да ускорят процеса на презареждане на политическата система на Украйна, следователно, важен фокус на нашата работа ще бъде да се засили борбата с корупцията, да се осигури ефективната работа на антикорупционните органи“, каза Зеленски. Също така виждам сред ключовите си приоритетни задачи противодействието на руската агресия“. \r\nНа състоялата се преди това среща с Туск украинският президент също е свързал курсас на Украйна към ЕС с противодействието на „руския авторитаризъм“. „Украйна в ЕС – това е смъртта на руския имперски проект. Нещо повече, това е мощен удар по руския авторитаризъм, път към демократическите промени в Русия и на цялото постсъветско пространство“, цитира Зеленски в „Туитър“ администрацията на държавния глава на Украйна. \r\nПревод и редакция:", "date": "2019.06.05", "title": "ТАСС: Зеленски призова ЕС и САЩ да разширят санкциите срещу Русия"}
{"url": "http://www.focus-news.net/news/2019/06/05/2666688/sport-dzhani-infantino-e-preizbran-za-prezident-na-fifa.html", "text": "Джани Инфантино бе преизбран за президент на Международната федерация по футбол (ФИФА). Мандатът му четиригодишен. Съответното решение е взето в рамките на конгрес на ФИФА, проведен в Париж. \r\n49-годишният Инфантино бе единствен кандидат за поста президент на ФИФА. Той ръководи организацията от февруари 2019 година след напускането на Йозеф Блатер заради корупционен скандал.", "date": "2019.06.05", "title": "Спорт: Джани Инфантино е преизбран за президент на ФИФА"}
{"url": "http://www.focus-news.net/news/2019/06/05/2666685/ministar-neno-dimov-osnovnite-iztochnitsi-na-zamarsyavane-ostavat-nepromeneni-bitovoto-otoplenie-i-transportat.html", "text": "Борбата за чистотата на атмосферния въздух е световен проблем. Основните източници на замърсяване остават непроменени – битовото отопление и транспортът. Това каза министърът на околната среда и водите Нено Димов, в интервю за предаването  „Лице в лице“  по  бТВ . „Днес е Световният ден на околната среда, а специално тази година той е посветен за борба за чистотата на атмосферния въздух. Това е световен проблем. Неслучайно и преди 2 години, когато стъпих в длъжност, казах, че това ще бъде основният приоритет в рамките на моя мандат за Министерството на околната среда и водите“, отбеляза Димов. Министърът отбеляза, че голяма част от мерките в Националната програма за подобряване качеството на атмосферния въздух за периода 2018 – 2024 г., вече са говорени и е започнало изпълнението на част от заложеното в документа. „Например той казва, че трябва да се промени Закона за чистотата на атмосферния въздух, но ние го променихме и той влезе в сила още от януари, защото самият документ беше писан дълго време, самият документ минаха повече от 6 месеца за приемането му, тъй като имаше много сериозен дебат върху ресурса, който е необходим, защото освен всички мерки, те трябва да бъдат обезпечени и финансово, в противен случай няма как да ги реализирате“, отбеляза министърът. \r\n„Факт, че основните източници на замърсяване остават непроменени – битовото отопление и транспортът. Няма как да бъде друго, това се вижда и в общинските програми. Но това, което е факт към днешна дата – 111 млн. по ОП „Околна среда“ бяха дадени на 7 общини бенефициенти в края на миналата година. На 28-и миналия месец беше прието още 390 млн. да бъдат дадени на 11 общини, които да сменят голяма част от своя парк за обществен транспорт с електрически транспорт: електробуси, електротрамваи, тролейбуси, тоест, да премине към електричество, което е не само в полза на чистота на атмосферния въздух – шум, вибрации, цена също са елемент. Също така успяхме да договорим към края на годината потенциално нови 80 млн. лева, които да бъдат от оперативната програма за тези общини, които не можаха в първия тур да отидат за битовото отопление, да могат да кандидатстват сега. Самата тази стратегия също са предвидени 100 млн. в следващите три години в подкрепа на общините в тези мерки. Тоест, ние заварихме един ресурс около 112-113 млн. лева, в момента отиваме към 700 млн. лева – това е огромна подкрепа на общините за следващите, имайте предвид, че това е до 2024 година, когато говорим за програмата, 2023 година, когато говорим за оперативната програма, тоест, не е за една или за две години. Но това е един изключително висок ресурс, 7 пъти по-висок от този, който заварих“,коментира Димов.  \r\nПо думите му данните от 2018 г. показват, че 9 от общините от наказателната процедура за миналата година са отговорили на критериите за непревишаване на нормите на фини прахови частици и цял един район – Североизточният – във Варна, Добрич и Девня на практика отговаря тази година на изискванията. „Шест от тези градове отговаряха и 2017 година. За градове, които все още не отговарят, винаги давам за пример София и Бургас, които имат от 7 години тенденция за намаляване на замърсяването, но все пак трябва да си даваме сметка, че и това е процес, който колкото по-напредваме“, добави той. \r\nДимов отбеляза още, че е почти сигурно, че през есента ще има допълни 80 млн. за подпомагане на общините за битово отопление.", "date": "2019.06.05", "title": "Министър Нено Димов: Основните източници на замърсяване остават непроменени – битовото отопление и транспортът"}
{"url": "http://www.focus-news.net/news/2019/06/05/2666690/veliko-tarnovo-20-detsa-ot-oblastta-poluchiha-nagradi-ot-mezhdunarodniya-konkurs-za-detska-risunka-s-ochite-si-vidyah-bedata.html", "text": "20 деца от област Велико Търново получиха награди от Международния конкурс за детска рисунка „С очите си видях бедата“. Награждаването се проведе в сградата на Регионална народна библиотека (РНБ) „П. Р. Славейков”, където бяха подредени творбите на участниците, предаде репортер на  Радио „Фокус“ – Велико Търново . Областният етап на конкурса за детска рисунка „С очите си видях бедата“ се провежда ежегодно през месец май. За участие в него тази година бяха получени 173 рисунки на деца и младежи от училищата в област Велико Търново. На авторите на отличените творби бяха връчени грамоти и награди от главен инспектор Николай Александров – началник на сектор „Превантивна и контролна дейност“ при РДПБЗН – Велико Търново и от официалните гости на събитието – заместник-областния управител инж. Детелина Борисова, председателя на Великотърновския общински съвет Венцислав Спирдонов, директора на Дирекция „Образование, младежки дейности и спорт“ г Пенка Игнатова и заместник-директора на РНБ „П. Р. Славейков“ доц. д-р Калина Иванова. За трета поредна година участие в областния конкурс взеха млади художници от центровете за работа с деца и младежи в малките населени места на територията на община Велико Търново. За участие в конкурса бяха изпратени 16 рисунки от центровете в селата Шереметя, Никюп, Беляковец, Арбанаси, Пчелище и Ресен. \r\nВсички класирани творби ще участват в националния етап на конкурса в град София. Област Велико Търново има изградени традиции при участието си в този конкурс и почти всяка година печели награди. През изминалата 2018 г. две млади художнички от Професионална гимназия по строителство, архитектура и геодезия „Ангел Попов“ град Велико Търново спечелиха първо място и поощрителна награда. През 2017 година също има две наградени рисунки от областта в заключителния етап на конкурса. Наградените творби, със съгласието на техните автори, участваха в благотворителни търгове, организирани от ГДПБЗН – МВР за подпомагане на деца на загинали и пострадали при изпълнение на служебния си дълг служители на МВР. \r\nКонкурсът е включен в Националния календар за изяви по интереси на децата и учениците в направление „Изкуства”. Целите на конкурса са, заедно с проявата на творческите заложби на децата и учениците, да се пресъздадат със средствата на изобразителното изкуство познанията им за рисковете от бедствията и начините на поведение в критични ситуации. Да се възпита в тях готовност за оказване на помощ, съпричастие към проблемите на човека, желание за участие в доброволческа дейност, както и да се създаде интерес към професията на пожарникаря и спасителя. В националния кръг на конкурса участват деца и ученици от три възрастови групи, в три категории. \r\nИзложбата се проведе под егидата на областния управител на област Велико Търново проф. Любомира Попова и бе подредена с любезното съдействие на директора на Регионална народна библиотека „П. Р. Славейков” д-р Иван Александров \r\nНадежда КРЪСТЕВА", "date": "2019.06.05", "title": "Велико Търново: 20 деца от областта получиха награди от Международния конкурс за детска рисунка „С очите си видях бедата“"}
{"url": "http://www.focus-news.net/news/2019/06/05/2666691/nimh-utre-na-mesta-v-zapadna-i-tsentralna-balgariya-shte-prevali-i-pregarmi.html", "text": "През нощта ще преобладава ясно време, с по-значителна облачност над Северозападна България и на места там ще превали. В утринните часове на места в низините и котловините ще се образуват мъгли. Утре ще е предимно слънчево, но отново около и след обяд ще се развива купеста и купесто-дъждовна облачност и на места в Западна и Централна България ще превали и прегърми. Ще духа слаб югозападен вятър. Ще е малко по-топло с максимални температури между 23° и 28°. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . Атмосферното налягане е близко до средното за месеца и слабо ще се повиши. Над Черноморието ще е предимно слънчево. Сутринта на места ще има краткотрайни мъгли. След обяд ще се развие купеста облачност и на отделни места по южното крайбрежие ще превали. Ще духа слаб южен вятър. Максималните температури на въздуха ще са 24-27°. Температурата на морската вода е 18-21°. Вълнението на морето ще е 1-2 бала. Над планините облачността ще е по-често значителна, след обяд в много райони – купесто-дъждовна. Ще има краткотрайни валежи и гръмотевични бури. Ще духа слаб запад-югозападен вятър. Максималната температура на височина 1200 метра около 18°, на 2000 метра – около 11°. \r\nВ петък и събота вятърът ще се обърне от северозапад, ще бъде слаб. Валежите в западната половина от страната ще намалеят, но превалявания, придружени с гръмотевици ще има на изток, повече в североизточните райони; на отделни места в планините в следобедните часове също ще превали краткотраен дъжд. Ще се затопля и максималните температури в по-голямата част от страната ще са между 25° и 30°. В неделя вятърът ще бъде от север-североизток. Отново на повече места из страната ще има превалявания, придружени с гръмотевици, с по-голяма вероятност в Северна България, западната част на Горнотракийската низина и югозападните райони. Температурите съвсем слабо ще се понижат.", "date": "2019.06.05", "title": "НИМХ: Утре на места в Западна и Централна България ще превали и прегърми"}
{"url": "http://www.focus-news.net/news/2019/06/05/2666692/sliven-suhi-i-normalno-prohodimi-sa-patishtata-v-oblastta-dvizhenieto-e-natovareno.html", "text": "Сухи и нормално проходими са пътищата в Сливенска област, съобщиха от  Областното пътно управление . Движението е натоварено. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила  до 30 юни.", "date": "2019.06.05", "title": "Сливен: Сухи и нормално проходими са пътищата в областта, движението е натоварено"}
{"url": "http://www.focus-news.net/news/2019/06/05/2666689/ministar-neno-dimov-nyama-prichina-za-prerazglezhdane-na-koalitsionnoto-sporazumenie.html", "text": "Не виждам обективна причина за заявка за преразглеждане на коалиционното споразумение. Това каза министърът на околната среда и водите Нено Димов в  предаването  „Лице в лице”  по  бТВ  по повод на твърденията, че ВМРО ще иска промяна в коалицията, базирайки се добрите си резултати от евроизборите. \r\n„Факт е, че ВМРО се представи изключително добре на изборите. Това ме кара да се чувствам много доволен, тъй като заехме консервативно патриотичната ниша”, сподели Димов. \r\nСпоред него в голямата коалиция цари разбирателство, доказателство за което е подкрепата, получена днес на Министерски съвет за мерките срещу мръсния въздух, които е предложил. \r\n„Повече напрежение има в малката коалиция”, каза Димов, визирайки „Обединени патриоти”. \r\nЕдна от причините за напрежението сред патриотите са отново резултатите от европейските избори. Успехът на ВМРО се дължи на това, че е заложила на позитивна кампания с идеология, докато другите патриотични формации са разчитали на лични нападки, смята министърът на околната среда и водите. \r\n„Личностното трябва да остава настрани в българската политика”, убеден е Димов. \r\nЕкоминистърът не пропусна да коментира и възходът на Зелените на евроизборите в другите държави от съюза. \r\n„Неомарксистката линия на зелените е нормално да привлече тези, които преди са гласували за социалистите”, смята Нено Димов. Според него Зелените ще се разширяват в лявото пространство, но той отбеляза, че на тези избори големите победители са десните партии.", "date": "2019.06.05", "title": "Министър Нено Димов: Няма причина за преразглеждане на коалиционното споразумение"}
{"url": "http://www.focus-news.net/news/2019/06/05/2666693/snezhana-dimitrova-turisticheski-klub-nezabravka-veliko-tarnovo-pohodat-po-stapkite-na-botevata-cheta-ne-samo-vazpitava-mladite-hora-no-i-gi-uchi-da-pochitat-istoriyata-i-stranata-ni.html", "text": "Различни са заветите, които остават за участниците в Националния поход „По стъпките на Ботевата чета“. Инициативата учи младите хора да обичат историята и България, но ги и възпитава. Това каза в предаването  „Царевград Търнов – славата и величието на България“  на  Радио „Фокус“  ръководителят на търновската група Снежана Димитрова от туристически клуб „Незабравка“.  \r\nПрез настоящата година в прехода са участвали над 100 деца и младежи от Търново и региона. Най-голяма е била групата от „Незабравка“, а останалите са били от СУ „Вела Благоева“ и Туристическо дружество „Трапезица 1902“. „Заветите, които предаваме на младите, са да почитат и познават всички български герои, не само Ботевите четници.  Никога да не се предават, да не се страхуват от нищо, да могат да отстояват себе си, да са борбени и издръжливи, да се гордеят, че са българи. Нищо не трябва да ги плаши. Да са активни, да се защитават, да си помагат. Те трябва да знаят, че колективният начин на живот ги прави много по-добри, да уважават личното мнение на другите и да са единни в трудностите“, категорична бе Снежана Димитрова. \r\nДецата и младежите, които участваха през тази година, са от 13 училища от областта, както и от Великотърновския университет и Националния военен университет „Васил Левски“. След като се върнаха в Търново, те бяха приветствани лично от кмета инж. Даниел Панов, който ги поздрави за родолюбието и смелостта им. \r\nЛуиза ТРАНЧЕВА", "date": "2019.06.05", "title": "Снежана Димитрова, туристически клуб „Незабравка“-Велико Търново: Походът „По стъпките на Ботевата чета“ не само възпитава младите хора, но и ги учи да почитат историята и страната ни"}
{"url": "http://www.focus-news.net/news/2019/06/05/2666695/darenie-ot-germanskiya-grad-regensburg-pristigna-v-grad-shipka-obshtina-kazanlak.html", "text": "Дарение от германския град Регенсбург пристигна в град Шипка, Община Казанлък, предаде кореспондент на  Радио „Фокус” . За пета поредна година кметството в града посрещна Петко Чирпанлиев - дарител и родолюбец, представител на известния шипченски род Чирпанлиеви. И тази година той и съпругата му Ренате събраха и транспортираха до подбалканското градче фитнес уреди, детски играчки, столове, мебели, уреди за рехабилитация и възстановяване на опорно-двигателния апарат, дрехи, различни видове храни и други. „Започнах да помагам първо в София с два-три ТИР-а, но след това видях, че в Шипка има повече нужда да се помага”, каза Чирпанлиев.  \r\nПрез 1963 година семейството на 11-годишния Петко напуска подбалканското градче Шипка и се установява в Германия, където той остава и създава своето семейство. Живее близо до град Регенсбург, откъдето идва и дарението.  \r\n„Не е проблем да се съберат даренията. Големият проблем е това, че трябва да се съберат пари, за да се организира транспортът до Шипка. Ние с жена ми не сме милионери, съвсем нормални хора сме, пенсионери вече, имаме познати, имаме приятели и всяка година събираме средства”, поясни дарителят. Транспортът до Шипка струва 1850 евро.  \r\nСъпругата на Чирпанлиев Ренате Кирхстен подчерта, че освен проекта в Шипка, реализират друг и в Германия, като помагат на бедни хора и там. \r\nЧаст от полученото дарение е разпределено в Дирекция „Социално подпомагане” в Казанлък, в дневните центрове за деца и възрастни с увреждания, Центъра за обществена подкрепа, Дома за хора с деменция „Димитър Папазов”, в Дом за медико-социални грижи „Мария Луиза” в село Бузовград. \r\nДен преди да пристигне дарението Петко Чирпанлиев бе отличен с една от годишните награди на Сдружение „Бъдеще за децата” - за подкрепа на каузата „За децата на Казанлък”, свързана с дарителство и подпомагане на деца и семейства. \r\nСлавяна ГАЙДАРОВА", "date": "2019.06.05", "title": "Дарение от германския град Регенсбург пристигна в град Шипка, Община Казанлък"}
{"url": "http://www.focus-news.net/news/2019/06/05/2666699/odobren-e-proekt-na-obshtina-kazanlak-za-izgotvyane-na-tsyalostna-tehnicheska-dokumentatsiya-za-proekt-za-rekonstruktsiya-na-sgradata-na-humanitarnata-gimnaziya-v-grada.html", "text": "В Министерство на културата е одобрен проект на Община Казанлък за изготвяне на цялостна техническа документация за изготвянето на проект за реконструкция на сградата на Хуманитарна гимназия „Св. Св. Кирил и Методий” в Казанлък, обявена за паметник на културата от местно значение, каза за  Радио „Фокус”  заместник-кметът Лилия Цонкова. Тя поясни, че стойността на проектното предложение е 35 000 лева. Предстои Oбщина Казанлък отново да кандидатства пред Министерство на културата вече с цялостен проект за ремонт на училищната сграда. \r\nПрез 2019 година със средства от общинския бюджет на стойност 120 000 лева предстои да бъдат ремонтирани санитарните възли в Хуманитарната гимназия, както и физкултурният салон, който гимназията ползва съвместно с Основно училище „Мати Болгария”.  \r\nСлавяна ГАЙДАРОВА", "date": "2019.06.05", "title": "Одобрен е проект на Община Казанлък за изготвяне на цялостна техническа документация за проект за реконструкция на сградата на Хуманитарната гимназия в града"}
{"url": "http://www.focus-news.net/news/2019/06/05/2666697/arh-nikolay-nikolov-vsichki-tarnovtsi-sa-dlazhni-da-poznavat-istoriyata-si-da-pazyat-zaveta-na-predtsite-si-i-s-mnogo-vyara-i-trud-da-zasluzhat-vsichko-koeto-ima.html", "text": "Всички търновци са длъжни да познават историята си, да пазят завета на предците си и с много вяра и труд да заслужат всичко, което имат. Това заяви в предаването  „Царевград Търнов – славата и величието на България“  на Радио „Фокус“ арх. Николай Николов, един от инициаторите за възраждане на традицията Възнесение Господне да се отбелязва в патриаршеската църква на крепостта Царевец.  Той припомни, че само преди броени месеци Велико Търново бе обявено за историческа и духовна столица на България и подчерта, че жителите му тепърва трябва да си припомнят религиозните завети от миналото. „Важно място тук има храмът „Св. Димитър“, който  е първопричината Търново да стане столица на България – с неговото освещаване. Храмът „Св. 40 мъченици“, който е знаков не само за Търново, а и за цяла България, храмът „Св. равноапостоли Петър и Павел“ и на върха на Царевец – Патриаршията на Българската православна църква – храмът „Възнесение Господне“. Около Търново има множество храмове и манастири. В тези манастири се е разливал духовния живот на българите, който е предаден в голяма част от православния свят. До преди 100 години Румъния е писала на църковно славянски и се е служило на църковно славянски. Цяла Русия, Сърбия и всички околни наши държави, без Гърция и Турция, са приели православието от нас.“, допълни арх. Николов и подчерта, че това задължава всички търновци да пазят, съхраняват и предават на идните поколения историята на града и на България.", "date": "2019.06.05", "title": "Арх. Николай Николов: Всички търновци са длъжни да познават историята си, да пазят завета на предците си и с много вяра и труд да заслужат всичко, което има"}
{"url": "http://www.focus-news.net/news/2019/06/05/2666696/antoaneta-bares-izpalnitelen-direktor-na-nkiz-sazdadena-e-rabotna-grupa-s-tsel-prouchvane-na-vazmozhnostite-za-regulirane-na-industrialnite-zoni.html", "text": "Създадена е работна група с цел проучване на възможностите за регулиране на индустриалните зони. Това каза за обзорното предаване  „Това е България“  на  Радио „Фокус“  изпълнителният директор на Национална компания „Индустриални зони“ Антоанета Барес. Тя допълни, че има нужда от регулация, защото има само откъслечна такава в някои нормативни актове. Липсва регулация откъм инфраструктура, технически средства и цялостното подпомагане, каза още тя и допълни, че с подкрепата на министъра на икономиката Емил Караниколов е създадена работна група, председателствана от вицепремиера Томислав Дончев, която да работи по проект за Закон за индустриалните зони. Става въпрос за изграждането и управлението на съответната територия, разпределението на разходите и ползите и намаляване на регулацията и административната тежест за инвеститорите, каза още тя. „Идеята е в този закон да се намери компромис за облекчение на тези процедури. Не да не се извървят, но когато операторът, каквито сме ние, извървим тези процедури за зоната, инвеститорите, идвайки да инвестират, да бъдат на по-лек уведомителен режим – да не трябва да извървяват например процедура по ОВОС, която може да трае и година, ако е извървян най-тежкия пакет от оператора. Инвеститорът, със спецификата на неговата дейност, да бъде при много по-лек уведомителен режим и доста по-бързо да получи необходимите документи“, каза изпълнителният директор на НКИЗ. Антоанета Барес допълни, че ако се реализира, това би било едно от най-големите облекчения за инвеститорите. Тя обясни, че идеята за закона отдавна се дискутира в Министерството на икономиката, но за първи път се поема по-сериозна инициатива за създаването на работната група. \r\nЦоня СЪБЧЕВА", "date": "2019.06.05", "title": "Антоанета Барес, изпълнителен директор на НКИЗ: Създадена е работна група с цел проучване на възможностите за регулиране на индустриалните зони"}
{"url": "http://www.focus-news.net/news/2019/06/05/2666698/the-defense-news-sasht-podrobnosti-za-mnogomilionniya-plan-na-amerika-za-osvobozhdavane-na-sayuznitsite-ot-ruskata-voenna-tehnika.html", "text": "Когато Съветският съюз се разпадна, много бивши членове на Организацията на Варшавския договор създадоха свои собствени въоръжени сили въз основа на останалото съветско военно оборудване. По време на размразяването по време на Студената война много от тези страни инвестираха в руска военна техника, която често беше по-евтина от американските. Но след инвазията на Русия на територията на Украйна през 2014 г. тези страни се опитаха да прекъснат връзките си с руските доставчици на военно оборудване и да се обърнат към Запада. Въпреки това, предвид ограничените бюджети за отбрана, се оказа, че това е по-лесно да се каже, отколкото да се направи, пише американското електронно издание  Defence News  в материал, представен без редакторска намеса. \r\nЗа да реши този проблем, миналата година американският Държавен департамент започна без да вдига много шум нова програма, наречена Европейска програма за стимулиране на рекапитализацията (ERIP), нов инструмент, разработен от Европейското командване на САЩ за ускоряване на процеса на отказ на съюзническите държави от руската военна техника. Предполага се, че тази програма ще засегне Албания, Босна и Херцеговина, Хърватия, Гърция, Северна Македония и Словакия. \r\nВъпреки че изпълнението на тази програма току-що започна, служителите в Държавния департамент са толкова уверени в успеха на ERIP, че през следващите няколко седмици те очакват решение за разширяване на тази програма. Това ще позволи на съюзническите държави да получат нови субсидии от САЩ, което от своя страна ще определи закупуването на висококачествено американско военно оборудване от тези страни. \r\n„Има смисъл“, казва Дъглас Бари от Международния институт за стратегически изследвания. „Това позволява едновременно постигане на две цели: премахване на оборудването от съветската епоха от списъка на страните от НАТО и осигуряване на предимството на американската индустрия“. \r\nТази програма позволява на Съединените щати да постигнат две цели едновременно. Първо, това ще помогне да се освободят шест държави от руската военна техника наведнъж, което е от полза от няколко гледни точки: това ще позволи един от източниците на доход за Русия да бъде отрязан, да се осигури оперативна съвместимост с други страни от НАТО, както и да се повиши сигурността, като се премахне необходимостта от присъствие на руските военни изпълнители в базите на НАТО. \r\nТази програма обаче служи и за изпълнение на ключовия приоритет на администрацията на Тръмп, която е да увеличи продажбите на американска военна техника в други страни. Въпреки че субсидиите в рамките на ERIP може да са еднократни, тези средства ще бъдат достатъчни за закупуване на специфични системи. Ако купуват четири американски хеликоптера със средства, получени по програмата ERIP, в бъдеще най-вероятно ще продължат да купуват хеликоптери от САЩ и вече няма да търсят други доставчици. \r\nПървият транш от програмата ERIP е над 190 милиона долара. Въпреки че Държавният департамент отказа да каже точно коя военна техника се обмисля, експерти от Международния институт за стратегически изследвания в Лондон обясниха пред Defense News какви са възможните варианти. \r\n- Албания - 30 милиона долара за хеликоптери. Не е ясно обаче кои руски хеликоптери в Албания ще бъдат заменени от американски. \r\n- Босна - 30,7 милиона долара за хеликоптери. Сега Босна има серия от руски хеликоптери, включително малък парк от средни транспортни хеликоптери Ми-8 и многоцелеви хеликоптери Ми-8МТВ. \r\n- Хърватия - 25 милиона долара за бойни машини на пехотата. Хърватия има около 100 БМП М-80, които са произведени в Югославия по време на Студената война. \r\n- Гърция - 25 милиона за бойни машини на пехотата. Понастоящем Гърция има почти 400 БМП-1, произведени в Съветския съюз. \r\n- Северна Македония - 30 млн. долара за бойни машини на пехотата. На разположение на тази страна, която наскоро промени името си, има малък брой съветски БМП-2. \r\n- Словакия - 50 милиона долара за хеликоптери. Словакия разполага със 17 руски многоцелеви хеликоптера Ми-17. Основни принципи на програмата ERIP \r\nПрограмата ERIP се базира на три основни идеи. Първата е, че финансирането по тази програма не е поетапен план за много години, а по-скоро еднократно целенасочено вливане на пари, което ще позволи на страната партньор да предостави 20% от първоначалния размер на бойните средства, които страната в крайна сметка ще получи от САЩ. Това означава, че парите ще бъдат изразходвани за закупуване на различни системи едновременно с необходимите възможности за обучение и поддръжка. \r\nВтората е обещанието на дадена страна да се въздържа от закупуване на руска военна техника в бъдеще. Повечето от страните, които се считат за кандидати за участие в програмата за ERIP, вече са го направили. На тези страни обаче не се забранява да купуват резервни части, необходими за поддръжката на руското оборудване. \r\n„Ние разбираме, че нашите партньори имат руско военно оборудване и ние не се опитваме да ги заклелщим в ъгъла“, казва един служител на Държавния департамент, който се съгласява да разговаря с Defense News при условие за анонимност. „Ако те трябва да купят някои резервни части, произведени в Русия, ние ще разберем. Това военно оборудване играе важна роля и ние не се опитваме да ограничим техния потенциал“. \r\nТретата е условието страната, която получава пари от програмата ERIP, да инвестира приблизително същата сума в закупуването на оборудване. Служителят на Държавния департамент, споменат по-горе, обясни: „Ние им казваме, че за нас е нужно и вие да направите жертви“. \r\n„Например, ние купуваме два планера на самолет и вие купувате два планера на самолет. Или купувате четири планера на самолета, а ние плащаме за подготовката, или за модернизацията, или за осигуряване на защитени комуникации“. \r\nТова изискване предполага постоянно взаимодействие между представители на американската страна и шестте държави, така че съответните министерства да разберат какви  средства ще са им нужни и след това служителите на министерството на отбраната се обръщат към своите правителства и да се договарят за разпределянето на необходимите средства. Според официалния представител на САЩ все още се работи в тази посока и само две от шестте изброени по-горе страни официално са кандидатствали за участие в програмата ERIP. \r\n„Ние променяме леко тези отношения и осъзнаваме това“, казва той. „Ако Министерството на отбраната на страните не може да получи това, ако те не могат да отговарят за своите собствени покупки, ако те не могат да влагат тези средства, тогава извинете, без да се обиждаме, но ние ще преразпределим средствата така, че те да отидат в друга държава“. \r\nВъпреки това, изискването за разпределяне на средства в обем, сравним с размера на субсидиите, получени по програмата ERIP, предизвиква безпокойство в Бари и Джим Таунсенд, бивш заместник-заместник-министър на отбраната по европейските въпроси, който сега работи в Центъра за нова американска сигурност. \r\nСпоред Таунсенд, ако тези шест държави трябва да заемат пари, за да изпълнят изискването по програмата за ERIP, това може да създаде дългова спирала за най-бедните страни или да създаде ситуация, при която страната не може да заема парите, от които се нуждае в бъдеще. „Това означава ли, че бедните страни като Албания нямат никакъв шанс и че само богатите страни могат да се възползват от тази програма? Мисля, че това ще бъде проблем“. \r\nИ двамата анализатори предупредиха, че програмите за модернизация трябва да бъдат съгласувани с националните приоритети на отделните членки на НАТО. По-нататъшно разширяване \r\nВъпреки че първият кръг на програмата ERIP все още не е приключил, служителите не чакат, докато първите шест държави подадат официални заявления и изработят всички подробности, и вече гледат към бъдещето. \r\nОколо края на юни или началото на юли, Министерството на отбраната ще реши дали ще има втори кръг на ERIP. Ако бъде взето такова решение, длъжностните лица ще започнат да разглеждат нови проекти в края на текущата финансова година. \r\nВ този случай в списъка ще бъдат добавени нови страни. Първоначалният списък се оказа почти изцяло от членове на НАТО - Босна е единствената страна там, която не е част от Алианса, а Северна Македония вече е в процес на присъединяване към него, - по думите на споменатия по-горе чиновник, в рамките на тази програма няма да бъдат отдавани предпочитания на страните-членки на Нато. \r\nСпоред Бари Полша и Унгария може да влязат в списъка на страните, които ще бъдат включени във втория кръг на програмата ERIP. Там може да се окажат Словакия и Чешката република. Според Таунсенд би било логично балтийските страни да бъдат включени, въпреки че Естония, която няма съветска военна техника, не отговаря напълно на условията на програмата. \r\nЛатвия е изразила интерес, но има една резерва. Тази страна вече реши да закупи хеликоптери Black Hawk, с които да замени  малкото си Ми-17 до средата на следващото десетилетие. Ако Латвия получи средства по програмата ERIP, тя ще помогне за ускоряване на процеса, като позволи на страната да изразходва освободените средства за модернизиране или закупуване на друго военно оборудване. Не е ясно обаче дали Държавният департамент ще иска да подкрепи изпълнението на вече взетите решения за придобиване на военно оборудване. \r\nАко европейският проект донесе плодове, Държавният департамент може да се опита да разшири тази програма извън Европа – вероятно, за да възпрепятства прилагането на китайските инициативи в Африка и Азия. Въпреки това, все още тези решения не са взети. \r\n„Мисля, че това е нещо добро и се надявам, че изпълнението на програмата ще продължи и Конгресът ще разбере, че това е разумно изразходване на парите на данъкоплатците, защото принуждава съюзниците да положат повече усилия”, каза Таунсенд. \r\nПревод и редакция:", "date": "2019.06.05", "title": "The Defense News (САЩ): Подробности за многомилионния план на Америка за освобождаване на съюзниците от руската военна техника"}
{"url": "http://www.focus-news.net/news/2019/06/05/2666667/protothema-gartsiya-darzhavniyat-departament-pravi-vsichko-po-silite-si-za-da-predotvrati-konflikt-mezhdu-gartsiya-i-turtsiya.html", "text": "Директорът на департамента по южноевропейските въпроси на Държавния департамент на САЩ Юри Ким заяви, че укрепването на връзките с Кипър и подобряването на отношенията с Гърция е в полза на Вашингтон, пише електронното издание на вестник  Protothema . \r\nКим определи решението на Анкара да реализира плановете си за придобиване на руски зенитно-ракетни системи С-400 като проблематично и посочи, че Турция се надява, че ще избегне икономически санкции чрез политическо решение на президента на САЩ Доналд Тръмп. \r\nПо време на панелна дискусия на 35-та годишна конференция на Международния координационен комитет - Справедливост за Кипър (PSEKA) във Вашингтон, заедно с бившите американски посланици в Гърция и Кипър, Ким посочи, че „има много неща, които ние искаме и трябва да направим, но в тези неща трябва да имате предвид, че това е двупосочна улица, за тангото са нужни двама“. \r\n\"За всички неща, които бихме искали да направим, ние ще се нуждаем и от нашите партньори на острова. Те показват, че са готови, ние все още искаме да направим повече, за да насърчим това“, заяви Ким. \r\nДипломатът отбеляза, че „през следващите няколко седмици и месеци ще видите и малко повече действия, някои от които включват силен интерес от страна на Конгреса – който винаги е полезен - но в действителност ще се случват неща, които със сигурност няма да рекламираме“. \r\nЗаместник-помощник-секретарят на САЩ Матю Палмър е в Никозия, за да обсъди оръжейното ембаргото върху Кипър. Ким подчерта, че „първото нещо, което трябва да направите, е да разберете какво се иска и след това да решите как да стигнете дотам“. \r\n„Миналия месец бяхме пратили заместник-помощник-секретар от нашето бюро за борба с тероризма в Никозия. Преди помощник-секретар на Министерството на финансите да работи за подобряване на прозрачността на банковия сектор“, отбеляза още Ким. \r\nПо отношение на позицията на САЩ относно мироопазващите сили на ООН в Кипър (UNFICYP), Ким заяви, че „имаме политика за мироопазващите операции като цяло, като една от тях е, че трябва да има стратегия за излизане“ и че „тези мироопазващи операции“ трябва да бъдат в подкрепа на политическия процес, а не вместо политическия процес. \r\nАнализирайки позицията на САЩ по отношение на нарастващото напрежение в региона на Източното Средиземноморие, висшият служител на Държавния департамент обясни, че Вашингтон полага всички усилия да разсее напрежението между трите страни (Турция, Гърция и Кипър). \r\nПревод и редакция:", "date": "2019.06.05", "title": "Protothema (Гърция): Държавният департамент прави всичко по силите си, за да предотврати конфликт между Гърция и Турция"}
{"url": "http://www.focus-news.net/news/2019/06/05/2666710/mvr-zhena-e-prichinila-pozhar-v-apartament-v-stolichniya-zhk-dianabad-spasena-e-ot-pozharnikarite.html", "text": "Към 17.40 часа в полицията е получен сигнал за тревожна ситуация в жилищен блок в  ж.к. “Дианабад“. Според първоначалната информация, 25-годишна жена, в нестабилно състояние и без дрехи, заплашвала да опожари жилището на третия етаж, където живее и да се хвърли от терасата. Това съобщиха от пресцентъра на  МВР . Към мястото са насочени екипи на пожарната и линейка, патрули от Първо РУ-СДВР. След опитите за разговор с нея, от които тя не се е повлияла, младата жена е причинила запалване в дома, което наложило своевременна реакция. Тя е спасена с намесата на екипа пожарникари, разпънали платно, върху което е скочила. Физически невредима, грижите за нея са поети от медицински екип, който ще установи общото й здравословно състояние.", "date": "2019.06.05", "title": "МВР: Жена е причинила пожар в апартамент в столичния ж.к. „Дианабад“, спасена е от пожарникарите"}
{"url": "http://www.focus-news.net/news/2019/06/05/2666700/smolyan-festival-za-shlagerna-i-stara-gradska-pesen-polah-ot-minali-mechti-shte-se-provede-v-chepelare-v-kraya-na-yuni.html", "text": "Станалият традиция за Чепеларе Фестивал за шлагерна и стара градска песен „Полъх от минали мечти“ ще се проведе от 28 до 30 юни. Това съобщиха от пресцентъра на  Община Чепеларе . Наближава крайният срок за записване във Фестивала, а тази година гост изпълнител ще бъде Мими Иванова. Новото в регламента на конкурса е, че песните ще бъдат разделени в две отделни категории – стари градски песни и шлагерни и популярни песни – като ще има награден фонд и за двете, а самите изпълнители ще могат да се изявят като група или солисти, дуети и трио. През двата дни на фестивала жителите и гостите на Чепеларе ще може да се насладят на уникално светлинно шоу на Паметника на загиналите във войните чепеларци. \r\nФестивалът за шлагерна и стара градска песен „Полъх от минали мечти“ е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци. \r\nФестивалът има конкурсен характер и целта му е да популяризира и съхрани традициите на българската шлагерна песен от 60-те, 70-те и 80-те години и старата градска песен от миналия век, за да ги възроди и им даде нов живот, както и да приобщи младите хора към тяхната непреходност и красота. Фестивалът ще даде възможност за изява на талантливи изпълнители от цяла България, ще подпомогне създаването на нови творчески идеи и проекти. Тричленно жури, съставено от професионалисти, ще оценява и класира участниците-изпълнители на шлагерна и стара градска песен. \r\nВсички желаещи да се запишат за участие във Фестивала за шлагерна и стара градска песен „Полъх от минали мечти“ ще могат да подават заявления до 14 юни 2019 г., както и да се запознаят с регламента на конкурса на сайта на Община Чепеларе www.chepelare.org.", "date": "2019.06.05", "title": "Смолян: Фестивал за шлагерна и стара градска песен „Полъх от минали мечти“ ще се проведе в Чепеларе в края на юни"}
{"url": "http://www.focus-news.net/news/2019/06/05/2666708/the-american-conservative-venetsuelskata-halyutsinatsiya-na-donald-tramp.html", "text": "На американският президент Доналд Тръмп много му се искаше да се похвали с това, че Москва е отзовала своите военни от Венецуела, но по-късно се изясни, че той или някой в неговата администрация, просто е измислил всичко, пише електронното издание на списание  The American Conservative . \r\n„Във вторник, 4 юни, Кремъл съобщи, че не знае откъде президентът на САЩ Доналд Тръмп е взел информацията, че Москва е отзовала от Венецуела голяма част от своите военни специалисти, които, както твърдят представители на Кремъл, продължават да работят там“. \r\n„В понеделник, 3 юни, Тръмп написа в „Туитър“, че Русия е информирала американските власти за изтеглянето „на голяма част от своите хора“ от Венецуела, където Москва поддържа тесни военни и икономически връзки с режима на президента Николас Мадуро“. \r\nПолитиката на Тръмп за Венецуела е напълно непоследователна и Москва вече отхвърли искането му да изтегли всички руски военни от тази страна. Никой не е изненадан, че Тръмп се опитва да използва всякакви промени в ситуацията в негова полза, но в този случай изглежда, че той просто е изобретил всичко от нулата, така че политиката му да не изглежда толкова неефективна. Въпреки че не е постигнал никакви значителни резултати, с които да може да се похвали, сега му остана само да измисля победи. „Туитът“ на Тръмп и досега стои в лентата му: „Русия информира американските власти за изтеглянето на по-голямата част от своите хора от Венецуела“. \r\nТвърдението, че „Русия го е информирала“ за това, което не е вярно, звучи още по-глупаво, защото руското правителство бързо обяви, че не може да информира Тръмп за това, което не се е случило. Сега, когато Русия опроверга изявлението на Тръмп, президентът стана още по-смешен от обикновено. \r\nСамият този епизод не е особено значителен, но доказва колко лесно Тръмп може да бъде убеден в реалността на събития, които не са се случили, и с каква готовност вярва в каквито и да било истории, независимо колко неоснователни, ако те утешават самолюбието му или осъществяват целите му. В резултат на това Тръмп може лесно да бъде манипулиран и това го прави изключително удобна цел за дезинформация. Така естеството на решенията на президента зависи изцяло от позициите на неговите съветници, които контролират това, което той вижда и чува. \r\nПревод и редакция:", "date": "2019.06.05", "title": "The American Conservative: Венецуелската халюцинация на Доналд Тръмп"}
{"url": "http://www.focus-news.net/news/2019/06/05/2666707/kyustendil-v-dupnitsa-e-provedena-rabotna-sreshta-mezhdu-institutsiite-i-naznachenite-polski-pazachi.html", "text": "В Дупница е проведена работна среща между институциите и назначените полски пазачи. Това съобщи за  Радио „Фокус” – Кюстендил  Христо Апостолов, пресаташе на Община Дупница. На срещата са присъствали кметове и кметски наместници, представители на Районно управление на МВР – Дупница и на Районна служба „Пожарна безопасност и защита на населението”.   \r\n„Целта бе инструктаж за следващите месеци и съвместната работа между отделните звена. На срещата присъства и зам.-кметът на общината Крум Милев. За седма поредна година, Община Дупница назначи за активния сезон полски пазачи, които да съблюдават за свободно пуснати животни в обработваемите земеделски земи, с цел да не бъде унищожавана реколтата на хората. Те ще наблюдават и за посегателства от крадци. Обсъдени бяха подробно и действията, които да се предприемат при възникване на пожари в обработваемите земи и противодействието”, каза Христо Апостолов. \r\nВенцеслав ИЛЧЕВ", "date": "2019.06.05", "title": "Кюстендил: В Дупница е проведена работна среща между институциите и назначените полски пазачи"}
{"url": "http://www.focus-news.net/news/2019/06/05/2666709/reuters-rusiya-i-kitay-iskat-situatsiyata-vav-venetsuela-da-se-stabilizira.html", "text": "Президентът на Русия Владимир Путин заяви в сряда след разговорите в Москва с китайския си колега Си Дзинпин, че двете страни искат ситуацията във Венецуела да се стабилизира, предава  Reuters . \r\nБританската агенция посочва, че Русия и Китай са съюзници на венецуелския президент Николас Мадуро. \r\nПревод и редакция:", "date": "2019.06.05", "title": "Reuters: Русия и Китай искат ситуацията във Венецуела да се стабилизира"}
{"url": "http://www.focus-news.net/news/2019/06/05/2666712/sofiya-ne-sa-otkriti-opasni-predmeti-v-izostaven-paket-v-gradskata-gradina.html", "text": "Не е открито опасно съдържание в изоставен пакет в района на чешмата в Градската градина, за който бе съобщено в полицията малко след 19.00 часа. Това съобщиха от пресцентъра на  МВР . Мястото е било временно заградено до пристигането на специализиран екип, който е обезопасил кашона. При проверката, приключила към 19.40 часа са намерени пакетирани изоставени лични вещи.", "date": "2019.06.05", "title": "София: Не са открити опасни предмети в изоставен пакет в Градската градина"}
{"url": "http://www.focus-news.net/news/2019/06/05/2666711/the-washington-post-zashto-amerika-ne-tryabva-da-sledva-primera-na-merkel-v-energetikata.html", "text": "Миналата седмица в Харвард Ярд имаше пламенни аплодисменти, когато говорителят на дипломирането на випуска, канцлерът Ангела Меркел от Германия, обеща да „направи всичко възможно, за да гарантира, че Германия, моята страна, ще постигне целта за климатична неутралност през 2050 г.“ \r\nАко Меркел наистина е сериозна в това, нейната първа стъпка трябва да бъде поправянето на грешката, направена от нейното правителство през март 2011 година, когато то обяви края на ядрената енергия в Германия до 2022 година, пише американското издание  The Washington Post  в материал, представен без редакторска намеса. \r\nПоследвалият енергиен преход, великият план на Меркел за пост-ядрено бъдеще, доминиран от вятъра и слънчевата енергия, постигна сравнително малко, по отношение на намалените въглеродни емисии, въпреки че струваше 160 милиарда евро през последните пет години. \r\nВ неотдавнашен доклад на германската федерална сметна палата се казва, че „огромните усилия и значителната тежест върху гражданите и икономиката“ са „в рязък контраст с получените слаби ползи“. \r\nБиха ли аплодирали харвардци това, ако бяха наясно с този факт? Не само, че страната на Меркел няма да успее да постигне целта си за 2020 година за намаляване на емисиите с 40% в сравнение с 1990 година, но дори общите емисии остават непроменени за първите шест години на Energiewende - преди да спаднат с 4% през 2018 г., главно защото по-топлото време намалява нуждата от отопление. Германците плащат най-високите цени за електроенергия в Европа. \r\nСъщността на проблема: Преди това Германия разчиташе на 17 ядрени реактора за около 25% от електричеството си. Сега тя получава около 12% от седем, като е изключила 10 реактора с много години на експлоатация останали в тях. Тъй като възобновяемите енергийни източници, като вятъра и слънчевата енергия, все още не могат да компенсират загубената атомна енергия, Германия трябваше да я замени в краткосрочен план с нови инсталации, които работят с – предполагате правилно - въглища. \r\nТук има глобален урок. При всичките си рискове ядрената енергетика остава основен източник на базова електроенергия с ниски емисии на въглерод, което представлява 18% от общото електроснабдяване на индустриалния свят и 10% за света, като цяло. \r\nВ доклад от миналата година на Международната агенция по енергетика се казва: „Без ядрени инвестиции, постигането на устойчива енергийна система ще бъде много по-трудно“. Всъщност в доклада се казва, че постигането на целите на споразумението от Париж 2016 г. изисква „увеличаване на ядрената енергия“. \r\nКато член на Организацията за икономическо сътрудничество и развитие, към която принадлежи и германското правителство, МАЕ не стига до там да критикува Германия директно, но нанасянето на косвен удар по Energiewende на Меркел е очевидно. \r\nВъпросът не е в това, че Германия задължително е сбъркала да преследва чиста енергия или че Energiewende е обречена на провал. Просто Германия може да постигне своите въглеродни цели много по-бързо, като запази ядрената енергия.  \r\nСамата Меркел признаваше това. През 2010 г., в изпълнение на обещанието си от успешната предизборна кампания през 2009 г., тя обърна предишната политика на коалиционното правителство на социалдемократите и Зелените и прокара закон за удължаване на живота на атомните електроцентрали в Германия със средно 12 години. „Спешно трябва да удължим живота на нашите централи“. \r\nВ този случай това икономически и екологично решение беше политически непопулярно. Макар и това да е нацията, която ни даде рентгенови лъчи и квантова механика, а ядрените й централи имат перфектна безопасност - и която избра физик, Меркел - една от културните особености на Германия е фобия от ядрената енергия. \r\nКогато цунамито разруши японската атомна електроцентрала Фукушима през 2011 г., германските антиядрени настроения нараснаха, а политическата смелост на Меркел се изпари и тя се отметна. \r\nИзведнъж ядрената енергия, която преди това наричаше „мост“ към възобновяемото бъдеще, трябваше да си отиде, въпреки малката вероятност от авария, подобна на тази във Фукушима и в много различни геоложки и технологични обстоятелства в Германия. \r\nНай-легитимната загриженост, свързана с ядрената енергия - изхвърлянето на отпадъци - не става много по-лесна за разрешаване в резултат на ускореното премахване. И сега има рискове и разходи за извеждане от експлоатация на толкова много реактори наведнъж. \r\nГерманска правителствена комисия неотдавна обяви, че целта е до 2038 г. да се премахне въглищната енергия, включително и новите инсталации. При липса на въглища и ядрена енергия за подсигуряване в случаи на безветрените и мрачни дни, Германия осъществява внос на природен газ от Русия, което създава геополитически риск – тоест, зависимост от президента Владимир Путин. \r\nМеждувременно въглеродните емисии на глава от населението във Франция, която генерира три четвърти от електроенергията си от ядрен разпад, са приблизително половината от тези в Германия. \r\nСъс сигурност Франция планира да намали зависимостта си от ядрена енергия до 2035 г., но до 50% от електроенергията, а не до нула. Дори Япония - действителната жертва на Фукушима - планира да запази частично ядрената си енергетика. \r\nВ цитата на Харвард от докторската степен на Меркел нейната анти-ядрена политика се нарича „разумна и популярна“, което, за съжаление, е точно само във втората си част, но е дълбоко погрешно в първата. \r\nПо-скоро, както се посочва в доклада на МАЕ, Energiewende на Меркел е пример за това как да не управляваме икономическите и екологичните компромиси, предупредителна история, чиито уроци трябва да се вземат предвид в САЩ. \r\nПревод и редакция:", "date": "2019.06.05", "title": "The Washington Post: Защо Америка не трябва да следва примера на Меркел в енергетиката"}
{"url": "http://www.focus-news.net/news/2019/06/05/2666713/tass-zayavleniyata-na-vladimir-putin-i-si-dzinpin-sled-pregovorite-v-moskva-glavnoto.html", "text": "Руският президент Владимир Путин и китайският президент Си Дзинпин проведоха разговори в Москва. Преговорите в рамките на държавното посещение на китайския лидер в Русия продължиха около три часа.  ТАСС  привежда основните изявления, които лидерите на двете страни направиха в края на срещата. Владимир Путин \r\n„В подписаното от нас съвместно изявление... се подчертава принципната позиция на Русия и Китай, че е неприемливо да се разрушава действащата система на отношенията в областта на контрола над въоръженията, разоръжаването и неразпространяването“, отбеляза руският лидер. \r\n„Ще продължим усилията си за смесване на интеграционните процеси в рамките на ЕврАзЕС с китайската инициатива на Икономическия пояс на Пътя на коприната с цел формиране на голямо евроазиатско партньорство в бъдеще“, добави Путин. \r\n„Русия и Китай възнамеряват да развият практиката на разплащания в национални валути“, каза президентът. Според него е сключено междуправителствено споразумение, насочено към по-нататъшно разширяване на използването на рубли и юани в двустранната търговия, както и осигуряване на непрекъснати банкови услуги за сделки в условия на нестабилност на световните пазари. \r\n„Във всяко направление ние [Москва и Пекин] разработихме не само механизми за взаимодействие, но и е в ход конкретна, дълбока работа“, каза Путин. Той отбеляза, че руско-китайските отношения са достигнали безпрецедентно високо ниво. „Това е наистина всеобхватно партньорство и стратегическо взаимодействие“, добави президентът. \r\n\"Ние се съгласихме да създадем още два формата на междурегионално сътрудничество - между Централния федерален окръг на Русия и Северен Китай, както и между нашия Северозападен федерален окръг и морските провинции на югоизточната част на Китай“, заявиа Путин. \r\nМосква и Пекин са убедени, че „няма алтернатива на мирното политическо и дипломатическо решение на проблемите в региона [на Корейския полуостров], включително ядрения“, отбеляза руският лидер. Според него Руската федерация и Китайската народна република ще продължат да работят заедно за намаляване на напрежението на полуострова и за укрепване на сигурността в североизточна Азия като цяло. \r\n„Русия и Китай работят в полза на мирно уреждане на кризата в Сирия, те подкрепят стабилизирането на ситуацията във Венецуела и остават ангажирани с пълното изпълнение на Съвместния всеобхватен план за действие за иранската ядрена програма“, добави държавният глава. \r\n„Бих искал да благодаря на г-н Си Дзинпин и на всички китайски колеги за предаването на две големи панди на Московския зоопарк. Ние знаем, че в Китай практически няма такава практика и това е знак за специално уважение и доверие към Русия и нашите специалисти“, каза Путин. Си Дзинпин \r\nОтношенията между Русия и Китай „достигнаха безпрецедентно високо ниво“ за последните 70 години. Председателят на КНР подчерта, че Русия е най-посещаваната от него държава. \r\n„Установихме тесни работни контакти с президента Путин, както и дълбоко лично приятелство“, каза той. \r\nПредседателят на Китайската народна република заяви, че настоящите преговори с руския лидер са „плодотворни“ и в „много откровена и приятелска атмосфера“. \r\n\"Страните [Русия и КНР] вече са решили да проведат през 2020-2021 г. кръстосаните години на научно, техническо и иновативно сътрудничество“, каза Си Дзинпин. Съвместни изявления \r\nЛидерите на двете страни приеха две съвместни изявления: за развитието на всеобхватно партньорство и стратегическо взаимодействие, както и за укрепване на стратегическата стабилност в модерната епоха. Документите съдържат елементи като: \r\nРусия и Китай подкрепят разглеждането на случаи на предполагаемо използване на химическо оръжие на деполитизирана основа; \r\nМосква и Пекин се застъпиха за възстановяване на жизнеспособността на ДРСМО (Договора за ликвидация на ракетите със среден и малък обсег) \r\nРуската федерация и Китайската народна република призоваха другите държави да върнат всички ядрени оръжия от чужбина на техните национални територии; \r\nРусия и Китай призоваха Иран да продължи да изпълнява задълженията си по СВПД. Лидерите на двете страни определиха като неприемливи едностранни санкции на Вашингтон срещу Техеран; \r\nМосква и Пекин подкрепят многостранния договор за неразпространение на оръжия в околоземната орбита. \r\nПревод и редакция:", "date": "2019.06.05", "title": "ТАСС: Заявленията на Владимир Путин и Си Дзинпин след преговорите в Москва. Главното"}
{"url": "http://www.focus-news.net/news/2019/06/05/2666714/makpress-severna-makedoniya-poroen-dazhd-i-gramotevitsi-ot-utre-stabilizirane-na-vremeto.html", "text": "Частично облачно и нестабилно e времето в Македония, с проливен дъжд и гръмотевични бури. Местните процеси ще бъдат по-интензивни, под формата на бури с повече валежи, гръмотевични бури, силни ветрове и външен вид на град, информира Хидрометеорологичната администрация, предават македонските медии като „Макпрес“. \r\nМинималните температури варират от 6 до 16, а максималните от 14 до 27 градуса. \r\nВ Скопие подобно време, променлива облачност, следобед нестабилна с проливни дъждове и гръмотевични бури. Температурата ще варира от 11 до 25 градуса.  \r\nУтре ще има изолиран случай на краткотраен дъжд с редки гръмотевични бури. В петък и през уикенда се очаква стабилно, сухо и горещо време със значително повишаване на температурата.", "date": "2019.06.05", "title": "“Маkpress” (Северна Македония): Пороен дъжд и гръмотевици, от утре стабилизиране на времето"}
{"url": "http://www.focus-news.net/news/2019/06/05/2666716/smolyan-ot-1100-ch-na-6-yuni-do-1600-ch-na-7-yuni-se-ogranichava-dvizhenieto-po-pat-ii-86-srednogortsi-rudozem-za-izvarshvaneto-na-vzrivni-raboti.html", "text": "От 11.00 ч. на 6 юни до 16.00 ч. на 7 юни се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. Това съобщиха от пресцентъра на  Агенция \"Пътна инфраструктура\" . На 7 юни от 06.00 ч. до 08.00 ч. преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.06.05", "title": "Смолян: От 11.00 ч. на 6 юни до 16.00 ч. на 7 юни се ограничава движението по път II-86 Средногорци - Рудозем за извършването на взривни работи"}
{"url": "http://www.focus-news.net/news/2019/06/05/2666694/tochka-severna-makedoniya-katastrofalni-posleditsi-zaradi-loshoto-vreme-v-sarbiya-navodneni-domove-i-martvi-zhivotni-po-ulitsite.html", "text": "Централна и Западна Сърбия прекараха още един ден в борба с наводненията и премахване на последствията от тях. Особено критично е положението в Сирча, където по улиците има мъртви животни, предават редица медии, сред които македонското електронно издание „Точка“. \r\nВ община Лучани водата е отстъпила, а следващите дни ще определи щетите, които са засегнали особено Драгачево, където е станал свлачището. На помощ на застрашените граждани са се включили и Армията на Сърбия, по покана на Аварийния щаб и общините, предаде Радио „Фокус“ в рубриката „Балкански туристически часовник“.  \r\nЩетите са големи и в Кралево, където са наводнени повече от 400 къщи и сгради, повредени или напълно унищожени 16 моста, движението по 20 пътища е прекъснато. Особено катастрофална е ситуацията в Сирча, където по улиците има мъртви животни. Също така липсват основни хранителни продукти, според репортера на Прва ТВ, цитиран от медията. \r\nСъобщава се, че дъждът и наводненията препълниха река Рашка, така че филтрационната инсталация \"Вода и канализация\" работи само с половината от капацитета за преработка на сурова вода, поради което жителите на по-високите части на Нови пазар от вчера бяха без вода.", "date": "2019.06.05", "title": "„Tochka” (Северна Македония): Катастрофални последици заради лошото време в Сърбия, наводнени домове и мъртви животни по улиците"}
{"url": "http://www.focus-news.net/news/2019/06/05/2666717/zoran-zaev-ako-ne-poluchim-data-za-pregovori-pravitelstvoto-mozhe-da-padne.html", "text": "Ако страната не получи дата, правителството може да падне, каза днес Заев в Брюксел. Това е ценно време за страната, ако го загубим, със сигурност няма шанс да го повторим, каза Заев, цитиран от македонския телевизионен канал  “Сител“ . \r\nЗаев каза, че евентуалните избори могат да доведат до подкрепата на пронационалистическите  групи. \r\nНа форума на Европейската банка за възстановяване и развитие каза, че Европейският съвет трябва да вземе предвид препоръката на ЕК. Според него всяко друго решение ще върне назад процесите на реформи и ще попречи на икономическия напредък, който страната постига. Освен признанията за него, Ципрас и Борисов след постигнатите споразумения, Заев смята, че е време народът да получи признание.  Юлиян Марков", "date": "2019.06.05", "title": "Зоран Заев: Ако не получим дата за преговори, правителството може да падне"}
{"url": "http://www.focus-news.net/news/2019/06/05/2666718/mika-zaykova-finansov-ekspert-osnovnite-obshtestveni-sistemi-se-nuzhdayat-ot-remont.html", "text": "Основните обществени системи се нуждаят от ремонт. Това каза за обзорното предаване  „Това е България“  на  Радио „Фокус“  финансовият експерт Мика Зайкова. По думите й данъчната ни системата е от африкански тип. Според нея България има нужда от стоки и услуги с висока добавена стойност, за да могат да се изнасят и неслучайно Европейската комисия ни е класирала на последно място по иновации, защото не само не идват инвеститори, а това, което се предвижда по бюджет в капиталовите разходи, се спестява, за да може да има излишък. Излишъкът не е формиран от намаляването на сивата икономика, а главно от нереализирани капиталови разходи, твърди финансовия експерт. Мика Зайкова коментира и увеличаването на минималната пенсия, като обясни, че ако се отчете инфлацията за 2019 г., която е и ще бъде 4% - парите се увеличават с 2.13 лв., а не прогнозираните 7 лв. „За да се промени размера на пенсиите ще трябва да почнем с малки стъпки. Да си направим реформата, както си я планирахме през 2000 г. – не осигуровките да намаляват, за да се дадат облекчения на бизнеса. Това е първо. Второ – трябва да направим реформа в данъчната система. Най-важното, което изисква от нас ЕК – да се направи реформа в съдебната и правоохранителната системи. 15 млрд. излизат от България от нашите инвестиции, защото хората не виждат реална възможност да печелят от своите пари и затова ги изнасят навън. Трябва да започнем отново генерални реформи в трите основни обществени системи“, обясни финансовият експерт.  Мика Зайкова заяви, че с намаляването на осигуровките се е стигнало до там, че бюджета плаща повече от 53% за основната пенсия. Втората пенсия чука на вратата и тя ще бъде жълти стотинки, обобщи тя.  \r\nЦоня СЪБЧЕВА", "date": "2019.06.05", "title": "Мика Зайкова, финансов експерт: Основните обществени системи се нуждаят от ремонт"}
{"url": "http://www.focus-news.net/news/2019/06/05/2666721/sport-dzhanluidzhi-bufon-napuska-pari-sen-zhermen.html", "text": "Футбол: Легендарният италиански вратар Джанлуиджи Буфон напуска Пари Сен Жермен, потвърдиха от клуба. Бившият играч на Парма и Ювентус няма да удължи договора си, който изтича на 30-и юни. От Пари Сен Жермен заявиха, че се гордеят, че в редиците си са имали най-великия вратар в историята. Все още не е известно дали Буфон ще продължи кариерата си в друг клуб или ще приключи с футбола като вратар.", "date": "2019.06.05", "title": "Спорт: Джанлуиджи Буфон напуска Пари Сен Жермен"}
{"url": "http://www.focus-news.net/news/2019/06/05/2666719/zam-ministar-denitsa-nikolova-pochti-otlichno-e-izpalnenieto-na-operativna-programa-regioni-v-rastezh-2014-2020-g.html", "text": "Отчитаме почти отлично изпълнение на Оперативна програма „Региони в растеж“ (ОПРР) 2014-2020 г. с някои идентифицирани рискове. Към днешна дата по програмата, която е най-мащабната за обновяване облика на българските региони, са сключени 587 договора на обща стойност над 2,5 млрд.лв., с което е договорен 86% от бюджета й. 113 от тях вече са успешно приключили. Това каза заместник-министърът на регионалното развитие и благоустройството и ръководител на Управляващия орган на ОПРР Деница Николова пред Парламентарната комисия по европейските въпроси и контрол на европейските фондове, съобщиха от пресцентъра на  министерството .   \r\nПо програмата се обновяват 448 обекта на образователната инфраструктура на стойност над 642 млн. лв. Сред тях са 122  детски градини, 308 училища,  5 обединени детски комплекса, 13 университета.  „Това е огромна подкрепа в реализацията на основния приоритет на правителството за модернизация на българското образование и подобряване на качеството“, коментира Николова.  \r\nСъс  121 млн.лв. лв. се реновират  542 социални жилища. Над 53,4 млн.лв. са фокусирани в обновяване на 66  сгради на общинската и държавната администрация. По програмата се санират и обновяват  37 Районни и Гранични полицейски управления, в които се влагат почти 17 млн. лв.  Над 9,4 млн. лв. се инвестират в ремонта на 26  Районни служби „Пожарна безопасност и защита на населението“.  С мерки за енергийна ефективност се обновяват и 602 жилищни сгради, като инвестицията надхвърля 142, 6 млн. лв.   \r\nЗам.-министър Деница Николова отчете още, че с над 434 млн. лв. от програмата се реализират над 333 обекта на градската среда. Ремонтират се и се изграждат нови паркове, градини, междублокови пространства, детски и спортни площадки, площади, булеварди, улици, пешеходни зони, велоалеи. В резултат се облагородяват 4 045 454,56 кв. м незастроени площи, включително 10,4 хектара площ на рехабилитираната земя в зони с потенциал за икономическо развитие.  \r\nПочти 350 км ще бъдат подобрените трасета на обществения транспорт, в който се инвестират близо 278 млн. лв. Обновяват се 3 депа, 53 спирки, доставят се 263 информационни табла, изграждат се 25 интелигентни пешеходни пътеки, 50  светофара, внедряват се 9 интелигентни транспортни системи и се купуват 96 нови транспортни средства в големите български градове.  \r\nБлизо 165 млн. лв. се влагат за модернизиране на спешната помощ в страната. С парите се предвижда около края на годината да започне основен ремонт и преоборудване на  235 обекта на спешна медицинска помощ, купуване на 400 нови линейки и др.  Зам.-министър Николова посочи, че въпреки забавянето на проекта за реформа в спешната помощ, вече се отчита добър напредък. Сключени са договори за доставка на линейки за по-голямата част от страната, като се водят дискусии за преодоляване на трудностите за осигуряване на автомобилите с висока проходимост. През месец февруари е публикувана процедура за  избор на изпълнител за доставка на оборудване и апаратура, като офертите са в етап на оценка. Подготвят се за обявяване всички поръчки и за избор на фирми за ремонта на  центровете за спешна медицинска помощ. \r\nС над 418 млн.лв. се реконструират  или рехабилитират 505 км пътища от републиканската мрежа.  \r\nЗам.-министър Николова отчете още, че се работи с ускорени темпове по сертификация на средствата. Разплатени са над 1,3 млрд.лв. по сключените договори, или около 52% от общия размер сключени договори. Сертифицирани към ЕК са 25% от средствата по всички договори в изпълнение по програмата.  \r\nС добри темпове се изпълнява и другият голям проект, който се финансира от ОПРР – интегрираният градски транспорт на София.  Вече се ремонтира трамвайното трасе по улица „Каменоделска“ към „Орландовци“.  Има сключен договор за  монтаж на 220 ел. табла по спирките на градския транспорт в София. В процедура е реконструкцията на трасето на трамвай №5 по  бул. „Цар Борис III”. По спирките на обновеното трасе ще се изгради и система за видеонаблюдение.  Ще се доставят и 13 ниски подови трамвая, а първите 6 се очакват  до края на месец август.  \r\nДо края на годината предстои да бъде дадена възможност за кандидатстване  по програмата в размер на  14 млн. лв. за 28-те по-малки общини, бенефициенти на програмата, които ще се инвестират в мерки за енергийна ефективност на многофамилните жилищни сгради, информира още Николова.  \r\n„Работим активно и по подготовка за бъдещия програмен период – 2021-2027 г.“, каза още зам.-министър Николова. Основната посока е въвеждането на териториалното измерение на инвестициите с възможността да се фокусират мерките по-целенасочено, с изпълнение на интегрирани проекти на регионално ниво, включващи дейности с финансиране не само от програмата за регионално развитие, но и останалите програми. „Готвим и основните стратегически документи, необходими за бъдещото структуриране на програмата – актуализация на национална концепция за регионално развитие и регионалните планове. Предстоят обсъждания на подхода за фокусиране на инвестициите  в регионите спрямо нуждите им и спецификата. Преодоляваме паралелно и риска от наличие на т.нар. „бели петна“, за да няма населени места без достъп до европейско финансиране, коментира още заместник-регионалният министър.  \r\nЗам.-министър Деница Николова отчете още, че успешно се  изпълняват и  12-те програми за трансгранично и териториално сътрудничество към МРРБ.  Общо 500 са финансираните проекти с български партньори, а основният фокус са ТГС- програмите, които допринасят в голяма степен за подкрепа на пограничните територии. Предстои да се направи анализ за спестените средства, които да се пренасочат за целите на постигане на индикаторите и приоритетите по програмите.  По програмата с Гърция до 14 юни е отворена мярка за допълнително финансиране на малки и средни предприятия  за директна подкрепа в подобряване на конкурентноспобността, доставка на оборудване и мерки за разширяване на капацитета.", "date": "2019.06.05", "title": "Зам.-министър Деница Николова: Почти отлично е изпълнението на Оперативна програма „Региони в растеж“ 2014-2020 г."}
{"url": "http://www.focus-news.net/news/2019/06/05/2666720/antoaneta-bares-nkiz-chrez-proekta-fast-tracking-succes-se-raboti-za-razvitieto-na-mladite-kadri-taka-che-i-biznesat-da-namira-kvalifitsirana-rabotna-raka.html", "text": "Чрез проекта „Fast-tracking Succes” се работи за развитието на младите кадри, така че и бизнесът да намира квалифицирана работна ръка. Това каза за обзорното предаване  „Това е България“  на  Радио „Фокус“  Антоанета Барес, директор на Национална компания „Индустриални зони“. По думите й една от конкретните и основни стъпки е създаването на майсторски специализирани и професионално насочени класове, в които мениджъри от водещи компании и инвеститори в зоните на компанията ще изнасят лекции в университетите и професионалните училища. Обучаващите се студенти могат да бъдат организирани в стажове и работа на терен в заводите на инвеститорите, обясни Барес. „Тази програма дава възможност за пряка връзка между бизнеса и образованието, защото програмите имат нужда непрекъснато да бъдат обновявани. Технологиите прекалено бързо се развиват. Една техника като я закупиш днес, тя губи стойността си в момента на закупуване. Новите модели излизат до 2-3 месеца, затова е необходима актуализация на моделите. Тоест и тези програми подлежат на непрекъснато актуализиране, за да бъдем в крак и младите да бъдат обучавани в крак с новите технологии“, обясни Барес. Тя допълни, че НКИЗ са подали заявление за участие в европейските награди за насърчаване на предприемачеството в категория „Насърчаване на предприемаческия дух“, защото считат, че програмата „Fast-tracking Succes” е успешна.  \r\nЦоня СЪБЧЕВА", "date": "2019.06.05", "title": "Антоанета Барес, НКИЗ: Чрез проекта „Fast-tracking Succes” се работи за развитието на младите кадри, така че и бизнесът да намира квалифицирана работна ръка"}
{"url": "http://www.focus-news.net/news/2019/06/05/2666724/ivan-kaburov-zemedelets-chestite-valezhi-ot-dazhd-okazvat-blagopriyatno-vliyanie-varhu-pshenitsata-no-sa-pagubni-za-zelenchutsite.html", "text": "Честите валежи от дъжд през последните два месеца оказват благоприятно влияние върху състоянието на пшеницата, каза за  Радио „Фокус” – Пазарджик  Иван Кабуров, производител на зърнено-житни култури от Пазарджик. „В периода на израстване на пшеницата задължителон я пръскаме с фундициди, за да предпазим реколтата от болести и от ръжди. Обработихме площите и с листен тор, който да повиши качеството на зърното, да увеличи глутена и пшеницата да има по-добри хлебни качества”, допълни Кабуров. Той каза, че очаква жътвата в областта да започне в края на месец юни, началото на юли. „В момента зърнопроизводителите продължават обработките и грижата и за пролетниците, които също се развиват добре на този етап”, каза още земеделецът. от друга страна обаче, честите валежи от дъжд и особено градушките са пагубни за зеленчуците на открито. Преовлажняването на почвата води до развитието на различни гъбични болести по насажденията. Вследствие на това растенията избуяват, но дават ниски добиви. \r\nАлбена ЖИЛЕКОВА", "date": "2019.06.05", "title": "Иван Кабуров, земеделец: Честите валежи от дъжд оказват благоприятно влияние върху пшеницата, но са пагубни за зеленчуците"}
{"url": "http://www.focus-news.net/news/2019/06/05/2666722/kardzhali-informatsionnata-kampaniya-na-ministerstvoto-na-otbranata-badi-voynik-shte-predstavi-voennata-profesiya-pred-zhitelite-na-grada.html", "text": "Информационната кампания на Министерството на отбраната „Бъди войник“ ще представи военната професия на гражданите на Кърджали. Това съобщи за  Радио „Фокус“  подполковник Евгени Енчев, началник на Военно окръжие - Кърджали. 68-ма бригада „Специални сили“, Сухопътни войски - Хасково и гвардейска част от София ще участват в динамични демонстрации на техника и въоръжение, които ще бъдат представени от Силите за специални операции, начело с командира бригаден генерал Явор Матеев.  Кампанията ще се проведе на 12 юни, сряда, в рамките на националната инициатива, организирана от Министерството на отбраната. В 13.30 ч. във Военен клуб - Кърджали командирът на Силите за специални операции бригаден генерал Явор Матеев ще даде брифинг пред журналисти. Стартът на кампанията ще е от 16.00 часа пред сградата на театъра, където ще бъдат обособени щандове с информационни материали за военната професия и за служба в доброволния резерв от Военно окръжие - Кърджали. С информационни материали ще бъдат представени Сухопътните войски, Военноморските, Военновъздушните сили и Силите за специални операции, Националната гвардейска част, Служба „Военна полиция“ и Централно военно окръжие.  \r\nПрисъстващите ще могат да зададат своите въпроси за военната професия директно на хората в униформа, а от представителите на Военното окръжие може да се информират за текущите конкурси за длъжности във Въоръжените сили. Военнослужещите от Силите за специални операции ще направят динамичен показ, на който ще демонстрират способности като прочистване на сграда с елиминиране на терористи, стрелба с маркиращи боеприпаси, алпийски техники, военни ръкопашни техники. Присъстващите могат да разгледат част от екипировката, използвана от Специалните сили (леко стрелково въоръжение, парашутно-десантно и алпийско имущество и др.), а също ще има и статичен показ на техника и въоръжение. По-късно, от 18.30 часа, в залата на Театрално-музикален център - Кърджали ще се проведе концерт на Представителния ансамбъл на Въоръжените сили. Със свои изпълнения  ще се включат Росица Кирилова, Гуна Иванова, Бойка Дангова, Емилия Валенти, Сунай Чалъков, Съни, Таня Дупаринова, Вили Станева, Ива Костадинова, Соня Иванова, Формация „Армейска песен\", Фолклорна формация  „Ладена“, Танцова формация „Алгара“, Янко Лозанов - артист-рецитатор и водещ. Ще участват още и представители на школа за модерни и латино-американски танци с ръководител Нина Тодорова и танцов състав към читалище „Родопски фар“ с художествен ръководител Георги Бояджиев. \r\nДарина ДЕЕНИЧИНА", "date": "2019.06.05", "title": "Кърджали: Информационната кампания на Министерството на отбраната „Бъди войник“ ще представи военната професия пред жителите на града"}
{"url": "http://www.focus-news.net/news/2019/06/05/2666723/blagoevgrad-izlozhbata-muzite-na-13-be-otkrita-v-yuzu-neofit-rilski.html", "text": "Фотоизложбата „Музите на 13“ бе представена в Югозападния университет (ЮЗУ) „Неофит Рилски“ – Благоевград. Това съобщиха от пресцентъра на  висшето учебно заведение . В нея са включени 27 колажа от снимки, представящи най-внушителните моменти от изданията на Международния младежки фестивал на изкуствата (ММФИ) „Музите“. Автор на фотографиите е Венцислав Кръстев. \r\nИзложбата бе открита от проф. д.изк. Анелия Янева – преподавател по „Съвременна хореография“ в ЮЗУ „Неофит Рилски“ и председател на журито на ММФИ „Музите” и Христина Кръстева – председател на сдружение „Музите“. На представянето присъстваха зам.-деканът на Факултета по изкуствата проф. д-р Емил Куков, преподаватели и студенти. \r\nПроф. Янева отбеляза, че вече 13 години фестивалът обединява различните видове изкуства – танцово, театрално, изобразително и дава поле за изява на деца и младежи от 5 до 35-годишна възраст. Председателят на сдружение „Музите“ Христина Кръстева благодари за партньорството на Югозападния университет „Неофит Рилски“. Тя разказа за предишните издания на фестивала и подчерта, че изложбата включва най-внушителните моменти от събитието, което се провежда всяка година от 5 до 15 юли в Созопол, под патронажа на вицепрезидента на Република България Илияна Йотова. В изминалите издания на фестивала талант са показали близо 2000 участници от 19 държави. Христина Кръстева сподели, че тази година  като основна държава домакин на „Музите“ е поканена Куба. Тя отбеляза, че в първата част на програмата на фестивала, който ще бъде открит след месец, е заложено танцовото изкуство, а във втората театралното и изобразителното изкуство. И тази година гостите ще имат възможност да се насладят на цирково изкуство и огнено шоу.", "date": "2019.06.05", "title": "Благоевград: Изложбата „Музите на 13“ бе открита в ЮЗУ „Неофит Рилски“"}
{"url": "http://www.focus-news.net/news/2019/06/05/2666726/plovdiv-na-6-yuni-v-balabanovata-kashta-shte-se-provedat-kontserti-na-talantlivi-vazpitanitsi-na-numti-dobrin-petkov.html", "text": "На 6 юни, от 18.00 часа, Балабановата къща ще посрещне талантливите възпитаници на Национално училище за музикално и танцово изкуство (НУМТИ) „Добрин Петков“ Виктор Вичев и Борис Трифонов, с преподавател Елена Велчева, които ще зарадват любителите на класическата музика, съобщиха от  Общински институт „Старинен Пловдив“ .  \r\nДецата ще изпълнят Моцарт - Соната, Шопен – Фантазия-Емпромптю, Дебюси – Из „Бергамаска сюита“ – Прелюд, Текелиев – Сонатина, Хайдн – Соната, I част, Бах – Тригласна фуга, Дебюси – Куклен кейкуолк, Пенчо Стоянов – Из цикъла „Слънчеви лъчи“, Брамс – Унгарски танц и Рахманинов-Баркатрола. \r\nСъбитието е част от програмата на ОИ „Старинен Пловдив“ под наслов „Празници на детето в Старинен Пловдив“ (1-9 юни).", "date": "2019.06.05", "title": "Пловдив: На 6 юни в Балабановата къща ще се проведат концерти на талантливи възпитаници на НУМТИ „Добрин Петков“"}
{"url": "http://www.focus-news.net/news/2019/06/05/2666706/vladimir-zelenski-vlizane-na-ukrayna-v-es-shte-oznachava-smart-na-ruskiya-imperski-proekt.html", "text": "Президентът на Украйна Владимир Зеленски заяви в Брюксел, че европейската интеграция ще обезпечи на страната не само гаранция на независимостта и благосъстоянието на украинците, но и ще нанесе мощен удар по руския авторитаризъм, предава електронното издание на вестник  „Московский комсомолец“ . \r\n„Украйна в ЕС – това е смърт за руския имперски проект“, отбеляза украинският държавен глава, като добави, че това ще донесе демократични промени и в самата Русия и в другите страни на постсъветското пространство. \r\nЗаявлението на Зеленски бе направено по време на срещата му с председателя на Европейския съвет Доналд Туск и бе цитирано от неговата пресслужба в „Туитър“. \r\nПревод и редакция:", "date": "2019.06.05", "title": "Владимир Зеленски: Влизане на Украйна в ЕС ще означава смърт на руския имперски проект"}
{"url": "http://www.focus-news.net/news/2019/06/05/2666725/nova-tv-makedoniya-nemski-vestnik-publikuva-podslushani-razgovori-dokazvashti-pokupka-na-glasove-v-albaniya.html", "text": "Германският ежедневник Bild днес публикува изключителна статия, придружаваща аудиозапис, който според вестника показва как се купуват гласове в Албания, информира македонският телевизионен канал  “Нова ТВ“ \r\nВ статията, озаглавена \"Как мафията манипулира изборите в Албания\", вестникът предава записи на разговори, проведени от албанските разследващи органи, където се чува кои мафиотски кланове са купували гласове за партията на премиера Еди Рама. \r\nВ преговорите, според Bild, участва гангстера Астрит Авдулай, който според следователите управлява група, която се занимава с международен трафик на наркотици. \r\n„Шестте подслушани разговора са част от официалното досие за съдебно преразглеждане на наказателното разследване номер 339/1 на специализираната прокуратура, свързано с престъпната дейност на международна организация за трафик на наркотици, известна като мафиотския клан Авудули в град Шияк в Албания . По време на месеците подслушване се провеждат парламентарните избори за 2017 г. и престъпният клан на Авудули участва в купуването на гласове и сплашването на гласоподавателите за сметка и в тясно сътрудничество със служителите на премиера и лидер на социалистическата партия на Еди Рама, включително кмета на Драч, вторият по големина град в Албания, пише Bild. \r\nЗаписите ясно показват разговори с директора на публичното предприятие \"Водовод\" в Драч, кмета на Шияк, кмета на Драч, Вангуш Дако, народни представители и граждани.  Юлиян Марков", "date": "2019.06.05", "title": "„Нова ТВ“ (Македония): Немски вестник публикува подслушани разговори, доказващи покупка на гласове в Албания"}
{"url": "http://www.focus-news.net/news/2019/06/05/2666715/rumen-petkov-abv-na-evroizborite-balgarskite-glasopodavateli-izbraha-koalitsiyata-f-16.html", "text": "На евроизборите българските гласоподаватели избраха „Коалицията F-16”. Това каза за обзорното предаване  „Това е България“  на  Радио „Фокус“  лидерът на АБВ Румен Петков. Той допълни, че това е лоша коалиция, представляваща България в ЕП, защото, по думите му, тя няма българско лице. „Тя няма български гръбнак и заплахата да слугува, включително на неевропейски интереси, е много голяма. Всички подкрепят безумната и престъпната към националната ни сигурност и към българите сделка за F-16. Кой мълчаливо, кой бурно – всички я подкрепят, никой разумен и трезвомислещ български гражданин няма съмнение. След като за „Коалицията F-16” е по-важно развитието на „Локхийд Марин“ – чудесно, но да отидат да работят официално за тях, а не под прикритие, както в момента го правят в ЕП и българските институции“, обясни председателят на АБВ. Румен Петков допълни, че от партията ще продължават да отстояват принципната си позиция за обявяване на мораториум върху сделката. Хората ще чуят АБВ, защото държи на принципите в обществения интерес, поемайки големи рискове. Тези рискове са резултат от национално отговорното поведение на партията, обобщи той.  \r\nЦоня СЪБЧЕВА", "date": "2019.06.05", "title": "Румен Петков, АБВ: На евроизборите българските гласоподаватели избраха коалицията F-16"}
