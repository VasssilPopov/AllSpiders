{"url": "http://www.focus-news.net/news/2017/09/12/2435167/futbol-zavarshiha-parvite-osem-macha-ot-grupovata-faza-na-shampionska-liga.html", "text": "Завършиха първите осем мача от груповата фаза на тазгодишното издание на Шампионска лига. Резултатите са:\r\nЦСКА Москва –  Бенфика 2:1\r\nМанчестър Юнайтед – Базел 3:0\r\nБайерн Мюнхен  - Андерлехт 3:0\r\nПари Сен Жермен - Селтик 5:0 \r\nЧелси – Карабах 6:0 \r\nРома – Атлетико Мадрид 0:0\r\nБарселона – Ювентус 3:0\r\nОлимпиакос  - Спортинг Лисабон 3:2", "date": "2017.09.12", "title": "Футбол: Завършиха първите осем мача от груповата фаза на Шампионска лига"}
{"url": "http://www.focus-news.net/news/2017/09/12/2435135/sport-ispaniya-se-klasira-za-polufinala-na-evropeyskoto-parvenstvo-po-basketbol-sled-pobeda-nad-germaniya.html", "text": "Испания победи Германия с 84:72 и се класира на полуфинала на Европейското първенство по баскетбол, което се провежда в Турция. Противникът им ще бъде определен в другия четвъртфинален сблъсък, който ще се играе по-късно днес, между Словения и Латвия. За последно испанците са пропускали полуфиналите на европейско първенство преди 20 години, на домакинския си шампионат през 1997-а година.", "date": "2017.09.12", "title": "Спорт: Испания се класира за полуфинала на Европейското първенство по баскетбол, след победа над Германия"}
{"url": "http://www.focus-news.net/news/2017/09/12/2435136/sanktsiya-ot-130-hil-leva-za-nekachestveno-polozhen-asfalt-shte-bade-nalozhena-na-firmata-koyato-raboti-po-stolichniya-bul-shipchenski-prohod-obzor.html", "text": "На фирмата „Пътища и съоръжения“ ще бъде наложена санкция от 130 хил. лева за некачествено положен асфалт по бул. „Шипченски проход“. Това заяви кметът на София Йорданка Фандъкова, която се включи в символичното боядисване на пешеходни пътеки от кръстовището на ул. „Ген. Йосиф Гурко“ и ул. „Дякон Игнатий“. С това бе даден стартът на кампанията „Убий скоростта, спаси дете“, посветена на безопасността на децата и първия учебен ден. Кметът заяви, че общината няма да плати, докато фирмата не положи качествено асфалта, за да бъде пуснато движението, какъвто ангажимент е поет към гражданите. На фирмата няма да бъдат признати строителни работи на стойност 553 хил. лева.\r\nЗа 15 септември ще бъде отворен участъкът от  бул. „Княз Александър Дондуков“ от ул. „Сердика“ до ул. „Георги С. Раковски“ и участъкът от ул. „Кракра“ до бул. „Васил Левски“. Участъкът от ул. „Георги С. Раковски“ до бул. „Васил Левски“ обаче ще бъде затворен. Йорданка Фандъкова обясни, че фирмата изпълнител е дала срок до края на октомври за приключване на ремонта на булеварда, а срокът по договор е по-късен. \r\nОколо 90% от пешеходните пътеки около училищата и детските градини са обновени. По нареждане на кмета ще бъдат ремонтирани оградите, парапетите и колчетата около учебните заведения. Йорданка Фандъкова посочи, че движението на 15 септември е натоварено и Столична община ще разчита на активността на „Пътна полиция“ за насочване на движението. Тя коментира, че при възможност повече родители трябва да използват градски транспорт, а живеещите близо да отидат пеша до училищата. Кметът апелира родителите, които на 15 септември ще отидат до училищата с автомобили, да бъдат внимателни. По думите ѝ инициативата „Убий скоростта, спаси дете“ е насочена към всички шофьори, които трябва да имат съзнанието, че по улиците се движат деца и всяко невнимателно действие може да доведе до инцидент.\r\n281 са повдигнатите пешеходни пътеки в София, нови 80 такива пътеки са изградени тази година. Йорданка Фандъкова коментира, че каквито и прегради да слага общината, контролът на „Пътна полиция“ върху движението на автомобилите трябва да бъде много стриктен. Тя обясни, че в София пешеходните пътеки са маркирани и знаците се виждат, но шофьорите трябва да бъдат много внимателни в натовареното градско движение.\r\nБиляна ИВАНОВА", "date": "2017.09.12", "title": "Санкция от 130 хил. лева за некачествено положен асфалт ще бъде наложена на фирмата, която работи по столичния бул. „Шипченски проход“ (ОБЗОР)"}
{"url": "http://www.focus-news.net/news/2017/09/12/2435137/veliko-tarnovo-vazstanoveno-e-dvizhenieto-po-pat-ii-55-prohoda-na-republikata-pri-s-vaglevtsi.html", "text": "Възстановено е движението по път II-55 Прохода на Републиката, при с. Въглевци. Това съобщиха от пресцентъра на Агенция \"Пътна инфраструктура\".", "date": "2017.09.12", "title": "Велико Търново: Възстановено е движението по път II-55 Прохода на Републиката, при с. Въглевци"}
{"url": "http://www.focus-news.net/news/2017/09/12/2435138/donald-tramp-sanktsiite-sreshtu-severna-koreya-ne-sa-golyama-rabota.html", "text": "Президентът на САЩ Доналд Тръмп аплодира решението на Съвета за сигурност на ООН да наложи единодушно нови санкции срещу Северна Корея, но се съмнява, дали те ще имат „някакъв ефект“ върху ядрената програма на Пхенян, пише The Hill.\r\n„Това е още една малка стъпка. Не е голяма работа... Не съм сигурен дали това ще има някакъв ефект, но със сигурност беше хубаво, че получихме гласуване 15:0“, заяви американският президент, по време на взаимна пресконференция с премиера на Малайзия, който е на посещение в Белия Дом.\r\nТръмп заяви, че новите санкции „са нищо, в сравнение с това, което в крайна сметка трябва да се направи“, за да бъдат спряни ядрените амбиции на Пхенян.\r\nСанкциите, наложени чрез резолюция на СС на ООН в понеделник, са най-тежките налагани на Северна Корея, до този момент. Те целят да усилят икономическия натиск срещу страната и са отговор на изпитанието на водородна бомба, което проведе режима в Пхенян.\r\nПревод и редакция:", "date": "2017.09.12", "title": "Доналд Тръмп: Санкциите срещу Северна Корея „не са голяма работа“"}
{"url": "http://www.focus-news.net/news/2017/09/12/2435139/shumen-klub-balgarka-pri-nch-napredak-1869-poluchi-gramota-za-otlichno-predstavyane-v-natsionalniya-festival-na-shevitsata.html", "text": "Клуб „Българка“ при НЧ „Напредък- 1869“- Шумен получи грамота за отлично представяне в Националния фестивал на шевицата, Белослав-2017 година, чието първо издание премина под мотото „Везбената традиция на българката“. Това съобщиха за Радио „Фокус“ - Шумен от читалището. Участието във фестивала бе реализирано след спечелен проект пред Общинския фонд „Култура“. В рамките на събитието, е обменена ценна информация за издирването и претворяването на автентичните шевици и превръщането им в част от уюта на съвременния дом и облекло. Изключителен интерес са предизвикали шевиците от Шуменския регион, ръчно извезания Мадарски конник, първообраз на българския герб, както и актуалните бижута с шевични мотиви.\r\nИвелина ИВАНОВА", "date": "2017.09.12", "title": "Шумен: Клуб „Българка“ при НЧ „Напредък - 1869“ получи грамота за отлично представяне в Националния фестивал на шевицата"}
{"url": "http://www.focus-news.net/news/2017/09/12/2435140/varna-ne-sa-konstatirani-seriozni-narusheniya-po-otnoshenie-na-pozharnata-bezopasnost-na-uchilishtnite-sgradi-v-oblastta.html", "text": "Не са констатирани сериозни нарушения по отношение на пожарната безопасност на училищните сгради във Варна и областта. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ във Варна. Той уточни, че организираните проверки от районните служби в училищата на територията на областта са започнали още в средата на месец август. „Приоритетно се проверяваха училища, в които се извършваха ремонтни дейности с оглед на това дали се спазват изискванията за безопасна евакуация. Няма сериозни нарушения, очакваме учебната година да започне спокойно“, допълни комисар Тотев. Той припомни, че директорите на училища са задължени до края на месец октомври да направят минимум едно занятие за евакуация на учащите се, да им припомнят основните задължения, които имат, както и местата за събиране извън сградата на училището в случай на бедствие. „Това ще подобри безопасността на средата, в която учат нашите деца“, коментира комисар Тихомир Тотев.\r\nМарияна ВАЛЕНТИНОВА", "date": "2017.09.12", "title": "Варна: Не са констатирани сериозни нарушения по отношение на пожарната безопасност на училищните сгради в областта"}
{"url": "http://www.focus-news.net/news/2017/09/12/2435141/zamestnik-ministarat-na-pravosadieto-d-r-evgeni-stoyanov-predstavi-pred-prepodavateli-i-studenti-na-yuzu-neofit-rilski-zakonoproekta-za-protivodeystvie-na-koruptsiyata-obzor.html", "text": "Заместник-министърът на правосъдието д-р Евгени Стоянов представи пред преподаватели и студенти на ЮЗУ „Неофит Рилски“ Законопроекта за противодействие на корупцията, предложен от Министерството на правосъдието. Това се случи по време на обществено обсъждане, провело се в Благоевград. Модератор на дискусията бе проф. д-р Веселин Вучков, преподавател в Правно-историческия факултет на ЮЗУ „Неофит Рилски“ и бивш министър на вътрешните работи. Той заяви, че темата „Корупция – Антикорупция“ е на дневен ред за  българското общество не само през последните 25 – 30 години, но и от преди това. Проф. д-р Вучков  обясни, че Правно-историческият факултет на висшето учебно заведение има установена традиция, преди един закон да влезе за обсъждане от народните представители, такова да се случва и в университета.\r\nОт своя страна заместник-министърът д-р Евгени Стоянов коментира, че корупцията в България има много голям диаметър. Според него, ако всички български граждани по-активно защитаваме нашите права и свободи, то това би спомогнало за ограничаване и стесняване на полето на корупция у нас. Зам.-министър Стоянов посочи, че основната философия, на която стъпва законопроектът е, че не трябва буквално да се копират чуждестранни модели, организационни или правни, защото по този начин ползите биха били преувеличени, а негативите биха били подценени. Той отбеляза, че законопроектът, който предлага правосъдното министерство по-скоро е отражение на разбирането, че не следва да се пренебрегват постигнатите до този момент резултати. По думите му не може с лека ръка да се зачертае, че до този момент има постигнати някакви резултати по отношение на борбата с корупцията, макар и да не са задоволителни. Д-р Стоянов заяви, че при изготвянето на законопроекта водещ е бил въпросът за това, защо до този момент държавата не се е справила в борбата си с корупцията. Той каза, че отговорите на този въпрос са повече от един при всички положения, но те са се фокусирали върху този, че резултатите са незадоволителни, защото няма ясна дефиниция на понятието „корупция“. По думите му от тук е тръгнала работната група, фокусирайки се върху изготвяне на дефиницията. Д-р Евгени Стоянов добави, че няма как да бъде „победен враг, който не познават“. Той допълни, че законопроектът за противодействие на корупцията предвижда обединяване на пет действащи в момента структури, обяснявайки, че основната идея е около добре работещата Комисия за отнемане на незаконно придобито имущество да се обединят структурите от ДАНС, Сметната палата, Комисия за предотвратяване и установяване на конфликт на интереси и така наречения БОРКОР (Центъра за противодействие на корупцията ). Според д-р Евгени Стоянов, ако по този начин се обединят органите, ще бъде затворен кръгът, който в момента е разпокъсан и по този начин ще се отговори на очакванията на европейските ни партньори. Той заяви, че сам по себе си един закон не е в състояние да пребори корупцията, но дори само усиленото говорене в обществото по отношение на корупцията и борбата с нея също в момента имат ефект.  Д-р Стоянов посочи, че се очаква, ако всичко е нормално, законът да бъде приет и да влезе в сила до края на годината.\r\nПо отношение на това кой трябва да назначава председателя на комисията за борба с корупцията, д-р Стоянов коментира, че в законопроекта, който те предлагат е заложено той да бъде назначаван от Народното събрание.  „Преценили сме, че България е Република с парламентарно управление и Народното събрание формира значителна част от държавните органи – например председателя на Сметната палата, БНБ и други органи се определят от НС, затова смятаме, че това най-добре би отговорило на устройството на страната ни. А по отношение на предложението на втората по сила парламентарна група - председателят да се назначава от Президента, считаме, че на този етап това не отговоря на конституционния модел,  защото президентът назначава председатели на такива държавни органи, но само по предложение на Министерски съвет. Не би следвало самостоятелно той да навлиза, образно казано, в територията на Изпълнителната власт“, подчерта д-р Евгени Стоянов. Той допълни, че в законопроекта за борба с корупцията е предвидено създаването на комисия, която ще има мандат от 6 години, за да има застъпване на  поне два парламента, като е предвидено тя да внася ежегодно доклад за своята дейност до 31 март.\r\nЛивия НИНОВА", "date": "2017.09.12", "title": "Заместник-министърът на правосъдието д-р Евгени Стоянов представи пред преподаватели и студенти на ЮЗУ „Неофит Рилски“ Законопроекта за противодействие на корупцията (ОБЗОР)"}
{"url": "http://www.focus-news.net/news/2017/09/12/2435142/washington-examiner-mnozinstvoto-ot-amerikanskite-izbirateli-mislyat-che-hilari-klintan-tryabva-da-se-ottegli-spored-anketa.html", "text": "Мнозинството от избирателите в САЩ вярват, че е време Хилари Клинтън да прекрати политическата си кариера и да се оттегли, пише консервативното издание Washington Examiner, позовавайки се на данни от проучване на общественото мнение.\r\nАнкетата, проведена от известната социологическа агенция Расмусен, беше публикувана във вторник (12.09) и показа, че 61 процента от избирателите искат Хилари Клинтън, която беше номинирана от Демократическата партия на САЩ за президентските избори през 2016-а година, да слезе от политическата сцена.\r\nНовото изследване беше проведено в контекста на подготвяното от Клинтън многомесечно турне из цялата страна, в което тя ще прави промоция на новата си книга „Какво се случи“. Книгата беше доставена на книжарниците днес(12.09) и в нея се описват събитията около президентската кампания от 2016-а година и причините за загубата ѝ от Доналд Тръмп.\r\nТурнето започва следващата седмица и ще продължи до декември. Хилари Клинтън е организирала събития в десетки градове из цялата страна.\r\nАнкетата е проведена сред хиляда предполагаеми избиратели, между 10 и 11 септември. \r\nПревод и редакция:", "date": "2017.09.12", "title": "Washington Examiner: Мнозинството от американските избиратели мислят, че Хилари Клинтън трябва да се оттегли, според анкета"}
{"url": "http://www.focus-news.net/news/2017/09/12/2435143/pazardzhik-obnovena-e-detska-gradina-radost-vav-velingrad.html", "text": "Детска градина „Радост“ във Велинград е обновена преди началото на новата учебна година, съобщи за Радио „Фокус“ – Пазарджик Бояна Кирилова от общинската администрация. „С огромното разбиране от неотложната нужда за подмяна на дограмата на масивната сграда на детската градина, бяха осигурени средства и в рамките на един месец бе реализиран и завършен изцяло ремонтът на детската градина“, уточни Кирилова. Тя допълни, че средствата са осигурени със съдействието на Община Велинград, а проблемът е намерил решение едва сега, след като години назад във времето не е бил решен. „Детска градина „Радост“ вече е с нова дограма, която ще направи помещенията по-топли и уютни, подновен цветови интериор в групите, нов ламиниран паркет в занималните, нови цветни детски гардеробчета и стелажи, красиви завеси, килими, пътеки, спално бельо“, каза също Кирилова. Тя уточни, че заслуга за това имат и дарители от града.\r\nВаня НИКОЛОВА", "date": "2017.09.12", "title": "Пазарджик: Обновена е детска градина „Радост“ във Велинград"}
{"url": "http://www.focus-news.net/news/2017/09/12/2435144/bivshiyat-predsedatel-na-obshtinskiya-savet-v-septemvri-lazar-vlaykov-ostava-pod-domashen-arest-obzor.html", "text": "Окръжен съд-Пазарджик потвърди решението на Районния съд, с което на бившия председател на Общинския съвет в Септември Лазар Влайков бе наложена постоянна мярка за неотклонение „домашен арест“. Решението е окончателно и не подлежи на обжалване. Влайков е привлечен като обвиняем заради това, че вечерта на 31 август срещу 1 септември тази година в село Виноградец след употреба на алкохол е извадил законно притежавания си боен пистолет и при започнала размяна на оръжието, пистолетът попаднал в ръцете на 6-годишно дете, което застреляло неволно 47-годишния собственик на заведението, в което се разиграла случката - Наско Тонкев. Съдът отказа да променят мярката на Влайков въпреки протеста на прокуратурата. Мотивите на магистратите са, че няма доказателства той да е стрелял по Тонкев. Според съда няма опасност бившият председател на общинския съвет да се укрие, да извърши друго престъпление или да повлияе на свидетелите по делото, голяма част от които са му роднини.\r\nПо време на заседанието във вторник окръжният прокурор Васил Малинов представи пред съдебния състав нови доказателства към убийството в село Виноградец. Той представи в съдебна зала резултатите от три експертизи – две химични и една съдебно-медицинска експертизи. Според химичната експертиза и натривките по ръцете на 6-годишното дете, Лазар Влайков и Наско Тонкев става ясно, че по ръката на детето и левия ръкав на Влайков има едни и същи по състав микрочастици. Прокуратурата обърна внимание и на резултата от съдебно-медицинската експертиза, според която раневият канал е отдолу нагоре. Това е възможно в случай, че подредбата, в която са седели на празненството е следната: Лазар – Тонкев – Юри (детето). За такава подредба говорят повечето свидетели. Прокурор Малинов представи и разпечатка от мобилния телефон на Влайков, откъдето се вижда, че в нощта на убийството Влайков е звънял над 15 пъти на съпругата си, а в показанията си свидетели са посочили, че тя е била там. Обвинението смята с оглед на събраните доказателства, че Лазар Влайков е дал пистолета на детето и поиска налагане на най-тежката мярка за неотклонение - „задържане под стража“. Защитата на Лазар Влайков обаче оспори част от предоставените от Прокуратурата доказателства от трите експертизи. Според адвокат Елвира Панкова и Лазар Влайков, и детето, са стреляли с газов пистолет и затова е нормално и двамата да имат идентични барутни частици. Тя отбеляза също, че майката на момчето Цветелина Цветанова казва в показанията си, че Юри е стрелял няколко пъти с газов пистолет. Адвокат Панкова подчерта също, че Влайков е внесъл от колата си в заведението личния си пистолет, след като е стрелял с газов. Тя отхвърли и обвинението, че Влайков е бил пиян с твърдението, че 0.76 промила дори не се санкционира от КАТ при шофиране. Тя оспори и обоснованото предположение, че Влайков може да въздейства на свидетели, тъй като нито един от тях не е казал, че Влайков му е упражнявал натиск. \r\nАгенция „Фокус“ припомня: Членството на Влайков в ПП ГЕРБ беше прекратено заради убийството в с. Виноградец. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност. На 7 септември Общинският съвет в Септември единодушно прие оставката на Влайков и избра на негово място Кирил Тодорин от ГЕРБ.", "date": "2017.09.12", "title": "Бившият председател на Общинския съвет в Септември Лазар Влайков остава под домашен арест (ОБЗОР)"}
{"url": "http://www.focus-news.net/news/2017/09/12/2435145/vidin-kmetat-ognyan-tsenkov-podaryava-na-vseki-parvoklasnik-v-obshtinata-knizhka-s-prikazki-za-parviya-ucheben-den.html", "text": "Видинският кмет Огнян Ценков подарява на всеки първокласник в общината книжка с приказки за първия учебен ден, каза за Радио „Фокус“ – Видин Венци Пасков, заместник-кмет на общината. „Всеки първокласник на 15 септември ще получи илюстрована книжка с две от най-обичаните народни приказки с пожелание към всяко дете“, каза Венци Пасков. Той посочи, че по повод новата учебна година всяко видинско училище, както и Градското общежитие ще получат от името на общината диск с художествено документален филм за Васил Левски с режисьор Искрен Красимиров. „Филмът е посветен на 180-ата годишнина от рождението на Апостола, която е отбелязана през тази година. Надявам се, че тази наша инициатива ще се превърне в традиция“, заяви Венци Пасков.\r\nАнна ЛОЗАНОВА", "date": "2017.09.12", "title": "Видин: Кметът Огнян Ценков подарява на всеки първокласник в общината книжка с приказки за първия учебен ден"}
{"url": "http://www.focus-news.net/news/2017/09/12/2435146/reuters-makron-obeshta-da-namali-byurokratichnite-protseduri-za-da-vazstanovi-frenskite-karibiski-vladeniya-vazmozhno-nay-barzo-sled-porazheniyata-ot-uragana-irma.html", "text": "Президентът на Франция Еманюел Макрон се зарече да намали бюрократичните процедури, за да помогне за по-бързото възстановяване на френските владения в Карибско море, след като те пострадаха сериозно от преминаването на урагана „Ирма“, предаде агенция Reuters, която цитира изказване на френския президент, направено по време на посещението му на карибските острови, целящо да смекчи неодобрението за действията на правителството му, по време на преминаването на урагана,причинил смъртта на 43 души в региона.\r\n„Свети Мартин ще се прероди, Обещавам“, заяви Макрон, пред репортерите в град Пойнт-а-Питр, на френския остров Гваделупа. „Ще променя всички правила и процедури, за да може работата да се върши по-бързо от всякога. Всичко ще бъде готово много бързо и ще бъде свършено добре, даже по-добре от преди“, заяви той.\r\nФренският президент съобщи, че 50 милиона евро ще бъдат предоставени по най-бързия възможен начин, а 2000 служители на реда, включително войници, вече са разположени в района, за да осигурят безопасността и реда.\r\nПревод и редакция:", "date": "2017.09.12", "title": "Reuters: Макрон обеща да намали бюрократичните процедури, за да възстанови френските карибиски владения възможно най-бързо, след пораженията от урагана „Ирма“"}
{"url": "http://www.focus-news.net/news/2017/09/12/2435147/kyustendil-grupa-edelvays-e-pobeditel-v-natsionalniya-festival-za-shlagerna-i-stara-gradska-pesen-pey-sartse.html", "text": "Група „Еделвайс” е победител в Националния фестивал за шлагерна и стара градска песен „Пей сърце”. Това съобщи за Радио „Фокус” – Кюстендил Иван Андонов, председател на читалище „Братство“ и един от организаторите на проявата, провела се за единадесета поредна година в града. При формациите победител е мъжка вокална група „Стил” от град Белене, а при оркестрите – тамбурашкият оркестър „Кратовски тамбураши” от Кратово, Македония. „Общият брой на участниците във фестивала бе над 600. В музикалния форум се включиха над 70 формации от цялата страна. Всички участници във фестивала получиха плакет и диплом за отлично представяне”, каза Иван Андонов.\r\nВенцеслав ИЛЧЕВ", "date": "2017.09.12", "title": "Кюстендил: Група „Еделвайс” е победител в Националния фестивал за шлагерна и стара градска песен „Пей сърце”"}
{"url": "http://www.focus-news.net/news/2017/09/12/2435148/afp-poveche-ot-220-hilyadi-sa-protestirali-sreshtu-reformite-v-trudovoto-zakonodatelstvo-na-frantsiya.html", "text": "Министерството на вътрешните работи на Франция заяви, че около 223 хиляди демонстранти из цялата страна, са протестирали срещу предвижданите от правителството на президента Еманюел Макрон, реформи в трудовото законодателство на страната. Извършени са арести на 13 души, предаде AFP.\r\nСпоред най-големият работнически профсъюз във Франция – CGT – бройката на протестиращите превишава 400 хиляди. Това са първите големи протести срещу действия на правителството на новия президент Еманюел Макрон.\r\nПревод и редакция:", "date": "2017.09.12", "title": "AFP: Повече от 220 хиляди са протестирали срещу реформите в трудовото законодателство на Франция"}
{"url": "http://www.focus-news.net/news/2017/09/12/2435149/otnovo-rokadi-vav-fonda-za-lechenie-na-detsa-obzor.html", "text": "На 11 септември 2017 г. със заповед на министъра на здравеопазването проф. Николай Петров, д-р Тинка Троева бе освободена от длъжността директор на Център „Фонд за лечение на деца“ (ЦФЛД). На следващия ден мястото ѝ зае д-р Мариета Райкова. От Министерството на здравеопазването съобщиха, че мотив за освобождаването на д-р Троева е системно нарушаване на Правилника за дейността и организацията на работата на Фонда, на реда за издаване на формуляр S2, регулярно заобикаляне на ясно разписани процедури, сред които и притеснителната практика да се изискват становища от медицински специалисти, които не фигурират в списъка на утвърдените от министъра външни експерти към ЦФЛД. Сигнал за това е изпратен до прокуратурата на Р България. От здравното министерство дадоха като пример за това случай на дете, нуждаещо се от чернодробна трансплантация, за който Фондът е изискал становища от двама външни експерти  – детски гастроентеролози. Според едното становище трансплантацията може да се извърши в УБ „Лозенец“, а според второто – трансплантацията трябва да се извърши в чужбина. \r\nОт страна на ЦФЛД не са изискани становища от външни експерти по трансплантология или от лечебни заведения, осъществяващи чернодробна трансплантация, което е грубо нарушение на Правилника на Фонда. Въпреки това от директора на Фонда е издадена заповед за финансиране на диагностични процедури и консултации в Университетска клиника за детска и юношеска медицина, Хамбург. Детето е хоспитализирано в клиниката, откъдето информират за влошаване на здравословното му състояние и необходимост от осъществяване на чернодробна трансплантация. В резултат на това д-р Троева е  издала заповед, с която е отпуснато финансово подпомагане за трансплантация на стойност 120 000 евро. Проверката на МЗ констатира, че до заминаването си детето не е вписано в служебния регистър на Изпълнителната агенция по трансплантация (ИАТ) за лицата, чакащи органна трансплантация, което е задължително според Правилника за дейността на ЦФЛД, а липсата на такова вписване е пречка за допускане на подпомагането. В становището си, след свикан по случая консилиум, националният консултант по трансплантология проф. Любомир Спасов е категоричен, че трансплантацията може да бъде осъществена в България. С оглед тежкото състояние и избягването на какъвто и да е риск за живота на пациента детето вече е вписано в служебния регистър на Изпълнителната агенция по трансплантация (ИАТ), а трансплантацията ще се осъществи в Германия. За утре в 13.00 часа е насрочено редовно заседание на Обществения съвет към ЦФЛД, за което все още не е ясно дали ще се проведе, тъй като е свикано от д-р Троева преди освобождаването ѝ от директорския пост.\r\nД-р Троева зае поста на директор на Фонда през март тази година от проф. Владимир Пилософ, който подаде оставка на 24 февруари след настояване от служебния здравен министър Илко Семерджиев. До рокадата се стигна заради скандала с 9-годишния Байрям Али, който трябваше да замине да се лекува в чужбина, но ден преди заминаването здравното министерство го спря с аргумента, че необходимите операции могат да се извършат и у нас – в болница „Лозенец“. В крайна сметка обаче Байрям беше успешно опериран в Германия в края на юни. Самият Пилософ пое ръководството на ЦФЛД, след като ГДБОП и прокуратурата влязоха във фонда и обвиниха предишния директор Павел Александров в корупция и престъпления. Сред обвиненията срещу Александров, появили се тогава в публичното пространство, бе това че е изпращал деца да се лекуват в чужбина, въпреки, че е имало възможност това да става у нас. До момента обвинението, което е повдигнато на Александров и две служителки в администрацията на фонда, не е ясно.", "date": "2017.09.12", "title": "Отново рокади във „Фонда за лечение на деца“ (ОБЗОР)"}
{"url": "http://www.focus-news.net/news/2017/09/12/2434791/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Папа Франциск заяви, че „историята ще съди“ липсата на действие по климатичните промени и призова скептиците да говорят с учените, които изучават въпроса, пише The Hill.\r\n„Това не е мнение измислено от нищото. Когато водачите решават, историята съди решенията им“, заяви Франциск по време на посещението си в Колумбия. „Тези, които отричат измененията в климата, трябва да отидат при учените и да ги питат“, посочи той.\r\nГлавата на католическата църква и преди е критикувал световните лидери за това, че не действат срещу проблема достатъчно бързо.\r\nНа въпрос относно хората, които отричат климатичните промени, Франциск заяви, че „тези хора са глупави“. „Когато някой не иска да види нещо, той не го вижда“, добави той. \r\n Процесът в САЩ срещу бивш турски министър, не е нищо друго, освен продължение на операцията на гюленистите срещу турското правителство, заяви говорителят на Анкара и вицепремиер Бекир Боздаг, цитиран от Daily Sabah.\r\nТой добави, че всички търговски отношения между Турция и Иран са в рамките на международното право. Според него, банковите дейности с Иран са под стриктен контрол на турското правителство.\r\n„Бившият икономически министър Зафер Чаглаян защити интересите на Турция, и го направи в съзвучие с националното и международно право. Има нещо различно тук. Това е част от много мръсна игра“, каза той.\r\nОтносно процесът срещу турските охранители, които са съпровождали президента Реджеп Ердоган по време на посещението му във Вашингтон, Боздаг каза, че това ще „навреди на двустранните отношения“.\r\n„Турция няма да приеме подобно обвинение срещу охранители, които дори не са присъствали по време на скандала“, добави той. \r\n Бойци на „Ислямска държава“ направиха засада на полицейски конвой в Синайския полуостров, убивайки 18 души и ранявайки още седем, пише The Times of Israel. Това е една от най-смъртоносните атаки в Синай за тази година.\r\nЕгипетските власти заявиха, че заложени на пътя бомби, са унищожили четири бронирани машини, както и пета, която е пренасяла техника за блокиране на сигнали. След това терористите, са открили огън с картечници.\r\nСред загиналите са и двама лейтенанти от полицията, а от ранените има и бригаден генерал.\r\nОтговорност за нападението пое „Ислямска държава“.\r\nДържавният глава на САЩ Доналд Тръмп откри с минута мълчание възпоменателната церемония за жертвите, загинали при терористичните атентати от 11 септември 2001 г., съобщава вестник Miami Herald.\r\nПрезидентът и първата дама Мелания Тръмп запазиха мълчание, за да отбележат момента, в който преди 16 г. първият отвлечен от терористите самолет удари една от кулите на Световния търговски център в Ню Йорк.\r\nБлизо три хиляди души загинаха в най-кървавия атентат в историята на САЩ, извършен с четири отвлечени машини на гражданската авиация. Два от тях удариха Кулите Близнаци, а третата – сградата на Пентагона. Четвъртият самолет се разби в поле в щата Пенсилвания.", "date": "2017.09.12", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/09/12/2434792/predstoyashti-sabitiya-v-stranata-za-12-septemvri-agentsiya-fokus.html", "text": "В централния военен клуб президентът Румен Радев ще вземе участие в тържественото събрание по повод 110-ата годишнина от създаването на Съюза на офицерите и сержантите от запаса и резерва. \r\n***\r\nОт 11.00 часа, на територията на предприятието в промишлената зона на гр. Девня, Министърът на енергетиката Теменужка Петкова ще открие нов котел на циркулиращ кипящ слой в ТЕЦ „Девен“, част от „Солвей Соди“ ЕАД.\r\n***\r\nОт 14.00 часа в зала 103 на Министерство на околната среда и водите министър Нено Димов ще представи резултатите от национално изследване  „Нагласи към интелигентното (смарт) и споделено придвижване“ и ще даде официален старт на кампанията в България.\r\n***\r\nОт 12.40 часа, в зала „Запад“ на Народното събрание, ще се проведе среща на депутати от ПГ на „Обединени патриоти“ с представители на Европейската комисия за демокрация чрез право (Венецианска комисия).\r\n***\r\nОт 14.30 часа в зала 1, Източно крило на Народното събрание, ще се проведе среща на председателя на Комисията по отбрана Константин Попов с държавния министър за европейската и евроатлантическата интеграция на Грузия Виктор Долидзе.\r\n***\r\nОт 15.30 часа в зала 1, Източно крило на Народното събрание ще се проведе среща на\r\nна председателя на Комисията по европейски въпроси и контрол на европейските фондове Кристиан Вигенин с държавния министър за европейската и евроатлантическата интеграция на Грузия Виктор Долидзе.\r\n***\r\nОт 09.30 часа 19-и състав на Софийски градски съд ще заседава по делото срещу Веселин П. и др. (чл. 243-250 НК).\r\n***\r\nОт 09.30 до 16.30 часа в кино Арена Младост в София ще се проведе мотивационен семинар „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и Илия И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа, в Полски институт (ул. „Веслец“ 12), се открива Българо-Полска научна конференция на тема „Селското стопанство и селските райони на България и Полша в ОСП през 2014-2020 и след 2020”.\r\n***\r\nОт 10.30 часа в двора на Боянската църква Българският Червен кръст и литературното издателство „Факел“ организират панихида по повод 100-годишнината от смъртта на царица Елеонора. \r\n***\r\nОт 11.00 часа в зала „Сердика“ на София хотел Балкан ще се проведе пресконференция на Асоциацията на Почетните консули в подкрепа на България на прага на българското председателство на ЕС.\r\n***\r\nОт 11.00 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе обществено обсъждане на проект на решение по заявление от „Булгартрансгаз“ ЕАД за утвърждаване на разходна компонента на цената на природния газ за балансиране за газова година 01.10.2017-30.09.2018 г.\r\n***\r\nОт 11.00 часа на ул. „Париж“ № 1 ще се състои пресконференция, организирана от Столична община, Министерството на културата и Френският институт в България по повод провеждането на Европейските дни на наследството – София на 16 и 17 септември  2017 година.\r\n***\r\nОт 11.00 часа 14-ти състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа кметът на София Йорданка Фандъкова ще се включи в кампанията на Радио FM+  „Убий скоростта, спаси дете“, посветена на безопасността на децата и първия учебен ден.  Кампанията ще започне със символично боядисване на пешеходни пътеки от кръстовището на ул. „Ген. Гурко“ и ул. „Дякон Игнатии“ .\r\n***\r\nОт 12.00 часа в Националния пресклуб на БТА Райна Кабаиванска и Нов български университет ще представят най-новия си проект - постановката \"Норма\", която ще се играе през октомври на сцената на Софийска опера и балет. \r\n***\r\nОт 13.30 часа 17-и Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа, в сградата на СДВР (ул. „Антим I” 5), ще се проведе Заседание на Съвета за социално партньорство, председателствано от зам.-министърът на вътрешните работи Стефан Балабанов. \r\n***\r\nОт 14.00 часа, в сградата на МОСВ (бул. „Мария Луиза“ – 22, зала 103) ще се проведе пресконференция по повод Европейската седмица на мобилността, на която ще бъдат представени резултатите от национално изследване „Нагласи към интелигентното и споделено придвижване“.    \r\n***\r\nОт 14.00 часа 17-и състав на Специализирания наказателен съд ще заседава по делото срещу Бахир Я., на когото са повдигнати обвинения за престъпления по чл. 108 от НК.\r\n***\r\nОт 14.00 часа 3-ти състав на Специализирания наказателен съд ще заседава по делото срещу Михаил А. и Петя. Д. за производство по чл. 65 НПК.\r\n***\r\nОт 15.00 до 17.00 часа народният представител от „БСП за България“ проф. Румен Гечев и общинският съветник Владимир Данев ще проведат среща с граждани в постоянната приемна на БСП – София на ул. „Леге“ №10.\r\n***\r\nОт 15.00 часа 7-и състав на Специализирания наказателен съд ще заседава по делото срещу Ивайло И. за определяне на общо наказание по чл. 23-27 НК.\r\n***\r\nОт 16.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 17.00 часа ще бъде открито петото издание на „Алея на книгата“. Официалният старт на събитието ще бъде даден в Литературния кът (до паметника на Алеко Константинов).\r\n***\r\nОт 18.00 часа в Аулата на Софийски университет „Св. Климент Охридски“ ще се състои  Тържествена церемония по закриване и връчване на медалите в първата Европейска младежка олимпиада по информатика eJOI.\r\n***\r\nОт 18.00 часа в галерия „София“, Столична библиотека ще представи изложбата „Забравени картини от незабравими книги“ от рисунки и гравюри на Румен Скорчев и Петър Чуховски, както и книги с техните илюстрации – майсторски изпълнени творби по текстове на Байрон, Лермонтов, Багрицки и други.\r\n***\r\nОт 18.00 часа в Националната галерия „Двореца“ ще бъде открита колекцията старинни гравюри от фонда на  Градска художествена галерия – Пловдив „Гравюри от ателиетата на Лувър ХVІІІ – ХХ в.“\r\n***\r\nОт 09.30 часа в хотел „Престиж“ ще се проведе кръгла маса по проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния-България“.\r\n***\r\nОт 09.00 часа в 7-мо СУ \"Кузман Шапкарев\" в Благоевград ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.30 часа в зала 301, Учебен корпус – 6 на Югозападния университет „Неофит Рилски“ ще се проведе обществено обсъждане на Законопроекта за противодействие на корупцията, изготвен от Министерството на правосъдието. Зам.-министърът на правосъдието д-р Евгени Стоянов ще представи проектозакона пред студенти и преподаватели на Правно-историческия факултет. \r\n***\r\nОт 11.00 часа в Исторически музей – Петрич ще бъде открита изложбата „Златото на Хераклея. Десет години археологически проучвания.“ \r\n***\r\nОт 18.30 часа на Открита сцена \"Охлюва\" в Морската градина ще се проведе Септемврийска вечер с музиката на Георги Шагунов.\r\n***\r\nОт 20.30 часа на сцената на Летния театър Националният фолклорен ансамбъл \"Българе\" ще представи спектакълът \"Осмото чудо\".\r\n***\r\nОт 10.00 часа в киноконцертната зала „Черноморски“ в СОК „Камчия“ ще се състои церемонията по откриване на VІ Международен фестивал на студентите, изучаващи руски език „Друзья, прекрасен наш союз!“.\r\n***\r\nОт 14.00 часа в новата конферентна Зала 1 на Икономически университет – Варна ще се състои пресконференция на ректора на Икономически университет – Варна проф. д-р Пламен Илиев за началото на академичната година.\r\n***\r\nОт 14.00 до 16.00 часа общинският съветник от ПП ГЕРБ – Варна доц. Антоанета Цветкова щ има приемен ден за граждани в офиса на партията на ул. „Георги Бенковски” №1.\r\n***\r\nОт 17.30 часа в 223 зала на Икономически университет - Варна ще се проведе работна среща (мозъчен тръст) относно „Идеен проект за изграждане на мултифункционална спортно-рекреационна зона”. Целта на работилницата е да се генерират идеи за  ситуиране на различните спортни съоръжения и устройство на пространството на два несъседни градски терена в кв. „Левски”.\r\n***\r\nОт 12.30 часа в директорския кабинет на МДТ \"Константин Кисимов\" ще се състои пресконференция по повод предстоящата премиера на мюзикъла \"Криворазбраната цивилизация\" по текст на Добри Войников и музика на Дечо Таралежков.\r\n***\r\nОт 19.00 часа в читалище „Напредък“ - град Килифарево ще бъде представена постановката „Вражалец“ по Ст. Л. Костов – премиера на Театрална група „Фъстъците“ от Лятната театрална работилница на МИКЦ – Велико Търново.\r\n***\r\nОт 10.30 часа в детския отдел на Регионална библиотека „Христо Ботев“ народният представител Петя Аврамова ще награди най-активните читатели сред учениците в обявената от нея кампания в началото на лятната ваканция „Книгата – мой приятел”.\r\n***\r\nОт 13.30 часа в обучителния център на Регионална библиотека „Дора Габе“ ще се проведе библиотерапия с потребители на Център за психично здраве „Д-р Петър Станчев” на тема „Природни феномени от различни краища на света”, посветена на Европейските  дни на наследството 2017 с тема „Наследство и природа: Пейзаж от възможности\".\r\n***\r\nОт 11.00 часа в градската градина ще бъде извършен водосвет на новооткрития скейт-парк.\r\n***\r\nОт 10.00 часа министърът на образованието и науката Красимир Вълчев ще открие Център по природо-математически науки към Профилирана природо-математическа гимназия „Никола Обрешков“ в Казанлък (ул. „Орешака“ №2).\r\n***\r\nОт 12.30 часа, на площад „Севтополис“, ще се проведе ритуал по посрещането на 33-ия контингент от мисията на НАТО в Афганистан. \r\n***\r\nОт 11.00 часа в сградата на Община Кюстендил ще се проведе пресконференция по повод започване на проект „Обновяване на административната сграда на Община Кюстендил”.\r\n***\r\nОт 11.00 часа в градската градина ще бъде открита площадка за скейтборд.\r\n***\r\nОт 16.00 до 20.00 часа единственият в страната Център за костенурки ще отбележи 10-ия си юбилей.\r\n*** \r\nВ 14.00 часа Окръжен съд-Пазарджик ще заседава по делото за мярката за неотклонение на бившия председател на Общинския съвет в Септември Лазар Влайков.\r\n***\r\nОт 11.30 часа в залата на Дружеството на пловдивските художници ще се състои пресконференция във връзка с традиционната кураторска изложба 15х5 с куратор Христо Жеков, която ще бъде открита от 18.00 часа същия ден в галерията на \"Гладстон\" 32  . \r\n***\r\nОт 12,00 часа, в пресклуба на БТА в Пловдив, бул. \"Шести септември\" 140 ще се състои пресконференция по повод излизането от печат на новата Енциклопедия за Пловдив. На вашите въпроси ще отговаря авторът й Божидар Тотев. \r\n***\r\nОт 16.00 до 18.00 часа Иван Вичков, общински съветник от ГЕРБ и член на Постоянната комисия  „Здравеопазване и социални дейности”, ще приема граждани\r\nв офиса на партията в район „Тракия” в блок 91.\r\n***\r\nОт 18.30 часа в Градска художествена галерия – Пловдив ще бъде открита пътуващата изложба „Съвременна българска фотография“.\r\n***\r\nОт 10.00 часа, в сградата на отделението по Палиативни грижи на Комплексния онкологичен център в Русе               ще се проведе пресконференция по повод случаите на онкологични заболявания с три и повече /доброкачествени или злокачествени/ образувания в организма. \r\n***\r\nОт 11.00 часа, между ул. „Чипровци“ и ул. „Петрохан“ и от 11.30 часа в Парка на младежта при Розариума ще бъдат направени символични първи копки по компоненти на проектите - „Интегрирана система за градски транспорт на гр. Русе – 2 етап“ и „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 09.30 часа в зала № 210 на Регионално управление на образованието  ще се проведат ежегодните работни съвещания с директорите на детски градини и училища в област Сливен.\r\n***\r\nОт 09.00 до 11.00 часа народният представител от ПП ГЕРБ Радостин Танев ще има приемен ден за граждани в офиса на партията на бул. „Митрополит Методий Кусев” № 5.\r\n***\r\nОт 17.30 часа в зала „Хасково“  Митко Новков ще представи творчеството на писателя Владимир Зарев.\r\n***\r\nОт 10.00 часа в зала 203 на общината ще се проведе брифинг.\r\n***\r\nОт 10.30 часа в сградата на Областна администрация Ямбол ще се проведе заседание на Областната епизоотична комисия.", "date": "2017.09.12", "title": "Предстоящи събития в страната за 12 септември (Агенция „Фокус”)"}
{"url": "http://www.focus-news.net/news/2017/09/12/2434793/afp-beliyat-dom-posochi-che-e-dalboko-pritesnen-ot-krizata-v-mianmar.html", "text": "Белият дом осъди засилването на насилието в Мианмар, изпратило 300 хил. представители на мюсюлманския етнос рохинга бежанци в съседен Бангладеш, посочвайки „дълбоки притеснения“ относно ситуацията, предаде  AFP.\r\n„САЩ са дълбоко обезпокоени от настоящата криза в Мианмар“, заяви прессекретарят на Белия Дом Сара Хъкаби Сандърс, осъждайки нападенията срещу армията на страната и последвалото насилие на етническа основа. \r\n„Най-малко 300 хил. души са избягали от домовете си след началото на нападенията срещу позицията на силите за сигурност на Мианмар на 25 август“, заяви тя без да обвини пряко армията на страната за започналото насилие.  Виктор Турмаков", "date": "2017.09.12", "title": "AFP: Белият дом посочи, че е „дълбоко притеснен“ от кризата в Мианмар"}
{"url": "http://www.focus-news.net/news/2017/09/12/2434794/zigmar-gabriel-sanktsiite-sreshtu-rusiya-tryabva-da-badat-postepenno-otmenyani-ako-primirieto-v-ukrayna-se-zadarzhi.html", "text": "Според германския външен министър Зигмар Габриел европейските санкции, наложени срещу Русия заради ролята ѝ в Украинската криза, трябва постепенно да се отменят, ако международно приетото примирие бъде приложено, предаде Reuters.\r\nКонфликтът между украинските сили и подкрепяните от Русия сепаратисти е отнел живота на повече от 10 хил. души, откакто избухна през 2014 година. Германия и Франция се опитват да убедят и двете страни да приложат мирното споразумение от Минск през 2015 г. \r\n„Официалното споразумение гласи, че единствено при 100% мир ще има отменяне на 100% от санкциите“, заяви Габриел. Според него това е „напълно нереалистична позиция“. \r\n„Ние въведохме санкциите постепенно и ще ги вдигнем постепенно – това е всъщност добре знаен факт“, уточни министърът. Той добави, че, ако има трайно примирие в Източна Украйна, то САЩ вероятно ще пожелаят също да предприемат подобни действия.  Виктор Турмаков", "date": "2017.09.12", "title": "Зигмар Габриел: Санкциите срещу Русия трябва да бъдат постепенно отменяни, ако примирието в Украйна се задържи"}
{"url": "http://www.focus-news.net/news/2017/09/12/2434795/tass-brazilskata-prokuratura-povdigna-novi-obvineniya-sreshtu-bivshiya-prezident-luis-inasio-lula-da-silva.html", "text": "Бразилската прокуратура повдигна нови обвинения за корупция срещу бившия президент   Луис Инасио Лула да Силва и още петима души, предаде ТАСС, позовавайки се на местни медии.\r\nСпоред разследването бившият президент е вземал подкупи от представители на автомобилната промишленост в замяна на лобиране за инициативи, които благоприятстват развитието на отрасъла като данъчни облекчения. Според законодателството на Бразилия окончателното решение за повдигането на обвиненията трябва да бъде прието от съда. \r\nВ момента Лула да Силва вече фигурира в шест обвинения, свързани с корупция.  Виктор Турмаков", "date": "2017.09.12", "title": "ТАСС: Бразилската прокуратура повдигна нови обвинения срещу бившия президент Луис Инасио Лула да Силва"}
{"url": "http://www.focus-news.net/news/2017/09/12/2434796/ahlulbayt-spored-zamestnik-ministara-na-vanshnite-raboti-na-siriya-e-vreme-silite-na-sasht-da-napusnat-teritoriyata-na-stranata.html", "text": "Според заместник-министъра на външните работи на Сирия Файсал ал Мекдад частите на САЩ в страната трябва да напуснат територията ѝ , иначе към тях ще има отношение като към „окупиращи сили“, предаде  AhlulBayt.\r\nПо време на интервю пред ливански медии Ал Мекдад заяви, че присъствието на чужди сили в Сирия е неприемливо. „Всяка част, искаща да се бори срещу тероризма, трябва да се координира със сирийската армия“, посочи той, добавяйки, че американските сили са разрушавали инфраструктура в Сирия и тяхната дейност „служи на терористите“. \r\nМинистърът посочи, че настоящите операции на сирийската армия и на нейните съюзници за освобождаването на провинцията Деир ез Зор от терористите от „Ислямска държава“ са последните важни битки в страната. „Това, което ни остава са малки, незначителни боеве“, добави той.  Виктор Турмаков", "date": "2017.09.12", "title": "AhlulBayt: Според заместник-министъра на външните работи на Сирия е време силите на САЩ да напуснат територията на страната"}
{"url": "http://www.focus-news.net/news/2017/09/12/2434797/okonchatelniyat-variant-na-natsionalnata-programa-za-balgarskoto-predsedatelstvo-shte-bade-priet-v-nachaloto-na-dekemvri-obzor.html", "text": "Окончателният вариант на Националната програма за Българското председателство ще бъде приет в началото на декември. Това заяви министърът на Българското председателство на Съвета на ЕС Лиляна Павлова, по време на конференция, по повод навършването на 10 години от присъединяването на България към ЕС. На конференцията присъстваха председателят на ПГ на ГЕРБ и зам.-председател на партията Цветан Цветанов, кметът на София Йорданка Фандъкова, ръководителят на Представителството на ЕК в България Огнян Златев и народни представители от ГЕРБ. Окончателният вариант на програмата ще бъде изготвен след обобщение на резултатите от обществените обсъждания, които ще се проведат от септември до ноември в Народното събрание и с неправителствени организации. Министър Лиляна Павлова обясни, че по приоритетите ни за Председателството ще работи Висш консултативен политически съвет, създаден от премиера Бойко Борисов. Членове на съвета, които ще бъдат и посланици на Българското председателство, са Симеон Сакскобурготски, Росен Плевнелиев, Херман ван Ромпой, Ханс Пьотеринг, Жан Леви и Ервин Прьол. Първата среща на съвета ще бъде през октомври. Откриването на Българското председателство ще бъде на 4 януари в Народния театър „Иван Вазов“.\r\nМинистър Павлова коментира, че на Европа ѝ е нужно да бъде единна и обединена, затова трябва да се направи всичко възможно за обръщане тенденцията на евроскептицизма. Според нея трябва да се търси компромис по тежките теми като миграцията, бюджета на ЕС и еврозоната. Като важни теми тя определи сигурността, продължаването на кохезионните фондове, инфраструктурата и свързването на Черно море с Дунав. Лиляна Павлова обясни, че девизът на Българското председателство- „Съединението прави силата“ за България, както и за Европа е валиден повече от всякога. Тя уточни, че страната ни поема Председателството в един не лек и дори критичен момент за ЕС, като ще имаме възможността да участваме във формирането на политиките за бъдещето на Европа и Балканите. По думите й 10 години след членството в ЕС България се е променила и е постигнала много, подобрила е макроикономическите си показатели и инфраструктурата, но важната задача е младите хора да се връщат в България. Според министъра трябва да бъдем балансирани и да търсим консенсуса, за да бъде Председателството ни успешно.\r\nАмбициозната цел на България е провеждането на среща на върха през май месец с основна заявка- европейската перспектива за Балканите. Лиляна Павлова уточни, че България няма намерение да дава фалшиви очаквания на гражданите на Балканите, но може да даде реалистичен план, който страните от Западните Балкани да изпълнят, за да вървят по пътя към членството в ЕС. Министърът открои свързаността, сигурността и перспективата за разширяването на ЕС като ключови приоритети. Зам.-председателят на партията Цветан Цветанов заяви, че Западните Балкани са част от средата, която може да допринесе за сигурността на ЕС. Той обясни, че по време на Българското председателство ще бъде даден сериозен акцент на европейската перспектива на Западните Балкани. \r\nВ края на май или началото на юни в София ще бъде проведена среща във формат ЕС-САЩ като част от програмата на Председателството. Лиляна Павлова коментира, че провеждането на такава среща отчита значимостта на отношенията между ЕС и САЩ. Планира се и голямо събитие в САЩ, част от културната програма за Председателството, с цел засилване на взаимоотношенията със САЩ във всички направления. Ще бъдат проведени и специални визити с различна тематика в няколко американски щати.\r\nБиляна ИВАНОВА", "date": "2017.09.12", "title": "Окончателният вариант на Националната програма за Българското председателство ще бъде приет в началото на декември (ОБЗОР)"}
{"url": "http://www.focus-news.net/news/2017/09/12/2434798/balgariya-komentari-v-svetovnite-medii-agentsiya-fokus.html", "text": "България и Румъния ще построят нов мост на река Дунав край Русе, предаде Romania-Insider.\r\n„Правителствата на двете страни ще обсъдят темата по време на българско-румънската междуправителствена среща през октомври. Мостът може да бъде изграден без правителствена финансова помощ и строежът може да бъде напълно спонсориран без въвеждането на такси за шофьорите, които го пресичат“, смята българският министър-председател Бойко Борисов. Според него новият мост ще има положителен икономически ефект върху град Русе.\r\nМостът над Дунав между Гюргево и Русе е построен през 1954 г. През 2013 г. Румъния и България откриват мост между Видин и Калафат – вторият между двете държави.\r\nПочивните дни покрай Денят на независимостта на Македония, донесоха голям трафик при граничния пункт Делчево на българо-македонската граница, които често се използва от македонските туристи, които посещават България, предава Македонската информационна агенция.\r\nНачалникът на пункта при Делчево Мариан Димитровски заяви, че 7750 души, са пресекли границата за три дена, като само две хиляди са тръгнали за България на 8 септември.\r\nДимитровски добави, че най-честата дестинация за македонските туристи е курорта Банско. Той добави, че македонската гранична полиция е работила бързо, но от българска страна е имало забавяния заради големия трафик.\r\nГодишно близо 600 хиляди души минават през Делчево, добави македонският граничен полицай.\r\nЕвропейско проучване на \"Eurobarometar\" показва, че в Македония най-малко вярват в армията и позицията, докато България е на предпоследните места, предава балканската версия на телевизия \"Аljazeera\". Според проучването най-силно доверие в полицията има в скандинавските страни, като във Финландия то е 95%, в Дания - 93% и в Швеция - 87%.\r\nНай-ниско е доверието в органите на реда в Македония - 34%.\r\nБългария и Сърбия са в края на класирането съответно с 44% и с 43% на доверие.\r\nКласацията на доверието в армията също се оглавява от Финландия с 95%, следвана от Дания и Франция с 88%.\r\nВ Словения доверието в армията е 70%, а недоверието - 24%.\r\nВ Хърватия - 67% имат доверие в армията, докато 30% са на обратното мнение.\r\nВ Сърбия доверието е 63%, а недоверието - 31%.\r\nВ Черна Гора и Словакия - 57% доверие.\r\nВ България армията се ползва с 52% доверие, докато в Македония с 51% доверие.\r\n\"Аljazeera\" отбелязва, че 41% от гражданите на Македония нямат доверие нито в армията, нито в полицията.\r\nСлужители на Министерството на вътрешните работи на Сърбия арестуваха пет гражданки на България, ограбвали чужденци в столицата Белград, съобщава местният вестник „Политика“. Уточнява се, че две от задържаните са малолетни.\r\nСъгласно разпространената информация, българките са арестувани в рамките на светкавична акция на полицията, задействана, след като полска гражданка е била ограбена в района на „Калемегдан“.\r\nДве от българките са заподозрени в ограбване на няколко китайски граждани на улица „Княз Михаил“ и на Студентския площад в центъра на сръбската столица.\r\nВсички задържани са предадени на Прокуратурата. Срещу тях е инициирано разследване.\r\nТуровете до запустели паметници от съветската епоха, изоставени спортни арени или зловещи места се радват на все по-голяма популярност. Тази тенденция се нарича „тъмен“ туризъм, а България изпъква сред най-добрите дестинации за провеждането на подобен тип обиколки, коментира австрийският вестник Der Standard.\r\nБританецът Дармън Рихтер, който живее в България от няколко години, пояснява, че подобен тип туризъм не е за любителите на груповите пътешествия. По-голямата част от посетителите, които се включват в подобни обиколки, никога през живота си не са пътували с организирани групи. Следващата седмица към обиколка на амбициозните комунистически паметници в България ще се насочат туристи от САЩ, Великобритания, Германия и Австрия. Те са обединени от общия си интерес към съветската архитектура и са членове на „Българския блог“, който – ако се съди по написаното на главната му страница, „не е средностатистически сайт за пътуване“, а необикновена платформа за пътешествия.\r\nДестинациите, които Дармън е избирал и посещавал с групи до този момент включват партизански паметници на бивша Югославия, посещения в АЕЦ „Чернобил“, военен тунел в Сараево и чешки църкви, чиито коридори са украсени с човешки кости.\r\nПрез последните няколко години бяха публикувани голям брой снимки на подобни дестинации. В България британецът ще покаже на любителите на „тъмния“ туризъм седем архитектурни забележителности – Музея на социалистическото изкуство, Паметника на съветската армия, Триумфалната арка в Троян, както и забележителности, останали от комунистическата ера в Стара Загора, Шумен, Варна. Черешката остава Бузлуджа, където е издигнат най-големият идеологически монумент на тоталитарния комунистически режим в България.", "date": "2017.09.12", "title": "България - коментари в световните медии (Агенция „Фокус)"}
{"url": "http://www.focus-news.net/news/2017/09/12/2434799/the-independent-dvama-britanski-voynitsi-sa-osadeni-za-neonatsistki-ekstremizam.html", "text": "Трима души, сред които двама войници от британската армия, са обвинени в тероризъм като част от разследване срещу неонацистка групировка. 22-годишният Александър Дийкин, 32-годишният Мико Вехвилайнен и 24-годишният Марк Барет са обвинени за членство с „Национално действие“, пише  The Independent.\r\nДийкин е обвинен в притежание на документи, които може да послужат за подготовката на терористични актове и за разпространяване на екстремистки публикации. Той също така е обвинен в разпалване на расова омраза.\r\nВехвилайнен е обвинен в притежание на документи,  които може да послужат за подготовката на терористични актове, публикуване на материали с заплашително и обидно съдържание, публикуване на коментари в интернет за разпалване на расова омраза и за притежанието на лютив спрей. \r\nПолицията съобщава, че „арестите са предварително планирани и водени от разузнаването и няма риск за обществената безопасност“. „Национално действие“, описвано от британското вътрешно министерство като „расистка, антисемитска и хомофобска организация“ е първата крайнодясна групировка, забранена според антитерористичното законодателство в страната от 2016 г. \r\nГрупата привлече обществено внимание, след като се застъпи за Томас Майр – мъжът, извършил нападението на депутата от Лейбъристката партия Джо Кокс от миналата година. \r\nТримата ще бъдат съдени във вторник.  Виктор Турмаков", "date": "2017.09.12", "title": "The Independent: Двама британски войници са осъдени за неонацистки екстремизъм"}
{"url": "http://www.focus-news.net/news/2017/09/12/2434800/anadolu-agency-v-mosul-sa-otkriti-telata-na-2650-dushi-otkakto-gradat-be-osvoboden-ot-islyamska-darzhava.html", "text": "Иракските власти сочат, че стотици мъртви тела са били открити в Мосул, откакто градът бе освободен от „Ислямска държава“ преди два месеца, предаде  Anadolu Agency.\r\n„Местните медицински институции са приели около 2650 мъртви тела“, заяви Лаит Хабаба, началник на здравната служба на провинцията Нинева, чиято регионална столица е Мосул. Повечето от телата, които здравните власти са документирали, са били извадени изпод развалините на разрушените сгради в Стария град на Мосул. \r\nПрез юли иракската армия освободи града от „Ислямска държава“ след девет месечна операция, в която присъстваха чести бомбардировки по жилищните части на града. До момента все още не е напълно ясно колко от цивилните жители на Мосул са били убити в боевете.  Виктор Турмаков", "date": "2017.09.12", "title": "Anadolu Agency: В Мосул са открити телата на 2650 души, откакто градът бе освободен от „Ислямска държава“"}
{"url": "http://www.focus-news.net/news/2017/09/12/2434801/the-guardian-poveche-ot-100-dushi-sa-arestuvani-po-vreme-na-protest-sreshtu-provezhdaneto-na-orazheyno-izlozhenie-v-london.html", "text": "Повече от 100 души са арестувани, опитвайки се да предотвратят провеждането на най-голямото оръжейно изложени на светае, което започва тази седмица в Лондон, пише  The Guardian.\r\nАктивистите започнаха миналата  седмица с блокади на изложбения център „ЕхЦеЛ“, където се провежда Международното изложение за отбранително оборудване. До неделя следобед, след повече от седмица протести, 102 души бяха арестувани, повечето за прекъсването на движението по пътя, водещ до мероприятието. \r\nМнозина от протестиращите смятат, че продуктите, изложени за продажба на изложението ще бъдат използвани за извършването на военни престъпления. \r\nСред очакваните 34 хил. посетители на изложението, което официално започва във вторник, ще присъстват делегации от страни, които според протестиращите са едни от най-големите нарушители на човешките права. \r\nСред очакваните 34 хил. посетители на изложението, което официално започва във вторник, ще присъстват делегации от страни, които според протестиращите са едни от най-големите нарушители на човешките права като Алжир, Бахрейн, Египет, Оман, Кувейт, Пакистан, Филипините, Катар, Саудитска Арабия, Турция, ОАЕ и Виетнам. \r\n„Повече от 100 души са арестувани заради действията си, но нямам съмнение, че историята ще отсъди в полза на тези, които мирно поставиха телата си на пътя на оръжейното изложение, което продава оръжие на едни от най-бруталните диктатури на света. Събитието е тъмно петно върху страната, чието реноме вече е изцапано. Време е Великобритания да започне да гради мир, а не да се утвърждава като водещ доставчик на оръжие по света“, заяви съпредседателят на британската Зелена Партия Катрин Лукас.  Виктор Турмаков", "date": "2017.09.12", "title": "The Guardian: Повече от 100 души са арестувани по време на протест срещу провеждането на оръжейно изложение в Лондон"}
{"url": "http://www.focus-news.net/news/2017/09/12/2434802/accent-tv-prezidentat-na-moldova-prizova-ukrayna-da-izostavi-denatsionalizatorskata-si-politika-spryamo-natsionalnite-maltsinstva.html", "text": "Президентът на Молдова Игор Додон изрази притеснения за съдбата на румънската и молдавската общности в Украйна поради приемането от парламента в Киев на нов образователен закон, който ограничава изучаването на родния език на малцинствата, предаде  Accent-TV.\r\n„Една от основните задачи на демокрацията е защитата на правата на етническите малцинства, толерантността към културата и традициите, уважение към желанието им да обучават децата си на техния роден език. Повечето мултиетнически държави се борят да прилагат тези права. В това отношение изразявам загрижеността си за ситуацията на голямата общност на румънците и на молдавците живеещи в Украйна – общности, които в момента са заплашени от денационализация поради несправедливия закон, приет в Киев“, заяви Додон. \r\n„Като президент на Молдова призовавам властите в Киев да обмислят новата политика към етнокултурните малцинства. Напомням, че в Молдова правата на украинската общност са уважавани“, добави той.  Виктор Турмаков", "date": "2017.09.12", "title": "Accent-TV: Президентът на Молдова призова Украйна да изостави денационализаторската си политика спрямо националните малцинства"}
{"url": "http://www.focus-news.net/news/2017/09/12/2434803/the-daily-express-ekspert-preduprezhdava-che-bryuksel-tryabva-da-adaptira-pozitsiyata-si-po-brekzit-ili-es-shte-izchezne.html", "text": "Според италианския икономист  Джузепе Пенизи, ако положението в ЕС остане същото и след като Великобритания излезе от него, то Съюзът ще се бори за оцеляване, пише  The Daily Express.\r\n„Преговорите за Брекзит текат. Трудно е да се правят прогнози за това кой ще спечели, дори и ако се говори единствено за финансовите въпроси“, смята Пенизи. „Моят колега и сънародник - математикът Джандоменико Майоне в труда си „Европейският съюз постбрекзит“ ясно постави въпроса, дали след Брекзит ЕС ще  остане непроменен , или ще трябва да се адаптира динамично към новата ситуация. Дали ще признае необходимостта за радикални изменения в начина си на действие по интеграцията“, добави той. \r\nПредлагайки новия път към ЕС, Джузепе Пенизи посочи, че Съюзът трябва да действа като конфедерация, а не като супердържава, за да оцелее. „Майоне открива добра теоретична основа за различен и динамичен ЕС в Теорията за клубовете на нобеловия лауреат Джеймс Букенън. Основният принцип на наднационалните организации е, че дейностите им са специфично избрани и организирани отделно.  Има твърде много и дълбоки различия между страните, които са част от „клуба“, смята икономистът. „Днес е важно да се отдели общата идея за европейската интеграция от специфичния начин тази идея да бъде приложена“, смята  той. \r\n„Преди около 15 години в есето си „По-проста Европа – по-силна Европа“ Франк Фиберт от Лондонското училище по икономика достигна до същите изводи, макар и по различен път. Той не бе чут тогава и последствията днес са видими: боричкаща се Европа, която няма много общо със света“, заключи експертът. Виктор Турмаков", "date": "2017.09.12", "title": "The Daily Express: Експерт предупреждава, че Брюксел трябва да адаптира позицията си по Брекзит или ЕС ще изчезне"}
{"url": "http://www.focus-news.net/news/2017/09/12/2434804/ria-novosti-peru-obyavi-poslanika-na-kndr-za-persona-non-grata.html", "text": "Правителството на Перу обяви посланика на КНДР в Лима за персона нон грата и го призова да напусне страната в следващите пет дни, предаде РИА Новости.\r\nПреди няколко дни и Мексико обяви посланика на Северна Корея в столицата си за персона нон грата. Така на целия американски континент в момента остават севернокорейски посланици единствено в Бразилия и в Куба. \r\n„Правителството на Перу обявява посланика на КНДР за персона нон грата и го призовава да напусне територията на страната в рамките на следващите пет денонощия“, пише в официално заявление на перуанското МВнР.\r\nСъобщава се, че решението на правителството е „прието във връзка с нееднократните и груби нарушения на резолюциите на Съвета за сигурност на ООН, както и заради игнорирането на призивите на международната общност за изпълняването на задълженията“.  Виктор Турмаков", "date": "2017.09.12", "title": "РИА Новости: Перу обяви посланика на КНДР за персона нон грата"}
{"url": "http://www.focus-news.net/news/2017/09/12/2434805/sadiya-georgi-cholakov-e-noviyat-predsedatel-na-vas-obzor.html", "text": "Пленумът на Висшия съдебен съвет (ВСС) избра съдия Георги Чолаков за председател на Върховния административен съд (ВАС). Той получи 20 гласа в своя подкрепа, а другият кандидат – съдия Соня Янкулова, едва 5 гласа. Кандидатурата на Георги Чолаков – съдия във ВАС, бе издигната от Пленума на съда. \r\nПо време на изслушването си пред членовете на ВСС кандидатът декларира, че личната му цел е развитие и усъвършенстване на дейността на ВАС и 28-те административни съдилища в страната за постигане на качествено административно правосъдие и високо обществено доверие. В Концепцията се съдия Чолаков споделя, че ролята на председателя на ВАС е „да насърчава и подкрепя ръководствата на административните съдилища в създаването и утвърждаването на добри управленски практики и осигуряване на високо качество на съдебния процес“. Като своя кауза, кандидатът приема ефективността на съдопроизводството, еднаквото прилагане на закона и представянето по достъпен и разбираем начин на дейността на ВАС пред обществото. В тази връзка той се позова на факта, че ръководеното от него отделение вече 4 години е с най-малко противоречива практика във ВАС.\r\nКандидатурата на съдия Чолаков бе подкрепена от председателя на ВАС Георги Колев и члена на ВСС Юлиана Колева. В своите изказвания те посочиха, че съдия Чолаков е кандидатът, който може да запази интегритета на административното правосъдие, да осигури спокоен микроклимат като гаранция за максимална ефикасност в дейността на съда. \r\nОт своя страна другият кандидат – съдия Янкулова, пред членовете на ВСС мотивира участието си в процедурата с факта, че от 1993 г., професионалното ѝ развитие е свързано с административното правосъдие. Тя сподели, че придобитите от нея знания и опит могат да бъдат полезни за повишаване на качеството на административното правосъдие и за укрепване на независимостта на Върховния административен съд. Според нея водещо в работата на председателя на ВАС е неговото разбиране за мястото и ролята на съда.\r\nПредстои Пленумът на ВСС ще изготви и изпрати предложение до Президента на Република България за назначаване на избрания кандидат, както предвижда Конституцията.", "date": "2017.09.12", "title": "Съдия Георги Чолаков е новият председател на ВАС (ОБЗОР)"}
{"url": "http://www.focus-news.net/news/2017/09/12/2434806/afp-savetat-za-sigurnost-na-oon-edinodushno-novi-prie-sanktsii-sreshtu-severna-koreya.html", "text": "Съветът за сигурност на ООН единодушно прие проекторезолюцията на САЩ, налагаща нови санкции срещу Северна Корея след нейното шесто поред ядрено изпитание, което е и най-голямото ѝ до момента, предаде  AFP.\r\nС подкрепа от Китай и Русия съветът гласува с 15 гласа „за“ и с нито един „против“. Според новите санкции се забранява износа на текстил от КНДР, а вносът на петролни продукти към страната се ограничава силно.  Виктор Турмаков", "date": "2017.09.12", "title": "AFP: Съветът за сигурност на ООН единодушно нови прие санкции срещу Северна Корея"}
{"url": "http://www.focus-news.net/news/2017/09/12/2434807/the-daily-telegraph-spored-zigmar-gabriel-glasuvaneto-za-alternativa-za-germaniya-shte-varne-natsistite-obratno-v-rayhstaga.html", "text": "Германският външен министър Зигмар Габриел заяви, че гласуването за крайнодясната партия „Алтернатива за Германия“ на парламентарните избори в страната „ще върне нацистите обратно в Райхстага“. Според него мнозина германски гласоподаватели планират да гласуват за партията, защото имат притеснения за миграцията, сигурността и пазара на труда , пише  The Daily Telegraph.\r\n„Ако нямаме късмет, хората ще изпратят сигнала си на недоволство, който ще има ужасни последствия. Ще получим истински нацисти в Райхстага за първи път от края на Втората световна война насам“, посочи Габриел. Коментарът на министъра е особено силен, предвид чувствителността в Германия относно нацизма. \r\nНапливът на бежанци в страната и ръста на терористичните нападения на нейна територия, извършени от сирийски и афганистански бежанци, увеличават подкрепата към „Алтернатива за Германия“ и нейната антимигрантска риторика. Партията има места в 13 от 16-те провинциални парламента и възнамерява да се появи за първи път в Бундестага. Според социологическите проучвания тя ще получи между 8 и 11% от гласовете, което ще ѝ е достатъчно да получи депутатски мандати предвид 5% избирателен праг в страната. \r\nГабриел посочи, че „Алтернатива за Германия“ получава силата си от „забравените“ общности в бившата комунистическа ГДР.  Виктор Турмаков", "date": "2017.09.12", "title": "The Daily Telegraph: Според Зигмар Габриел гласуването за „Алтернатива за Германия“ ще „върне нацистите обратно в Райхстага“"}
{"url": "http://www.focus-news.net/news/2017/09/12/2434808/afp-sadat-v-turtsiya-ostavi-zhurnalistite-ot-opozitsionniya-vestnik-kyumhyuriet-pod-strazha.html", "text": "Турският съд реши, че петимата служители на опозиционния ежедневник „Кюмхюриет“, обвинени в  „тероризъм“, ще останат под стража, предаде  AFP.\r\nСъдът отхвърли призивите те да бъдат освободени по време на процеса, който се смята, че е изпитание за свободата на словото и печата в Турция при президента Реджеп Тайип Ердоган.  Виктор Турмаков", "date": "2017.09.12", "title": "AFP: Съдът в Турция остави журналистите от опозиционния вестник „Кюмхюриет“ под стража"}
{"url": "http://www.focus-news.net/news/2017/09/12/2434809/osvobodiha-otvlecheniya-adrian-zlatkov-sled-platen-otkup-obzor.html", "text": "Освободиха отвлечения Адриан Златков след платен откуп. 25-годишният мъж, който изчезна рано сутринта на 30 август от района пред дома му в село Герман, бе открит в неделя вечерта в добро здравословно състояние. Младият мъж е бил изоставен от похитителите му на пътя между София и Самоков и се е придвижил на стоп до бензиностанция в кв. „Горубляне“, откъдето се е обадил на родителите си. В момента той е в дома си, като му предстои разговор с психолог за случилото се. Бащата на Адриан - Тони Златков, заяви пред журналистите, че е платил откуп, за да бъде освободен синът му. Той не посочи точната сума, но уточни, че размерът ѝ е доста сериозен за семейството. По думите му той лично е водил преговорите с похитителите, които са се свързали с него два дни след изчезването на Адриан. Златков отбеляза, че комуникацията е била посредством SMS-и, преговорите са продължили една седмица, а младежът е освободен ден след плащането на исканата сума. По думите му върху Адриан не е упражнявано насилие. Тони Златков обясни, че още не е ясно как е извършено отвличането, защото Адриан е много дезориентиран. Той добави, че все още не е водил изчерпателен разговор със сина си за похищението, тъй като той е много изтощен и по-добре първо да си почине. Според Златков отвличането по никакъв начин не може да е свързано с бизнеса му, който по думите му е изключително чист, прозрачен и толерантен. Той отхвърли вероятността и някой от обкръжението на сина му да е свързан с отвличането, защото „всички обичат Адриан“. Най-вероятна причина за него остава похищението да е дело на организирана група, чиято цел са парите. \r\nСемейството вече има охрана пред дома си. \"Всеки човек би се страхувал - няма човек на земята, който да преживее този кошмар и шок и да не се страхува. Най-важното е, че Адриан е жив и здрав“, каза още Тони Златков и изрази увереност, че извършителите ще бъдат заловени.", "date": "2017.09.12", "title": "Освободиха отвлечения Адриан Златков след платен откуп (ОБЗОР)"}
{"url": "http://www.focus-news.net/news/2017/09/12/2434810/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Трима души, сред които двама войници от британската армия, са обвинени в тероризъм като част от разследване срещу неонацистка групировка. 22-годишният Александър Дийкин, 32-годишният Мико Вехвилайнен и 24-годишният Марк Барет са обвинени за членство с „Национално действие“, пише The Independent.\r\nДийкин е обвинен в притежание на документи, които може да послужат за подготовката на терористични актове и за разпространяване на екстремистки публикации. Той също така е обвинен в разпалване на расова омраза.\r\nВехвилайнен е обвинен в притежание на документи, които може да послужат за подготовката на терористични актове, публикуване на материали с заплашително и обидно съдържание, публикуване на коментари в интернет за разпалване на расова омраза и за притежанието на лютив спрей.\r\nПолицията съобщава, че „арестите са предварително планирани и водени от разузнаването и няма риск за обществената безопасност“. „Национално действие“, описвано от британското вътрешно министерство като „расистка, антисемитска и хомофобска организация“ е първата крайнодясна групировка, забранена според антитерористичното законодателство в страната от 2016 г.\r\nГрупата привлече обществено внимание, след като се застъпи за Томас Майр – мъжът, извършил нападението на депутата от Лейбъристката партия Джо Кокс от миналата година.\r\nТримата ще бъдат съдени във вторник. \r\n Повече от 100 души са арестувани, опитвайки се да предотвратят провеждането на най-голямото оръжейно изложени на света, което започва тази седмица в Лондон, пише The Guardian.\r\nАктивистите започнаха миналата седмица с блокади на изложбения център „ЕхЦеЛ“, където се провежда Международното изложение за отбранително оборудване. До неделя следобед, след повече от седмица протести, 102 души бяха арестувани, повечето за прекъсването на движението по пътя, водещ до мероприятието.\r\nМнозина от протестиращите смятат, че продуктите, изложени за продажба на изложението ще бъдат използвани за извършването на военни престъпления.\r\nСред очакваните 34 хил. посетители на изложението, което официално започва във вторник, ще присъстват делегации от страни, които според протестиращите са едни от най-големите нарушители на човешките права.\r\nСред очакваните 34 хил. посетители на изложението, което официално започва във вторник, ще присъстват делегации от страни, които според протестиращите са едни от най-големите нарушители на човешките права като Алжир, Бахрейн, Египет, Оман, Кувейт, Пакистан, Филипините, Катар, Саудитска Арабия, Турция, ОАЕ и Виетнам.\r\n„Повече от 100 души са арестувани заради действията си, но нямам съмнение, че историята ще отсъди в полза на тези, които мирно поставиха телата си на пътя на оръжейното изложение, което продава оръжие на едни от най-бруталните диктатури на света. Събитието е тъмно петно върху страната, чието реноме вече е изцапано. Време е Великобритания да започне да гради мир, а не да се утвърждава като водещ доставчик на оръжие по света“, заяви съпредседателят на британската Зелена Партия Катрин Лукас.\r\n Според италианския икономист Джузепе Пенизи, ако положението в ЕС остане същото и след като Великобритания излезе от него, то Съюзът ще се бори за оцеляване, пише The Daily Express.\r\n„Преговорите за Брекзит текат. Трудно е да се правят прогнози за това кой ще спечели, дори и ако се говори единствено за финансовите въпроси“, смята Пенизи. „Моят колега и сънародник - математикът Джандоменико Майоне в труда си „Европейският съюз постбрекзит“ ясно постави въпроса, дали след Брекзит ЕС ще остане непроменен , или ще трябва да се адаптира динамично към новата ситуация. Дали ще признае необходимостта за радикални изменения в начина си на действие по интеграцията“, добави той.\r\nПредлагайки новия път към ЕС, Джузепе Пенизи посочи, че Съюзът трябва да действа като конфедерация, а не като супердържава, за да оцелее. „Майоне открива добра теоретична основа за различен и динамичен ЕС в Теорията за клубовете на нобеловия лауреат Джеймс Букенън. Основният принцип на наднационалните организации е, че дейностите им са специфично избрани и организирани отделно. Има твърде много и дълбоки различия между страните, които са част от „клуба“, смята икономистът. „Днес е важно да се отдели общата идея за европейската интеграция от специфичния начин тази идея да бъде приложена“, смята той.\r\n„Преди около 15 години в есето си „По-проста Европа – по-силна Европа“ Франк Фиберт от Лондонското училище по икономика достигна до същите изводи, макар и по различен път. Той не бе чут тогава и последствията днес са видими: боричкаща се Европа, която няма много общо със света“, заключи експертът.\r\nГерманският външен министър Зигмар Габриел заяви, че гласуването за крайнодясната партия „Алтернатива за Германия“ на парламентарните избори в страната „ще върне нацистите обратно в Райхстага“. Според него мнозина германски гласоподаватели планират да гласуват за партията, защото имат притеснения за миграцията, сигурността и пазара на труда , пише The Daily Telegraph.\r\n„Ако нямаме късмет, хората ще изпратят сигнала си на недоволство, който ще има ужасни последствия. Ще получим истински нацисти в Райхстага за първи път от края на Втората световна война насам“, посочи Габриел. Коментарът на министъра е особено силен, предвид чувствителността в Германия относно нацизма.\r\nНапливът на бежанци в страната и ръста на терористичните нападения на нейна територия, извършени от сирийски и афганистански бежанци, увеличават подкрепата към „Алтернатива за Германия“ и нейната антимигрантска риторика. Партията има места в 13 от 16-те провинциални парламента и възнамерява да се появи за първи път в Бундестага. Според социологическите проучвания тя ще получи между 8 и 11% от гласовете, което ще ѝ е достатъчно да получи депутатски мандати предвид 5% избирателен праг в страната.\r\nГабриел посочи, че „Алтернатива за Германия“ получава силата си от „забравените“ общности в бившата комунистическа ГДР.", "date": "2017.09.12", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/12/2434811/rossiyskaya-gazeta-ot-2018-g-prepodavaneto-na-maltsinstveni-ezitsi-v-ukrayna-shte-bade-prekrateno.html", "text": "От 2018 г. преподаването на малцинствени езици в Украйна ще бъде прекратено. Унгария реагира остро на закона „За образованието“, приет от украинския парламент, пише   Российская Газета.\r\nУнгарският министър на външните работи  Петер Сиярто реше да не се ограничава единствено с протестни ноти. В МВнР в Будапеща бе привикан украинският посланик Любомв Непоп, на която министърът обясни всичко, което смята за експериментите на Киев в областта на езиковата политика. В частност министърът напомни, че именно Унгария подкрепи идеята за постепенната интеграция на Украйна в ЕС и въвеждането на безвизов режим за достъп на украинци в Европа.\r\n„Украйна удари Унгария с нож в гърба, ние не можем да оценим това по друг начин. Особено е цинично, че това е направено след въвеждането на безвизовия режим и подписването на споразумението за асоциация с ЕС“, резюмира министърът. По-рано държавният секретар на унгарското правителство по въпросите на националната политика Януш Потапи определи решението на Радата като „безпрецедентно нарушение на правата на обитаващите страната унгарци“. \r\nВъзмущението на Будапеща е предизвикано от положението в закона, където пише, че националните малцинства трябва да получат образование единствено на украински език. Законът трябва да започне да действа от 1 септември 2018 г. До 2020 г. на роден език ще могат да учат децата до пети клас, но след това и те ще бъдат лишени от тази възможност.\r\nВ Украйна от IX век насам живеят повече от 150 хил. етнически унгарци, запазили своя обичай и език. Повечето от тях живеят в Закарпатска област. Общо в страната според украинския зам.-министър на науката и образованието Павло Хобзей действат 176 училища, където се преподава на унгарски език. \r\nДобре запознатият със ситуацията на място губернатор на областта Генадий Москал призова президента на Украйна Петро Порошенко да наложи вето на новия закон. Според него той не съответства на Европейската харта за регионалните езици, ратифицирана от Киев през 2003 г., а също така на закона за националните малцинства и другите международни задължения на Украйна. \r\nВпрочем, самият Порошенко благодари на създателите на закона „За образованието“ за свършената работа, заявявайки, че сега училищата ще подготвят „ново поколение украинци“. От „езикоубийството“ в Украйна е притеснена не само Унгария.  МВнР на Румъния (В Украйна действат повече от 200 румънски училища) вече изрази притеснения. Тази седмица в Киев ще пристигне държавният секретар на Румъния Виктор Микула, а един от основните въпроси за обсъждане ще стане, най-вероятно, езиковият въпрос.  Виктор Турмаков", "date": "2017.09.12", "title": "Российская Газета: От 2018 г. преподаването на малцинствени езици в Украйна ще бъде прекратено"}
{"url": "http://www.focus-news.net/news/2017/09/12/2434812/reuters-britanskite-deputati-prieha-na-vtoro-chetene-zakonoproekta-za-izlizane-ot-es.html", "text": "Британските депутати гласуваха и приеха на второ четене в нощта срещу вторник проектозакона за прекъсването на политическите, финансови и правни връзки с ЕС . Така проектозаконът ще се премести на ново равнище в парламентарния процес, предаде  Reuters.\r\nОпозиционната Лейбъристка партия, който смята, че част от клаузите в закона са в същността си „заграбване на власт“ от правителството, гласуваха срещу проектозакона, но не успяха  да убедят депутатите от управляващата Консервативна партия, които са за ЕС, да гласуват с тях срещу предложението. \r\nСлед повече от осем часа дебати, започнали в понеделник вечерта, депутатите гласуваха с 326 срещу 290 гласа в полза за проектозакона за излизане от ЕС, който трябва сега да премине през приемане член по член – процес, който може да продължи дни.  Виктор Турмаков", "date": "2017.09.12", "title": "Reuters: Британските депутати приеха на второ четене законопроекта за излизане от ЕС"}
{"url": "http://www.focus-news.net/news/2017/09/12/2434813/vzglyad-sadat-ne-razreshi-na-chernogorski-opozitsioneri-da-posetyat-moskva-po-pokana-na-edinna-rusiya.html", "text": "Черногорският съд не разреши паспортите на лидерите на опозиционния „Демократичен фронт“ Андрин Мандич и Милан Кнежевич да бъдат върнати, за да могат да посетят Москва по покана на партия „Единна Русия“, пише   Взгляд.\r\nПоканата за посещение на Русия бе изпратена по-рано от заместник-секретаря на върховния съвет на управляващата партия  и член на комисията на Думата по международните въпроси Сергей Железняк.\r\n„Демократичен фронт“ се обяви против влизането на Черна гора в НАТО и възнамеряваше да свика референдум, който да не допусне това. Политиците са обвинени във всяване на нестабилност в страната. В резултат парламентът по искане на прокуратурата лиши Мандич и Кнежевич от депутатски имунитет. Паспортите им бяха отнети, за да не може да излизат в чужбина.  Виктор Турмаков", "date": "2017.09.12", "title": "Взгляд: Съдът не разреши на черногорски опозиционери да посетят Москва по покана на „Единна Русия“"}
{"url": "http://www.focus-news.net/news/2017/09/12/2434814/afp-erna-solberg-obyavi-pobeda-na-parlamentarnite-izbori-v-norvegiya.html", "text": "Консервативният министър-председател на Норвегия Ерна Солберг обяви победа на парламентарните избори в страната, посочвайки, че гласоподавателите са ѝ отпуснали „мандат за още четири години“, предаде  AFP.\r\n„Трябва да сме леко внимателни, но изглежда, че ще имаме несоциалистическо мнозинство “, заяви тя пред събралото се множество радващи се нейни последователи. Виктор Турмаков", "date": "2017.09.12", "title": "AFP: Ерна Солберг обяви победа на парламентарните избори в Норвегия"}
{"url": "http://www.focus-news.net/news/2017/09/12/2434815/nezavisimaya-gazeta-moskva-i-seul-sazdavat-kanal-za-spetsialna-vrazka-mezhdu-pravitelstvata.html", "text": "Южна Корея и Русия ще създадат специален канал за връзка между ръководствата на двете страни според междуправителствено споразумение, подписано помежду им , пише  Независимая Газета.\r\nВ  договора се пояснява, че системата е предназначена за „осигуряването на шифрована връзка между висшето ръководство на двете страни, както в обичайни условия, така и при извънредни ситуации“.  Виктор Турмаков", "date": "2017.09.12", "title": "Независимая Газета: Москва и Сеул създават канал за специална връзка между правителствата"}
{"url": "http://www.focus-news.net/news/2017/09/12/2434816/okolo-100-dushi-protestiraha-pred-sgradata-na-narodnoto-sabranie-obzor.html", "text": "Десетки граждани се събраха на протест пред сградата на Народното събрание. Той премина под надслов „Има такъв народ“ и бе организиран за няколко дни в социалните мрежи. Протестиращите имаха различни искания – оставка на правителството, въвеждане на мажоритарна избирателна система, намаляване на броя на депутатите, намаляване на субсидиите на партиите, намаляване на броя на административните области в страната от 28 на 9, трансформирането на страната ни в президентска република и др. Протестиращите се заканиха да изразяват недоволството си всеки ден от 17.00 до 18.00 часа, докато исканията им не бъдат изпълнени. Те дори блокираха за кратко движението по бул. „Цар Освободител“, а полицейското присъствие в района беше засилено през цялото време. Междувременно от МВР оповестиха информация, че полицаите са задържали мъж, участвал в протеста, за притежание на хладно оръжие – нож, което е нарушение на закона. \r\nЦветилена СИМЕОНОВА", "date": "2017.09.12", "title": "Около 100 души протестираха пред сградата на Народното събрание (ОБЗОР)"}
{"url": "http://www.focus-news.net/news/2017/09/12/2434817/abc-news-broyat-na-zaginalite-pri-navodnenieto-v-italiya-e-dostignal-do-sedem-dushi.html", "text": "Броят на загиналите от предизвиканото от бурите наводнение в централноиталианския град Ливорно е достигнал до седем души след откриването на тялото на човек, смятан за изчезнал, предаде  ABC News.\r\nТялото на 34-годишна жена е открито в понеделник следобед в парк в града. Тя и съпругът ѝ са наблюдавали прииждащите води, но са били и двамата отнесени от тях. Съпругът бе открит жив в неделя, държащ се на носен от бурните води дънер. \r\nВсе още един човек се смята за изчезнал по време на бедствието. Четирима от седемте жертви са били членове на семейство, които са били изненадани в неделя от бързо прииждащите води в мазето на дома им.  Виктор Турмаков", "date": "2017.09.12", "title": "ABC News: Броят на загиналите при наводнението в Италия е достигнал до седем души"}
{"url": "http://www.focus-news.net/news/2017/09/12/2434818/the-washington-examiner-natsionalniyat-dalg-na-sasht-za-parvi-pat-v-istoriyata-dostigna-do-20-triliona-dolara.html", "text": "В петък националният дълг на САЩ за първи път в историята е достигнал до 20 трилиона долара. Това се случва в деня, в който президента Доналд Тръмп ратифицира закон, който отменя тавана за дълга и позволява неограничено теглене на федерални заеми, предаде  The Washington Examiner.\r\nТаванът за дълга бе замразен на 19,84 трилиона долара в средата на март и от тогава министерството на финансите на САЩ трябваше да предприема „неимоверни усилия“, за да предотврати равнището на задълженията да не надминава това равнище. Но с новия закон таванът е отменен и министерството веднага започна да заема пари, за да задоволи натрупаното през последните пет месеца искане. \r\nОбщият национален дълг се е повишил с 318 милиарда долара и в момента е на равнище от 20,162 трилиона долара. Според новия закон, подписан от Тръмп, федералното правителство няма да има ограничения при тегленето на заеми до 8 декември, когато бъде въведен нов таван. \r\nДоналд Тръмп критикуваше растящия национален дълг при своя предшественик Барак Обама, докато водеше предизборната си кампания.  Виктор Турмаков", "date": "2017.09.12", "title": "The Washington Examiner: Националният дълг на САЩ за първи път в историята достигна до 20 трилиона долара"}
{"url": "http://www.focus-news.net/news/2017/09/12/2434819/kommersant-sergey-lavrov-priklyuchi-s-yordaniya-obikolkata-si-na-blizkiya-iztok.html", "text": "Руският министър на външните работи Сергей Лавров приключи посещението си в Йордания. Основна тема на преговорите му с крал Абдула II и министъра на външните работи Айман ас Сафади станаха двустранните отношения и регионалните конфликти, пише „Коммерсант“.\r\nЙордания стана петата страна от обиколката на Сергей Лавров в Близкия изток, разделена на два етапа (от 27 август до 30 август и 9 септември до 11 септември). Преди това той посети Кувейт, ОАЕ, Катар и Саудитска Арабия. В Аман всички срещи се проведоха зад затворени врати, а журналистите успяха да получат впечатление за същността им само на заключителната пресконференция. Министърът на външните работи на Йордания нарече своя гост \"приятел и брат\" и определи разговора с него като \"продуктивен и откровен\". Сергей Лавров от своя страна описа отношенията между двете страни като \"стратегически\". \r\nВ Аман, Сергей Лавров  бе помолен да коментира думите на заместник министъра на външните работи на  Сирия, посочил, че американските сили на територията на страната трябва да я напуснат.  \"Всеки, който е на сирийска територия или във въздушното ѝ пространство без съгласието или без покана на сирийското правителство, нарушава международното право\", категоричен е Лавров. Същевременно той напомни, че въоръжените сили на Русия  оперират в Сирия \"по пряката покана на законните власти\" на републиката.  \"Никой не е отменял принципите на международното право. Те трябва да бъдат спазвани, включително по отношение на ненамесата във вътрешните работи чрез изпращането на въоръжени контингенти в страната без съгласието на нейното законно правителство \", добави  той. И след това той обясни, като в този случай по това правило може да направи изключение: \".Ако има прагматична  възможност да се възползваме от ситуацията, за да помогнем на сирийския народ да се отърве от терористите и възстанови на мира, то е ясно, че тя трябва да се използва\" Виктор Турмаков", "date": "2017.09.12", "title": "„Коммерсант“ : Сергей Лавров приключи с Йордания обиколката си на Близкия изток"}
{"url": "http://www.focus-news.net/news/2017/09/12/2434820/afp-savetat-za-sigurnost-na-oon-na-13-septemvri-shte-provede-zasedanie-otnosno-nasilieto-v-mianmar.html", "text": "Съветът за сигурност на ООН ще проведе заседание в сряда, 13 септември, за да обсъди насилието в Мианмар, превърнало в бежанци повече от 300 хил. представители на мюсюлманския етнос рохинга, предаде  AFP.\r\nВеликобритания и Швеция са поискали извънредната среща на фона на нарастващите притеснения на международната общност заради продължаващото насилие в щата на Мианмар Ракхайн.  Виктор Турмаков", "date": "2017.09.12", "title": "AFP: Съветът за сигурност на ООН на 13 септември ще проведе заседание относно насилието в Мианмар"}
{"url": "http://www.focus-news.net/news/2017/09/12/2434821/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Южна Корея и Русия ще създадат специален канал за връзка между ръководствата на двете страни според междуправителствено споразумение, подписано помежду им , пише Независимая Газета.\r\nВ договора се пояснява, че системата е предназначена за „осигуряването на шифрована връзка между висшето ръководство на двете страни, както в обичайни условия, така и при извънредни ситуации“.\r\n Руският министър на външните работи Сергей Лавров приключи посещението си в Йордания. Основна тема на преговорите му с крал Абдула II и министъра на външните работи Айман ас Сафади станаха двустранните отношения и регионалните конфликти, пише „Коммерсант“.\r\nЙордания стана петата страна от обиколката на Сергей Лавров в Близкия изток, разделена на два етапа (от 27 август до 30 август и 9 септември до 11 септември). Преди това той посети Кувейт, ОАЕ, Катар и Саудитска Арабия. В Аман всички срещи се проведоха зад затворени врати, а журналистите успяха да получат впечатление за същността им само на заключителната пресконференция. Министърът на външните работи на Йордания нарече своя гост \"приятел и брат\" и определи разговора с него като \"продуктивен и откровен\". Сергей Лавров от своя страна описа отношенията между двете страни като \"стратегически\".\r\nВ Аман, Сергей Лавров бе помолен да коментира думите на заместник министъра на външните работи на Сирия, посочил, че американските сили на територията на страната трябва да я напуснат. \"Всеки, който е на сирийска територия или във въздушното ѝ пространство без съгласието или без покана на сирийското правителство, нарушава международното право\", категоричен е Лавров. Същевременно той напомни, че въоръжените сили на Русия оперират в Сирия \"по пряката покана на законните власти\" на републиката. \"Никой не е отменял принципите на международното право. Те трябва да бъдат спазвани, включително по отношение на ненамесата във вътрешните работи чрез изпращането на въоръжени контингенти в страната без съгласието на нейното законно правителство \", добави той. И след това той обясни, като в този случай по това правило може да направи изключение: \".Ако има прагматична възможност да се възползваме от ситуацията, за да помогнем на сирийския народ да се отърве от терористите и възстанови на мира, то е ясно, че тя трябва да се използва\"\r\nОт 2018 г. преподаването на малцинствени езици в Украйна ще бъде прекратено. Унгария реагира остро на закона „За образованието“, приет от украинския парламент, пише Российская Газета.\r\nУнгарският министър на външните работи Петер Сиярто реше да не се ограничава единствено с протестни ноти. В МВнР в Будапеща бе привикан украинският посланик Любов Непоп, на която министърът обясни всичко, което смята за експериментите на Киев в областта на езиковата политика. В частност министърът напомни, че именно Унгария подкрепи идеята за постепенната интеграция на Украйна в ЕС и въвеждането на безвизов режим за достъп на украинци в Европа.\r\n„Украйна удари Унгария с нож в гърба, ние не можем да оценим това по друг начин. Особено е цинично, че това е направено след въвеждането на безвизовия режим и подписването на споразумението за асоциация с ЕС“, резюмира министърът. По-рано държавният секретар на унгарското правителство по въпросите на националната политика Януш Потапи определи решението на Радата като „безпрецедентно нарушение на правата на обитаващите страната унгарци“.\r\nВъзмущението на Будапеща е предизвикано от положението в закона, където пише, че националните малцинства трябва да получат образование единствено на украински език. Законът трябва да започне да действа от 1 септември 2018 г. До 2020 г. на роден език ще могат да учат децата до пети клас, но след това и те ще бъдат лишени от тази възможност.\r\nВ Украйна от IX век насам живеят повече от 150 хил. етнически унгарци, запазили своя обичай и език. Повечето от тях живеят в Закарпатска област. Общо в страната според украинския зам.-министър на науката и образованието Павло Хобзей действат 176 училища, където се преподава на унгарски език.\r\nДобре запознатият със ситуацията на място губернатор на областта Генадий Москал призова президента на Украйна Петро Порошенко да наложи вето на новия закон. Според него той не съответства на Европейската харта за регионалните езици, ратифицирана от Киев през 2003 г., а също така на закона за националните малцинства и другите международни задължения на Украйна.\r\nВпрочем, самият Порошенко благодари на създателите на закона „За образованието“ за свършената работа, заявявайки, че сега училищата ще подготвят „ново поколение украинци“. От „езикоубийството“ в Украйна е притеснена не само Унгария. МВнР на Румъния (В Украйна действат повече от 200 румънски училища) вече изрази притеснения. Тази седмица в Киев ще пристигне държавният секретар на Румъния Виктор Микула, а един от основните въпроси за обсъждане ще стане, най-вероятно, езиковият въпрос. \r\nЧерногорският съд не разреши паспортите на лидерите на опозиционния „Демократичен фронт“ Андрин Мандич и Милан Кнежевич да бъдат върнати, за да могат да посетят Москва по покана на партия „Единна Русия“, пише Взгляд.\r\nПоканата за посещение на Русия бе изпратена по-рано от заместник-секретаря на върховния съвет на управляващата партия и член на комисията на Думата по международните въпроси Сергей Железняк.\r\n„Демократичен фронт“ се обяви против влизането на Черна гора в НАТО и възнамеряваше да свика референдум, който да не допусне това. Политиците са обвинени във всяване на нестабилност в страната. В резултат парламентът по искане на прокуратурата лиши Мандич и Кнежевич от депутатски имунитет. Паспортите им бяха отнети, за да не може да излизат в чужбина.", "date": "2017.09.12", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/12/2434822/regnum-hamas-zayavi-che-e-gotov-da-sklyuchi-mir-s-mahmud-abbas.html", "text": "„Ислямското движение за съпротива“ („Хамас“) съобщи, че е готово на мирни преговори с „Движението за национално освобождение на Палестина“ („Фатах“ ) и с лидера на движението и президент на Палестинската автономия Махмуд Аббас, предаде  Regnum.\r\n„Хамас“ се отказва от предварителни условия и е готов да седне на преговорната маса с палестинските лидери за обсъждане на мирно споразумение. Съобщава се, че това решение е прието от него в резултат на консултации със съюзници на движението в Кайро. \r\nОстрата вражда между „Фатах“ и „Хамас“ продължава от 2007 г. Нееднократните опити за мир пред последните десет години до момента претърпяват неуспех. До мир между двете палестински движения не води дори и наличието на общ враг. Движението  „Фатах“ се смята за по-умерената от двете сили.  Виктор Турмаков", "date": "2017.09.12", "title": "Regnum: „Хамас“ заяви, че е готов да сключи мир с Махмуд Аббас"}
{"url": "http://www.focus-news.net/news/2017/09/12/2434823/reuters-sauditska-arabiya-saobshtava-che-e-predotvratila-samoubiystven-atentat-sreshtu-svoeto-ministerstvo-na-otbranata.html", "text": "Източници от силите за сигурност на Саудитска Арабия съобщават, че в страната са арестувани няколко души, за които се смята, че са подготвяли самоубийствен атентат срещу министерството на отбраната в столицата Рияд, предаде  Reuters, позовавайки се на местни медии. \r\n„Вероятните терористи са идентифицирани като граждани на Йемен, живеещи под псевдоними в кралството. Те са задържани заедно с двама саудитски поданици, също заподозрени за участие в плана“, сочи източник от съвета за национална сигурност на Саудитска Арабия.  Виктор Турмаков", "date": "2017.09.12", "title": "Reuters: Саудитска Арабия съобщава, че е предотвратила самоубийствен атентат срещу своето министерство на отбраната"}
{"url": "http://www.focus-news.net/news/2017/09/12/2434824/sport-uesthem-pobedi-hadarsfiyld-s-20-v-mach-ot-angliyskoto-parvenstvo.html", "text": "Уестхем победи Хъдърсфийлд с 2:0 като домакин в мач от четвърти кръг на английската лига.\r\nЗа домакините попадения отбелязаха Педро Обианг в 72-та и Андре Аю в 77-та.  Виктор Турмаков", "date": "2017.09.12", "title": "Спорт: Уестхем победи Хъдърсфийлд с 2:0 в мач от английското първенство"}
{"url": "http://www.focus-news.net/news/2017/09/12/2434825/tass-spored-postoyanniya-predstavitel-na-yuzhna-koreya-v-oon-prietite-sanktsii-nyamat-za-tsel-da-postavyat-kndr-na-kolene.html", "text": "Според постоянния представител на Южна Корея в ООН Чхо Те-юл приетите от Съвета за сигурност на ООН нови санкции срещу Пхенян не целят КНДР да бъде „поставена на колене“. Според него целта им е постигането на мирно решение на проблемите за ядрената програма на Северна Корея, предаде  ТАСС.\r\n„Приемането на новите, по-строги ограничителни мерки на световната общност, потвърждават стремежа да не се допуска разработката в КНДР на ядрено оръжие. Целта ни не е да поставим КНДР на колене, а да постигнем мирно решение на проблема за севернокорейската ядрена програма“, заяви дипломатът. \r\nТой също така изрази благодарност към САЩ за подготовката на нови ограничителни мерки срещу Пхенян, както и на Китай и Русия за готовността им да  подкрепят новите санкции. Чхо Те-юл също така изрази надежда, че приетите мерки ще бъдат съблюдавани от всички страни. \r\nСъветът за сигурност на ООН прие резолюция за засилването на санкциите против КНДР в отговор на проведения в страната шести по ред ядрен опит. Документът, подготвен от делегацията на САЩ, получи подкрепа от всички страни членки на Съвета, включително Русия и Китай.  Виктор Турмаков", "date": "2017.09.12", "title": "ТАСС: Според постоянния представител на Южна Корея в ООН приетите санкции нямат за цел да поставят КНДР на колене"}
{"url": "http://www.focus-news.net/news/2017/09/12/2434826/pregled-na-mezhdunarodnite-novini-do-6-chasa-agentsiya-fokus.html", "text": "Британските депутати гласуваха и приеха на второ четене в нощта срещу вторник проектозакона за прекъсването на политическите, финансови и правни връзки с ЕС . Така проектозаконът ще се премести на ново равнище в парламентарния процес.\r\nОпозиционната Лейбъристка партия, който смята, че част от клаузите в закона са в същността си „заграбване на власт“ от правителството, гласуваха срещу проектозакона, но не успяха да убедят депутатите от управляващата Консервативна партия, които са за ЕС, да гласуват с тях срещу предложението.\r\nСлед повече от осем часа дебати, започнали в понеделник вечерта, депутатите гласуваха с 326 срещу 290 гласа в полза за проектозакона за излизане от ЕС, който трябва сега да премине през приемане член по член – процес, който може да продължи дни. \r\n*** Френският президент Еманюел Макрон, ще се изправи пред първите големи протести срещу себе си, откакто стана държавен глава на Франция.\r\nЕдин от най-големите профсъюзи на Франция обяви, че ще организира демонстрации срещу промяната на трудовото законодателство в страната.\r\nКрайнолявата „Генерална конфедерация на труда“ (ГКТ), е вторият най-голям профсъюз на Франция. ГКТ ще проведе протести из цяла Франция, мобилизирайки държавни служители, влаков персонал и работници от енергийния сектор срещу правителството.\r\nТова е първото изпитание за плановете на Еманюел Макрон, да създаде по-благоприятно за бизнеса и икономическото развитие трудово законодателство във Франция.\r\nГенералният секретар на ГКТ Филип Мартинез заяви, че из цялата страната, са запланирани 180 демонстрации.\r\nПо-рано през седмицата, Макрон заяви по време на реч в Атина, че няма да се подчини пред нищо и никой.\r\n„Нито пред мързеливите, нито пред циниците или екстремистите“, каза тогава френският президент. Това предизвика възмущението на левицата. На въпрос дали съжалява за думите си, президентът на Франция заяви „абсолютно не“.\r\n„Франция не е отворена за реформи. Бунтуваме се, съпротивляваме се, опитваме се да ги избегнем. Такива сме си“, каза той по повод на това, че французите „мразят реформите“.\r\nФренският президент има амбициозен план, чиято цел е да „трансформира“ страната, и да я превърне в икономически лидер на Европа.\r\n*** В Швеция започват най-големите военни учения за последните 23 години. От 11 до 29 септември около 19 хил. военнослужещи и сътрудници на гражданските служби ще отработват защита от нападение на чуждестранна държава. Учението „Аурора-17“ ще се проведе по въздух, земя и вода на остров Готланд, в близост до Стокхолм и Гьотеборг, а също така на езерото Меларен с участието на части от Финландия и от страните членки на НАТО.\r\nСред чуждестранните участници на маневрите ще участват 1400 военни от САЩ, а също така войници от Дания, Естония, Литва, Норвегия, Франция и Финландия, като последната също като Швеция не е страна членка на Алианса. Някои от чуждестранните военни ще играят ролята на войници от противниковата армия.\r\nСъгласно сценария по време на нападение на Готланд шведските подразделения съвместно с части от други страни ще противостоят на противника.\r\n„Ученията са ключов сигнал от политиката по сигурност. Те ще повишат равнищата на защита от различни извънредни ситуации“, заяви министърът на отбраната на Швеция Петер Хултквист.\r\nШведското правителство ще изразходва около 580 млн. крони (около 115 млн. лв.) за ученията. Според местни медии тази сума двойно надвишава съвкупния бюджет на Швеция за провеждането на редовни маневри в течение на година.\r\n*** Близо един милион каталонци се събраха в Барселона, развявайки червено-жълти знамена, за да изразят подкрепата си за независимостта на Каталония от Испания.\r\nНа тазгодишния национален ден на Каталония, бе организирано колосално мероприятие посветено на независимостта на областта. Експерти заявиха, че това показва силата на движението за независимост, само три седмици преди да се проведе референдум по въпроса.\r\nДемонстрантите формираха човешки кули, катерейки се върху раменете си, което е каталонска традиция. На мероприятието имаше транспаранти с лозунги като „ще бъдем свободна страна“ и други подобни.\r\nАгенция „Фокус“ припомня, че по-рано Конституционният съд на Испания постанови, че референдумът не може да бъде проведен, тъй като е противоконституционен.\r\n*** Според германския външен министър Зигмар Габриел европейските санкции, наложени срещу Русия заради ролята ѝ в Украинската криза, трябва постепенно да се отменят, ако международно приетото примирие бъде приложено.\r\nКонфликтът между украинските сили и подкрепяните от Русия сепаратисти е отнел живота на повече от 10 хил. души, откакто избухна през 2014 година. Германия и Франция се опитват да убедят и двете страни да приложат мирното споразумение от Минск през 2015 г.\r\n„Официалното споразумение гласи, че единствено при 100% мир ще има отменяне на 100% от санкциите“, заяви Габриел. Според него това е „напълно нереалистична позиция“.\r\n„Ние въведохме санкциите постепенно и ще ги вдигнем постепенно – това е всъщност добре знаен факт“, уточни министърът. Той добави, че, ако има трайно примирие в Източна Украйна, то САЩ вероятно ще пожелаят също да предприемат подобни действия. \r\n***. Иракските власти сочат, че стотици мъртви тела са били открити в Мосул, откакто градът бе освободен от „Ислямска държава“ преди два месеца.\r\n„Местните медицински институции са приели около 2650 мъртви тела“, заяви Лаит Хабаба, началник на здравната служба на провинцията Нинева, чиято регионална столица е Мосул. Повечето от телата, които здравните власти са документирали, са били извадени изпод развалините на разрушените сгради в Стария град на Мосул.\r\nПрез юли иракската армия освободи града от „Ислямска държава“ след девет месечна операция, в която присъстваха чести бомбардировки по жилищните части на града. До момента все още не е напълно ясно колко от цивилните жители на Мосул са били убити в боевете. \r\n*** Източници от силите за сигурност на Саудитска Арабия съобщават, че в страната са арестувани няколко души, за които се смята, че са подготвяли самоубийствен атентат срещу министерството на отбраната в столицата Рияд.\r\n„Вероятните терористи са идентифицирани като граждани на Йемен, живеещи под псевдоними в кралството. Те са задържани заедно с двама саудитски поданици, също заподозрени за участие в плана“, сочи източник от съвета за национална сигурност на Саудитска Арабия. \r\n***. Съветът за сигурност на ООН единодушно прие проекторезолюцията на САЩ, налагаща нови санкции срещу Северна Корея след нейното шесто поред ядрено изпитание, което е и най-голямото ѝ до момента.\r\nС подкрепа от Китай и Русия съветът гласува с 15 гласа „за“ и с нито един „против“. Според новите санкции се забранява износа на текстил от КНДР, а вносът на петролни продукти към страната се ограничава силно. \r\n***. В петък националният дълг на САЩ за първи път в историята е достигнал до 20 трилиона долара. Това се случва в деня, в който президента Доналд Тръмп ратифицира закон, който отменя тавана за дълга и позволява неограничено теглене на федерални заеми.\r\nТаванът за дълга бе замразен на 19,84 трилиона долара в средата на март и от тогава министерството на финансите на САЩ трябваше да предприема „неимоверни усилия“, за да предотврати равнището на задълженията да не надминава това равнище. Но с новия закон таванът е отменен и министерството веднага започна да заема пари, за да задоволи натрупаното през последните пет месеца искане.\r\nОбщият национален дълг се е повишил с 318 милиарда долара и в момента е на равнище от 20,162 трилиона долара. Според новия закон, подписан от Тръмп, федералното правителство няма да има ограничения при тегленето на заеми до 8 декември, когато бъде въведен нов таван.\r\nДоналд Тръмп критикуваше растящия национален дълг при своя предшественик Барак Обама, докато водеше предизборната си кампания. \r\n*** Край бреговете на Япония е регистрирано земетресение с магнитуд от 5,6 по скалата на Рихтер.\r\nТрусовете са регистрирани в 20:35 часа българско време. Епицентърът се намира на 133 км. югоизточно от остров Иво Джима на дълбочина от 56 км.\r\nНяма данни за жертви и разрушения. Няма обявена тревога за появата на вълни-цунами.\r\n***", "date": "2017.09.12", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/12/2434827/ria-novosti-rusiya-nyama-da-prieme-pretentsiite-na-kndr-za-statut-na-yadrena-darzhava.html", "text": "Постоянният представител на Русия в ООН Василий Небензя заяви след гласуването в Съвета за сигурност на световната организация на нова резолюция със санкции срещу Северна Корея, че Русия никога няма да приеме претенциите на КНДР за статут на ядрена държава, предаде  РИА Новости.\r\n„Русия няма да приеме претенциите на КНДР за получаването на статут на ядрена държава и подкрепя всички резолюции на Съвета за сигурност на ООН , изискващи прекратяването на ракетно-ядрените програми на Пхенян в интерес на денуклеаризацията на Корейския полуостров“, заяви Небензя. \r\nСъветът за сигурност на ООН прие нови санкции по отношение на Северна Корея, които значително ограничават експортните и импортните възможности на страната.  Виктор Турмаков", "date": "2017.09.12", "title": "РИА Новости: Русия няма да приеме претенциите на КНДР за статут на ядрена държава"}
{"url": "http://www.focus-news.net/news/2017/09/12/2434828/regnum-vladimir-putin-i-angela-merkel-obsadiha-detaylite-okolo-proekta-za-misiyata-na-oon-v-donbas.html", "text": "От пресслужбата на Кремъл съобщиха, че президентът на Русия Владимир Путин е обсъдил с Германския канцлер по време на телефонен разговор въпроса за реализацията на Минските споразумения, предаде  Regnum.\r\n„По инициатива на германската страна се състоя телефонен разговор между президента Владимир Путин и канцлера на Германия Ангела Меркел“, пише в официално заявление на пресслужбата. Двамата са обсъдили инициативата на Москва за създаване на мисия на ООН по съдействие на охраната на Специалната мониторингова мисия на ОССЕ. Путин е подчертал, че Москва е готова да допълни функциите на мисията на ООН, които са предписани в проекторезолюцията на Съвета за сигурност на световната организация, предложена от Русия. \r\nИма се предвид, че осигуряването на охраната на наблюдателите на ОССЕ може да се осъществи не само на мисията на съприкосновението, но и на други места, където специалната мониторингова мисия провежда своите инспекционни посещения в съответствие с Минските споразумения“, се подчертава в съобщението.  Виктор Турмаков", "date": "2017.09.12", "title": "Regnum: Владимир Путин и Ангела Меркел обсъдиха детайлите около проекта за мисията на ООН в Донбас"}
{"url": "http://www.focus-news.net/news/2017/09/12/2434829/nepszava-edinstvo-predizvikano-ot-ukrainskiya-ezikov-zakon-vsichki-ungarski-partii-izraziha-protest.html", "text": "За обединение в унгарския обществен живот явно е необходим украински закон, който да нарушава правата на унгарското малцинство в Украйна, дава коментар унгарският ежедневник Nepszava относно новоприетия в Украйна образователен закон, ограничаващ обучението на роден език на представителите на малцинствата,\r\n\"Украйна ще продължи да гарантира използването на майчиния език на малцинствата, живеещи в страната\", съобщи украинският външен министър Павло Климкин в понеделник като коментар за протестите, предизвикани от новия закон за образованието.  Според общото мнение, правилото е прието главно срещу руското малцинство в страната, но \"съпътстващи жертви\" стават етническите унгарци, обитаващи Закарпатската област на Украйна. Според закона, приет миналия четвъртък, след тригодишен преходен период украинският език ще се използва в началното училище до пети клас задължително за всички украински граждани, включително за представителите на националните малцинства.\r\n\"Решението на  украинските депутати е в рязък контраст с разпоредбите на Конституцията на страната, на редица международни споразумения, сред които и Украинско-унгарския основен договор за добросъседство от 1993 г. \", подчерта Михай Тот - специалист по конституционно право и почетен председател на партия Демократичен алианс на унгарците в Украйна. \"Според членовете на договора между  Унгария и Украйна се установява постоянно уважение и се гарантира, че национални малцинства имат право да получават образование на родния си език на всички равнища\", добави той. \r\nСъвместното всичките политически движения в Унгария изразиха протест срещу случващото се в Украйна. От опозиционните партии подчертаха, че по въпросите, свързани със сънародниците в Закарпатска област, трябва да се действа по еднакъв начин. В понеделник, поне временно, се осъществи неочаквано национално единство. Унгарските парламентарни партии съвместно призоваха украинския президент Петро Порошенко да не подписва закона, а да го върне обратно на парламента. \r\n\"Това е един антиевропейски, нарушаващ основните права на човека и правата на малцинствата закон, който може да доведе до по-нататъшна нестабилност в Украйна\", смята Жолт Немет от управляващата партия \"ФИДЕС\". Новият закон засяга всичките малцинствата в Украйна, включително българското, румънското и полското.\r\nУнгарският външен министър Петер Сиярто заяви, че \"Украйна е забила нож в гърба на Унгария\" и посочи, че  правителството ще се обърне към ОССЕ и ООН заради украинския закон за образованието.  Той, както и министър-председателят Виктор Орбан също се свързаха с Ласло Брензович -  председател на общността на унгарците в Украйна . Виктор Турмаков", "date": "2017.09.12", "title": "Nepszava: Единство, предизвикано от украинския езиков закон - всички унгарски партии изразиха протест"}
{"url": "http://www.focus-news.net/news/2017/09/12/2434830/sport-mok-potvardi-che-los-andzhelis-otgovarya-na-vsichki-iziskvaniya-za-da-provede-olimpiyskite-igri-prez-2028-godina.html", "text": "Комисията по оценяване на Международния олимпийски комитет потвърди, че Лос Анджелис отговаря на всички изисквания в него да се проведат Олимпийските игри през 2028 г.\r\nИзборът на градовете, които ще бъдат домакини на игрите през 2024 и 2028 г. ще се състои на заседание на МОК, планирано за 13 септември. Предполага се, че Париж ще стане домакин през 2024 г., докато американският град четири години по-късно.  Виктор Турмаков", "date": "2017.09.12", "title": "Спорт: МОК потвърди, че Лос Анджелис отговаря на всички изисквания, за да проведе Олимпийските игри през 2028 година"}
{"url": "http://www.focus-news.net/news/2017/09/12/2434831/afp-kongresat-na-gvatemala-zapazi-imuniteta-na-prezidenta-vapreki-razsledvaneto-na-koruptsiya.html", "text": "Конгресът на Гватемала отхвърли по време на гласуване подкрепеното от ООН искане имунитета на президента Джими Моралес да бъде отменен, за да може той да бъде разследван за корупция и нередности по време на предизборната му кампания, предаде  AFP.\r\nСамо 25 депутати са гласували в полза на предложението имунитетът на Моралес да бъде отменен – значително по-малко от 105 нужди за това в 158-местния парламент.  Виктор Турмаков", "date": "2017.09.12", "title": "AFP: Конгресът на Гватемала запази имунитета на президента въпреки разследването на корупция"}
{"url": "http://www.focus-news.net/news/2017/09/12/2434832/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПрез нощта над по-голямата част от страната ще преобладава ясно, на 12.09.2017 г. - слънчево време. Ще има и по-значителни временни увеличения на облачността, но само на отделни места в Западна България за кратко ще превали и прегърми. Сутринта в отделни райони в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили. Дневните температури слабо ще се понижат и ще са предимно между 28° и 33°, за София – около 27°.\r\nОграничения за товарни автомобили:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: Движение с повишено внимание и в двете посоки от км 33+500 до км 34+500, поради ремонтни дейности по ел. енергиен системен оператор. Ограничава се скоростта в участъка – 30 км/ч. Срок до 12.09.2017 г.;област Бургас: от км 308 до км  359 Деветак-Ветрен  – косене на тревни площи и изрязване и почистване на храсти в двете посоки. Срок до 15.09.2017 г.; от км 325 до км 359 в участъка Карнобат-Ветрен  –  почистване на окопи и водостоци. Срок до 15.09.2017 г.; област Сливен: Дядово-Биково посока Бургас от км 240 до км 254– частичен ремонт на асфалтовата настилка. Срок до 12.09.17 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Варна: от км 407 до км 425+500 – рязане на храсти. Срок до 15.09.2017г.; от км 386 до км 407 – рязане на храсти. Срок до 15.09.2017г.;\r\nАМ „Струма“: област Кюстендил: дясно платно на км 45+700 в посока София-Благоевград – движение с повишено внимание, поради извършване на ремонтни работи по отстраняване на кофражни елементи от надлез за опазване на мечки. Движението се насочва в една от лентите за движение и се регулира от „Пътна Полиция“. Срок до 13.09.2017 г.; след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.\r\nобласт Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: \r\nв гр. Враца (бул. „Васил Кънчов“) от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 13.09.2017 г.;\r\nобласт София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/  – косене и изсичане на храсти. Срок до 15.09.2017г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Варна-Девня от км 186+000 до км 197+000 – машинно косене. Срок до 12.09.2017г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: Антоново-Омуртаг от км 177+000 до км 185+000 – движение с повишено внимание, поради полагане на хоризонтална пътна маркировка. Срок до 13.09.2017 г.; Търговище-Шумен от км 223+900 до км 232+000 – движение с повишено внимание, поради ръчно косене на трева. Срок до 13.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\nобласт Русе: Русе-В.Търново от км 6+630 до км 65+200 – ръчно косене пред знаци. Участъкът е сигнализиран временно. Срок до 15.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 12.09.2017 г.; Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 15.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nPът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г.;път III-207 с. Жегларци-с. Кочмар от км 41+000 до км 46+000 – ремонтни дейности на асфалтовата настилка. Срок до 13.09.2017 г.; път III-2904 с. Захари Стояново-с. Дуранкулак от км 34+000 до км 38+100 – частични ремонтни дейности на асфалтовата настилка. Срок до 15.09.2017 г.;  \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 12.09.2017 г.; \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 12.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 12.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 15.09.2017 г.; път ІІІ-637 Илиин Хан-Вукан-Пенкьовци от км 0+000 до км 29+000 – изсичане на храсти и ръчно косене на СПО. Срок до 12.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Срок до 15.09.2017 г.; път III-2302  Червена вода – Ветово - Сеново от км. 0+000 до км 16+060 - ремонтни дейности по асфалтовата настилка. Участъкът е сигнализиран временно. Срок до 15.09.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ–7007 от км 9+000 до км 13+300 Стралджа-Лозенец движение в една лента –частични ремонтни дейности по настилката. Срок до 13.09.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.12", "title": "Актуална пътна обстановка"}
{"url": "http://www.focus-news.net/news/2017/09/12/2434833/predstoyashti-sabitiya-v-stranata-za-12-septemvri-agentsiya-fokus.html", "text": "***\r\nВ централния военен клуб президентът Румен Радев ще вземе участие в тържественото събрание по повод 110-ата годишнина от създаването на Съюза на офицерите и сержантите от запаса и резерва. \r\n***\r\nОт 11.00 часа, на територията на предприятието в промишлената зона на гр. Девня, Министърът на енергетиката Теменужка Петкова ще открие нов котел на циркулиращ кипящ слой в ТЕЦ „Девен“, част от „Солвей Соди“ ЕАД.\r\n***\r\nОт 14.00 часа в зала 103 на Министерство на околната среда и водите министър Нено Димов ще представи резултатите от национално изследване „Нагласи към интелигентното (смарт) и споделено придвижване“ и ще даде официален старт на кампанията в България.\r\n***\r\nОт 12.40 часа в зала „Запад“ на Народното събрание ще се проведе среща на депутати от ПГ на „Обединени патриоти“ с представители на Европейската комисия за демокрация чрез право (Венецианска комисия).\r\n***\r\nОт 14.30 часа в зала 1, Източно крило на Народното събрание, ще се проведе среща на председателя на Комисията по отбрана Константин Попов с държавния министър за европейската и евроатлантическата интеграция на Грузия Виктор Долидзе.\r\n***\r\nОт 15.30 часа в зала 1, Източно крило на Народното събрание, ще се проведе среща на\r\nна председателя на Комисията по европейски въпроси и контрол на европейските фондове Кристиан Вигенин с държавния министър за европейската и евроатлантическата интеграция на Грузия Виктор Долидзе.\r\n***\r\nОт 09.30 часа 19-и състав на Софийски градски съд ще заседава по делото срещу Веселин П. и др. (чл. 243-250 НК).\r\n***\r\nОт 09.30 до 16.30 часа в кино Арена Младост в София ще се проведе мотивационен семинар „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и Илия И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа, в Полски институт (ул. „Веслец“ 12), се открива Българо-Полска научна конференция на тема „Селското стопанство и селските райони на България и Полша в ОСП през 2014-2020 и след 2020”.\r\n***\r\nОт 10.30 часа в двора на Боянската църква Българският Червен кръст и литературното издателство „Факел“ организират панихида по повод 100-годишнината от смъртта на царица Елеонора. \r\n***\r\nОт 11.00 часа в зала „Сердика“ на София хотел Балкан ще се проведе пресконференция на Асоциацията на Почетните консули в подкрепа на България на прага на българското председателство на ЕС.\r\n***\r\nОт 11.00 часа в сградата на КЕВР на бул. \"Княз Ал. Дондуков\" №8 - 10, ет. 4 ще се проведе обществено обсъждане на проект на решение по заявление от „Булгартрансгаз“ ЕАД за утвърждаване на разходна компонента на цената на природния газ за балансиране за газова година 01.10.2017 - 30.09.2018 г.\r\n***\r\nОт 11.00 часа на ул. „Париж“ №1 ще се състои пресконференция, организирана от Столична община, Министерството на културата и Френският институт в България по повод провеждането на Европейските дни на наследството – София на 16 и 17 септември 2017 година.\r\n***\r\nОт 11.00 часа 14-ти състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа кметът на София Йорданка Фандъкова ще се включи в кампанията на Радио FM+ „Убий скоростта, спаси дете“, посветена на безопасността на децата и първия учебен ден. Кампанията ще започне със символично боядисване на пешеходни пътеки от кръстовището на ул. „Ген. Гурко“ и ул. „Дякон Игнатии“.\r\n***\r\nОт 12.00 часа в Националния пресклуб на БТА Райна Кабаиванска и Нов български университет ще представят най-новия си проект - постановката \"Норма\", която ще се играе през октомври на сцената на Софийска опера и балет. \r\n***\r\nОт 13.30 часа 17-и Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа, в сградата на СДВР (ул. „Антим I” 5), ще се проведе Заседание на Съвета за социално партньорство, председателствано от зам.-министърът на вътрешните работи Стефан Балабанов. \r\n***\r\nОт 14.00 часа, в сградата на МОСВ (бул. „Мария Луиза“ 22, зала 103) ще се проведе пресконференция по повод Европейската седмица на мобилността, на която ще бъдат представени резултатите от национално изследване „Нагласи към интелигентното и споделено придвижване“.    \r\n***\r\nОт 14.00 часа 17-и състав на Специализирания наказателен съд ще заседава по делото срещу Бахир Я., на когото са повдигнати обвинения за престъпления по чл. 108 от НК.\r\n***\r\nОт 14.00 часа 3-ти състав на Специализирания наказателен съд ще заседава по делото срещу Михаил А. и Петя. Д. за производство по чл. 65 НПК.\r\n***\r\nОт 15.00 до 17.00 часа народният представител от „БСП за България“ проф. Румен Гечев и общинският съветник Владимир Данев ще проведат среща с граждани в постоянната приемна на БСП – София на ул. „Леге“ №10.\r\n***\r\nОт 15.00 часа 7-и състав на Специализирания наказателен съд ще заседава по делото срещу Ивайло И. за определяне на общо наказание по чл. 23-27 НК.\r\n***\r\nОт 16.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 17.00 часа ще бъде открито петото издание на „Алея на книгата“. Официалният старт на събитието ще бъде даден в Литературния кът (до паметника на Алеко Константинов).\r\n***\r\nОт 18.00 часа в Аулата на Софийски университет „Св. Климент Охридски“ ще се състои  Тържествена церемония по закриване и връчване на медалите в първата Европейска младежка олимпиада по информатика eJOI.\r\n***\r\nОт 18.00 часа в галерия „София“, Столична библиотека ще представи изложбата „Забравени картини от незабравими книги“ от рисунки и гравюри на Румен Скорчев и Петър Чуховски, както и книги с техните илюстрации – майсторски изпълнени творби по текстове на Байрон, Лермонтов, Багрицки и други.\r\n***\r\nОт 18.00 часа в Националната галерия „Двореца“ ще бъде открита колекцията старинни гравюри от фонда на Градска художествена галерия – Пловдив „Гравюри от ателиетата на Лувър ХVІІІ – ХХ в.“\r\n***\r\nОт 09.30 часа в хотел „Престиж“ ще се проведе кръгла маса по проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния-България“.\r\n***\r\nОт 09.00 часа в 7-мо СУ \"Кузман Шапкарев\" в Благоевград ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.30 часа в зала 301 Учебен корпус – 6 на Югозападния университет „Неофит Рилски“ ще се проведе обществено обсъждане на Законопроекта за противодействие на корупцията, изготвен от Министерството на правосъдието. Зам.-министърът на правосъдието д-р Евгени Стоянов ще представи проектозакона пред студенти и преподаватели на Правно-историческия факултет. \r\n***\r\nОт 11.00 часа в Исторически музей – Петрич ще бъде открита изложбата „Златото на Хераклея. Десет години археологически проучвания.“ \r\n***\r\nОт 18.30 часа на Открита сцена \"Охлюва\" в Морската градина ще се проведе Септемврийска вечер с музиката на Георги Шагунов.\r\n***\r\nОт 20.30 часа на сцената на Летния театър Националният фолклорен ансамбъл \"Българе\" ще представи спектакълът \"Осмото чудо\".\r\n***\r\nОт 10.00 часа в киноконцертната зала „Черноморски“ в СОК „Камчия“ ще се състои церемонията по откриване на VІ Международен фестивал на студентите, изучаващи руски език „Друзья, прекрасен наш союз!“.\r\n***\r\nОт 14.00 часа в новата конферентна Зала 1 на Икономически университет – Варна ще се състои пресконференция на ректора на Икономически университет – Варна проф. д-р Пламен Илиев за началото на академичната година.\r\n***\r\nОт 14.00 до 16.00 часа общинският съветник от ПП ГЕРБ – Варна доц. Антоанета Цветкова ще има приемен ден за граждани в офиса на партията на ул. „Георги Бенковски” №1.\r\n***\r\nОт 17.30 часа в 223 зала на Икономически университет - Варна ще се проведе работна среща (мозъчен тръст) относно „Идеен проект за изграждане на мултифункционална спортно-рекреационна зона”. Целта на работилницата е да се генерират идеи за ситуиране на различните спортни съоръжения и устройство на пространството на два несъседни градски терена в кв. „Левски”.\r\n***\r\nОт 12.30 часа в директорския кабинет на МДТ \"Константин Кисимов\" ще се състои пресконференция по повод предстоящата премиера на мюзикъла \"Криворазбраната цивилизация\" по текст на Добри Войников и музика на Дечо Таралежков.\r\n***\r\nОт 19.00 часа в читалище „Напредък“ - град Килифарево ще бъде представена постановката „Вражалец“ по Ст. Л. Костов – премиера на Театрална група „Фъстъците“ от Лятната театрална работилница на МИКЦ – Велико Търново.\r\n***\r\nОт 10.30 часа в детския отдел на Регионална библиотека „Христо Ботев“ народният представител Петя Аврамова ще награди най-активните читатели сред учениците в обявената от нея кампания в началото на лятната ваканция „Книгата – мой приятел”.\r\n***\r\nОт 13.30 часа в обучителния център на Регионална библиотека „Дора Габе“ ще се проведе библиотерапия с потребители на Център за психично здраве „Д-р Петър Станчев” на тема „Природни феномени от различни краища на света”, посветена на Европейските дни на наследството 2017 с тема „Наследство и природа: Пейзаж от възможности\".\r\n***\r\nОт 11.00 часа в градската градина ще бъде извършен водосвет на новооткрития скейт-парк.\r\n***\r\nОт 10.00 часа министърът на образованието и науката Красимир Вълчев ще открие Център по природо-математически науки към Профилирана природо-математическа гимназия „Никола Обрешков“ в Казанлък (ул. „Орешака“ №2).\r\n***\r\nОт 12.30 часа на площад „Севтополис“ ще се проведе ритуал по посрещането на 33-тия контингент от мисията на НАТО в Афганистан. \r\n***\r\nОт 11.00 часа в сградата на Община Кюстендил ще се проведе пресконференция по повод започването на проект „Обновяване на административната сграда на Община Кюстендил”.\r\n***\r\nОт 11.00 часа в градската градина ще бъде открита площадка за скейтборд.\r\n***\r\nОт 16.00 до 20.00 часа единственият в страната Център за костенурки ще отбележи 10-ия си юбилей.\r\n*** \r\nВ 14.00 часа Окръжен съд - Пазарджик ще заседава по делото за мярката за неотклонение на бившия председател на Общинския съвет в Септември Лазар Влайков.\r\n***\r\nОт 11.30 часа в залата на Дружеството на пловдивските художници ще се състои пресконференция във връзка с традиционната кураторска изложба 15х5 с куратор Христо Жеков, която ще бъде открита от 18.00 часа същия ден в галерията на \"Гладстон\" 32. \r\n***\r\nОт 12.00 часа, в пресклуба на БТА в Пловдив, бул. \"Шести септември\" 140 ще се състои пресконференция по повод излизането от печат на новата Енциклопедия за Пловдив. На вашите въпроси ще отговаря авторът ѝ Божидар Тотев. \r\n***\r\nОт 16.00 до 18.00 часа Иван Вичков, общински съветник от ГЕРБ и член на Постоянната комисия „Здравеопазване и социални дейности”, ще приема граждани в офиса на партията в район „Тракия” в блок 91.\r\n***\r\nОт 18.30 часа в Градска художествена галерия – Пловдив ще бъде открита пътуващата изложба „Съвременна българска фотография“.\r\n***\r\nОт 10.00 часа, в сградата на отделението по Палиативни грижи на Комплексния онкологичен център в Русе ще се проведе пресконференция по повод случаите на онкологични заболявания с три и повече (доброкачествени или злокачествени) образувания в организма. \r\n***\r\nОт 11.00 часа, между ул. „Чипровци“ и ул. „Петрохан“ и от 11.30 часа в Парка на младежта при Розариума ще бъдат направени символични първи копки по компоненти на проектите - „Интегрирана система за градски транспорт на гр. Русе – 2 етап“ и „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 09.30 часа в зала №210 на Регионално управление на образованието ще се проведат ежегодните работни съвещания с директорите на детски градини и училища в област Сливен.\r\n***\r\nОт 09.00 до 11.00 часа народният представител от ПП ГЕРБ Радостин Танев ще има приемен ден за граждани в офиса на партията на бул. „Митрополит Методий Кусев” №5.\r\n***\r\nОт 17.30 часа в зала „Хасково“ Митко Новков ще представи творчеството на писателя Владимир Зарев.\r\n***\r\nОт 10.00 часа в зала 203 на Общината ще се проведе брифинг.\r\n***\r\nОт 10.30 часа в сградата на Областна администрация - Ямбол ще се проведе заседание на Областната епизоотична комисия.", "date": "2017.09.12", "title": "Предстоящи събития в страната за 12 септември (Агенция „Фокус”)"}
{"url": "http://www.focus-news.net/news/2017/09/12/2434834/predstoyashti-mezhdunarodni-sabitiya-za-12-septemvri-agentsiya-fokus.html", "text": "Президентът на Франция Еманюел Макрон ще посети карибския остров Сен Мартин, опустошен от урагана \"Ирма\". \r\n*** Министър-председателят на Израел Бенямин Нетаняху ще продължи обиколката си в Латинска Америка, посещавайки Аржентина. \r\n*** Френските синдикати ще проведат протест срещу предложените от президента Еманюел Макрон реформи в трудовото законодателство.\r\n*** Министър-председателят на Ливан Саад Харири ще посети Москва, където ще бъде посрещнат от руския президент Владимир Путин. \r\n*** Германският президент Франк-Валтер Щайнмайер ще посети Чехия. \r\n***", "date": "2017.09.12", "title": "Предстоящи международни събития за 12 септември ( Агенция „Фокус“ )"}
{"url": "http://www.focus-news.net/news/2017/09/12/2434835/nimh-shte-bade-predimno-slanchevo-na-mesta-v-zapadna-balgariya-za-kratko-shte-prevali-i-pregarmi.html", "text": "Днес времето ще бъде предимно слънчево. Ще има и по-значителни временни увеличения на облачността, но само на отделни места в Западна България за кратко ще превали и прегърми. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Георги Цеков. Сутринта в отделни райони в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили. Максималните температури ще са предимно между 28° и 33°, за София – около 28°.\r\nАтмосферното налягане ще се повиши, но ще остане по-ниско от средното за месец септември.\r\nПо Черноморието ще преобладава слънчево време. Сутринта на места за кратко ще се образува мъгла. Преди обяд ще духа слаб до умерен югоизточен вятър, който по-късно през деня ще се ориентира от запад. Максималните температури ще са 29 – 32°. Температурата на морската вода е 22–24°, на север от н. Калиакра – около 20°. Вълнението на морето ще е 1–2 бала.  \r\nВ планинските масиви на Западна България преди обяд ще има по-значителни временни увеличения на облачността и на места за кратко ще превали. След обяд облачността ще се разкъса, в повечето райони до предимно слънчево. Ще духа силен, по най-високите части временно и бурен югозападен вятър, който след обяд ще се ориентира от запад и малко ще отслабне. Максималната температура на височина 1200 метра ще е около 22°, на 2000 метра – около 14°.", "date": "2017.09.12", "title": "НИМХ: Ще бъде предимно слънчево, на места в Западна България за кратко ще превали и прегърми"}
{"url": "http://www.focus-news.net/news/2017/09/12/2434836/prezidentat-rumen-radev-shte-uchastva-v-tarzhestvenoto-sabranie-po-povod-110-godini-ot-sazdavaneto-na-sayuza-na-ofitserite-i-serzhantite-ot-zapasa-i-rezerva.html", "text": "Днес президентът Румен Радев ще вземе участие в тържественото събрание по повод 110-ата годишнина от създаването на Съюза на офицерите и сержантите от запаса и резерва. Това съобщиха от прессекретариата на държавния глава. Събитието ще се състои в Централния военен клуб в столицата.", "date": "2017.09.12", "title": "Президентът Румен Радев ще участва в тържественото събрание по повод 110 години от създаването на Съюза на офицерите и сержантите от запаса и резерва"}
{"url": "http://www.focus-news.net/news/2017/09/12/2434837/reuters-yuzhna-koreya-smyata-che-kndr-tryabva-da-prekrati-yadrenata-si-programa-i-da-spre-da-narushava-mira.html", "text": "Южна Корея приветства новата резолюция на Съвета за сигурност на ООН, налагаща допълнителни санкции срещу Северна Корея заради нейното шесто ядрено изпитания и добави, че единственият начин Пхенян да избегне изолация и икономически затруднения е да прекрати ядрената си програма, предаде  Reuters.\r\n„Северна Корея трябва да разбере, че безразсъдното предизвикване на международния мир единствено ще донесе дори по-силни икономически санкции срещу нея“, пише в официално заявление на южнокорейското президентство.  Виктор Турмаков", "date": "2017.09.12", "title": "Reuters: Южна Корея смята, че КНДР трябва да прекрати ядрената си програма и да спре да нарушава мира"}
{"url": "http://www.focus-news.net/news/2017/09/12/2434838/vitseprezidentat-iliyana-yotova-shte-se-sreshtne-s-gubernatora-na-italianskata-oblast-veneto-luka-dzaya.html", "text": "Днес вицепрезидентът Илияна Йотова ще се срещне с губернатора на област Венето Лука Дзая. Това съобщиха от прессекретариата на държавния глава. Илияна Йотова е патрон на Десетото юбилейно издание на Международния фестивал на изкуствата за деца и младежи „Орфей в Италия“. Конкурсът се провежда до 13 септември в град Лидо ди Йезоло, Италия. Събитието се организира от Арт център „Кърнолски“ в сътрудничество с италианската асоциация I.T.A.C.A. и местната община. В програмата участват над 450 деца и младежи от тринадесет държави, сред които България, Италия, Полша, Румъния, Малта, Естония, Германия, Швеция, Литва, Беларус, Украйна, Швейцария и Грузия. Откриването на международния форум ще се състои на площад „Аурора“ в Лидо ди Йезоло. България е представена от седем участници в различните възрастови групи и конкурсни категории. Това са балетно студио \"Арт\" и Лилия Петрова към читалище \"Развитие\" във Враца, Katty dance studio от Самоков, Борислава Йорданова от Музикалното училище \"Любомир Пипков\" в София, Весела Данабашева от Бургас, Димитрия Николова от \"Арт войс център\" в Пловдив. Децата от танцовия състав при Детска градина \"Синчец\" в Смолян с ръководител Юлияна Гавазова са най-малките участници в историята на \"Орфей в Италия\".", "date": "2017.09.12", "title": "Вицепрезидентът Илияна Йотова ще се срещне с губернатора на италианската област Венето Лука Дзая"}
{"url": "http://www.focus-news.net/news/2017/09/12/2434839/ministar-temenuzhka-petkova-shte-otkrie-nova-investitsiya-v-tets-deven.html", "text": "Министърът на енергетиката Теменужка Петкова ще открие нов котел на циркулиращ кипящ слой в ТЕЦ „Девен“, част от „Солвей Соди“ ЕАД. Това е второто подобно съоръжение, което ще заработи в централата, съобщиха от пресцентъра на Министерството на енергетиката. Стойността на инвестицията е 90 млн. лева. \r\nСъбитието ще се състои днес, от 11.00 часа, на територията на предприятието в промишлената зона на гр. Девня. Едновременно с това ще бъде отбелязана и 20-годишнината от приватизацията на „Солвей Соди“.", "date": "2017.09.12", "title": "Министър Теменужка Петкова ще открие нова инвестиция в ТЕЦ „Девен“"}
{"url": "http://www.focus-news.net/news/2017/09/12/2434840/oon-mladite-migranti-sa-maltretirani-po-patya-im-kam-evropa.html", "text": "Според УНИЦЕФ и Международната организация за миграцията повече от три четвърти от децата и младежите, опитващи се да емигрират в Европа през Средиземно море, стават жертва на малтретиране по време на опасното пътуване, предаде  AFP.\r\nОрганизациите сочат, че младите мигранти, идващи от Африка са подложени на особен риск, най-вероятно заради расизъм. „Тъжната реалност е, че в момента е стандартна практика, че децата, докато се придвижват през Средиземно море, са малтретирани, бити и дискриминирани“, заяви регионалния директор на УНИЦЕФ за Европа Афшан Хан.\r\nСпоред докладите на ООН 77% от децата и младежите, опитващи се да пресекат Средиземно море и да достигнат до Европа, страдат от „преки случаи на тормоз, експлоатиране и практики, които могат да се сведат до трафик на хора“.  Виктор Турмаков", "date": "2017.09.12", "title": "ООН: Младите мигранти са малтретирани по пътя им към Европа"}
{"url": "http://www.focus-news.net/news/2017/09/12/2434841/ministar-nikolina-angelkova-shte-uchastva-v-22-rata-generalna-asambleya-na-sot-v-kitayskiya-grad-chandu.html", "text": "Министърът на туризма Николина Ангелкова ще участва в работата на 22-рата Генерална асамблея на Световната организация по туризъм (СОТ) към ООН в китайския град Чънду. Това съобщиха от пресцентъра на Министерство на туризма. Форумът се открива днес и ще приключи на 17 септември. Той се свиква на всеки две години, за да обсъди най-актуалните проблеми в туристическата индустрия. Сега ще бъдат дискутирани също предизвикателствата пред сектора в контекста на глобалните цели на инициативата „2017 - Международна година на устойчивия туризъм за развитие“.\r\nВ програмата на министър Ангелкова са предвидени срещи с генералния секретар на СОТ Талеб Рифай, с ръководителя на Федералната агенция по туризъм на Руската федерация Олег Сафонов, с президента на Китайската национална туристическа администрация Ли Дзиндзао, с номинирания за нов генерален секретар на СОТ Зураб Пололикашвили, с министъра на туризма на Държавата Израел Ярив Левин и други официални лица.", "date": "2017.09.12", "title": "Министър Николина Ангелкова ще участва в 22-рата Генерална асамблея на СОТ в китайския град Чънду"}
{"url": "http://www.focus-news.net/news/2017/09/12/2434842/gd-granichna-politsiya-kolona-ot-tovarni-avtomobili-s-dalzhina-2-km-se-e-obrazuvala-na-gkpp-kapitan-andreevo-na-izhod-ot-stranata.html", "text": "Колона от товарни автомобили с дължина 2 км се е образувала на ГКПП \"Капитан Андреево\", на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската трафикът е нормален на всички ГКПП.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.12", "title": "ГД \"Гранична полиция\": Колона от товарни автомобили с дължина 2 км се е образувала на ГКПП \"Капитан Андреево\", на изход от страната"}
{"url": "http://www.focus-news.net/news/2017/09/12/2434843/sport-timea-babosh-izleze-na-vtori-krag-na-tenis-turnira-v-grad-kvebek.html", "text": "Унгарската тенисистка Тимеа Бабош в първи кръг на турнира в Квебек победи американката Джейми Льоб със 7:6, 5:7, 6:2.\r\nСъщо така на втори кръг излязоха британската Наоми Броуди и американките Грейс Мин и Каролин Долхайд.  Виктор Турмаков", "date": "2017.09.12", "title": "Спорт: Тимеа Бабош излезе на втори кръг на тенис-турнира в град Квебек"}
{"url": "http://www.focus-news.net/news/2017/09/12/2434844/zasedanie-na-saveta-za-sotsialno-partnyorstvo-shte-se-provede-v-sgradata-na-sdvr.html", "text": "Днес, в сградата на СДВР на ул. „Антим I“ №5, ще се проведе поредното заседание на Съвета за социално партньорство. Това съобщиха от пресцентъра на МВР. Началото на съвещанието, председателствано от заместник-министъра на вътрешните работи Стефан Балабанов, е от 12.00 часа.", "date": "2017.09.12", "title": "Заседание на Съвета за социално партньорство ще се проведе в сградата на СДВР"}
{"url": "http://www.focus-news.net/news/2017/09/12/2434845/ritual-po-posreshtaneto-na-33-tiya-kontingent-ot-misiyata-na-nato-v-afganistan-shte-se-provede-v-kazanlak.html", "text": "Ритуал по посрещането на 33-тия контингент от Въоръжените сили на Република България, участвал в мисията на НАТО „Решителна подкрепа“ в Афганистан, ще се състои днес в Казанлък. Това съобщиха от пресцентъра на Министерство на отбраната. Военнослужещите се завърнаха в страната на 6 септември след успешно участие в мисията по подготовка, съветване и подпомагане в Афганистан. Контингентът е в състав до 110 военнослужещи, структурирани в национален елемент, екип от съветници, група за охрана на летище Кандахар и щабни офицери в щаба на мисията. Национален командир на контингента е полковник Христо Атанасов от Инспектората на Министерството на отбраната. \r\nНа ритуала по посрещането ще присъстват заместник-министърът на отбраната Атанас Запрянов, заместник-началникът на отбраната генерал-лейтенант Пламен Атанасов, командващият Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов.", "date": "2017.09.12", "title": "Ритуал по посрещането на 33-тия контингент от мисията на НАТО в Афганистан ще се проведе в Казанлък"}
{"url": "http://www.focus-news.net/news/2017/09/12/2434846/denyat-12-septemvri-v-balgarskata-istoriya.html", "text": "През 1877 г. в хода на Руско-турската война генерал Михаил Скобелев и командваните от него части овладяват два от турските редути, но вечерта са принудени да се оттеглят към втория гребен на Зелените хълмове. На тази дата през 1912 г. - в навечерието на Балканската война в Македония, с решение на правителството се организират и въоръжават  околийските революционни чети с войводите: Кумановско – Кръстю Лазаров; Паланечко – Яким Беляка; Битолско – Милан Матов; Прилепско – Милан Гюрлуков; Охридско – Петър Чаулев. На същата дата през 1916 г. – по време на Първата световна война Българската армия освобождава Кавала. На тази дата през 1924 г. започва тържественият ритуал по освещаване на храм-паметника \"Св. Александър Невски\" в София. Цар Борис III връчва бойно знаме на Военното училище в София. През 1936 г. за първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\".\r\n2014 г.\r\nПрезидентът на Република България награждава режисьорът проф. Красимир Спасов с отличието „Златен век“ – печат на Симеон Велики.\r\n2001 г.\r\nТридесет и деветото Народно събрание приема декларация срещу тероризма.\r\nСъгласно декларацията България заявява позицията си за категорично и последователно осъждане и противодействие на всички форми на тероризъм.\r\n1983 г.\r\nВ София започва Първият международен конгрес на асоциираните училища на ЮНЕСКО.\r\n1953 г.\r\nБългарското правителство отправя официално предложение до гръцкото правителство за възстановяване на дипломатическите отношения между България и Гърция. Предложението е направено чрез генералния секретар на ООН. Гръцката страна отговаря положително и през ноември 1953 г. в Париж започват преговори по този въпрос между посланиците на двете страни.\r\nДипломатическите отношения са установени на 9 септември 1880 г. От 12 юли 1964 г. мисиите са издигнати в ранг на посолства.\r\n1947 г.\r\nОткрита е първата международна въздушна линия София - Будапеща.\r\n1944 г.\r\nИздадено е постановление на Министерския съвет за задържане на всички министри от кабинетите през периода от 1 януари 1941 г. до 9 септември 1944 г.; на всички народни представители от 25-ото ОНС, които одобряват политиката на тези кабинети; на военни.\r\nБРП (к) формира своето легално ръководство след консултации с Георги Димитров.Определен е временен (до свикването на пленум на ЦК) състав на Политбюро на ЦК. В него са включени: Трайчо Костов, Георги Чанков, Вълко Червенков, Добри Терпешев, Антон Югов, Цола Драгойчева, Димитър Ганев, Райко Дамянов, Георги Дамянов и Петко Кунин. По настояване на Георги Димитров за първи (политически) секретар на ЦК на БРП (к) е определен Трайчо Костов.\r\n1941 г.\r\nПо време на Втората световна война (1939-1945 г.), на 12 и 13 септември, са извършени нощни съветски бомбардировки над Русе, Стара Загора, Казанлък и Горна Оряховица.\r\n1936 г.\r\nЗа първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\".\r\n1928 г.\r\nНазначено е ново правителство начело с Андрей Ляпчев.\r\nПрез годините заема различни постове: министър на търговията и земеделието (16 януари 1908 г. – 5 септември 1910 г.), министър на финансите (5 септември 1910 г. – 16 март 1911 г.). От 21 юни до 28 ноември 1918 г. възглавява Министерството на финансите, като от 17 октомври до 28 ноември 1918 г. управлява Министерство на земеделието и държавните имоти. В кабинета на Т. Теодоров (28 ноември 1918 г. – 7 май 1919 г.) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 г.) е арестуван и хвърлен в затвора, за да бъде съден като един от виновниците за втората национална катастрофа. Поради влошено здравословно състояние е освободен и държан под домашен арест. На 10 август 1923 г. влиза в образувания Демократически сговор. След напускането на Демократическия сговор от Александър Малинов и Никола Мушанов отказва да се върне във възстановената от тях Демократическа партия и остава в Демократическия сговор. В периода от 4 януари 1926 г. до 21 юни 1931 г. е министър-председател и министър на вътрешните работи и народното здраве. През месец май 1932 г. при разцеплението на Демократическия сговор застава начело на едното му крило, но поради тежко заболяване практически не се занимава с активна политическа дейност. Андрей Ляпчев умира на 8 ноември 1933 г.\r\n1927 г.\r\nПодадено е писмо до Съвета на Обществото на народите за отпускане на външен заем на България за икономическо стабилизиране на страната.\r\n1925 г.\r\nЦар Борис III връчва бойно знаме на Военното училище.\r\nВоенното училище е първото военно учебно заведение в страната за подготовка на офицерски кадри за българската армия. Открито е на 28 ноември 1878 г. в София с помощта на Временното руско управление в страната. Първоначално срокът на обучение в него е едногодишен, но по-късно се увеличава на 5 години. Военното училище съществува до април 1912 г., когато е създадена Военната академия.\r\n1924 г.\r\nВ Горна Джумая съмишленици на Иван Михайлов разстрелват Алеко Василев, Арсений Йовков и група привърженици на Илинденската организация. Оцелява водачът на организацията Георги Занков.\r\nТе са разстреляни заради смъртта на Тодор Александров, който е убит на 31 август 1924 г. в Пирин на път за провеждането на конгрес на Серския революционен окръг. Наказателната акция срещу заговорниците е ръководена лично от Иван Михайлов и е проведена светкавично. Остава ненаказан само главният виновник за убийството на Тодор Александров – Александър Протогеров.\r\nЗапочва тържествения ритуал по освещаване на храм-паметникът \"Св. Александър Невски\" в София, продължил до 14 септември.\r\nХрам-паметникът “Св. Александър Невски” в София е най-големият православен храм на Балканския полуостров. Построен е в знак на признателност към руския народ за освобождението на България от османско владичество. Основният камък на храма е положен на 19 февруари 1882 г. и носи името на руския княз Александър Невски. Строителството е извършено в периода 1904-1912 г. по проект на А. Н. Померанцев в сътрудничество на руски и български архитекти. Заема площ от 2600 кв. м. На куполите има 12 камбани, най-голямата от които с диаметър на отвора 3 м и тежи повече от 11 т, а под храма се намира обширна крипта с около 200 гробници. Храмът “Св. Александър Невски” е изографисан от български и руски живописци, сред които А. А. Киселов, В. М. Васнецов, Иван Мърквичка, А. Митов и др.\r\n1923 г.\r\nВластите извършват обиски в клубове на БКП, разпускат контролираните от нея общински съвети и арестуват около 2500 партийни функционери. В отговор ЦК на БКП около Васил Коларов и Георги Димитров обявява обща политическа стачка, отменена от Тодор Луканов.\r\n1920 г.\r\nПроведена е конференция на левите социалдемократи в Шумен начело с Георги Бакалов. На нея те се отделят от БРСДП (об.).\r\n1916 г.\r\nПо време на Първата световна война (1914-1918 г.) българската армия овладява Кавала (Гърция).\r\n1913 г.\r\nВМОРО вдига въстание в Охридско, Стружко и Дебърско. Четите на Христо Чернопеев и Павел Христов разгромяват сръбските окупационни части и освобождават Охрид.\r\nОхридско-Дебърското въстание е съвместна акция на българското и албанското население срещу сръбския режим във Вардарска Македония, установен след Междусъюзническата война от 1913 г. Най-напред е освободен Дебър от обединени български и албански чети начело с П. Чаулев, подпомогнат от други дейци на Вътрешната македоно-одринска революционна организация (ВМОРО). Сръбските войски и администрация са прогонени от Струга като освобождават Охрид. Въстанието внася безпокойство в Белград и за да не се разрасне, срещу него са изпратени значителни войскови сили и сръбски четници. В помощ на Сърбия се включва и Гърция. Пред многобройният и по-добре въоръжен противник въстаниците са принудени да отстъпят заетите градове и села.\r\nЖивеещото в тях българско и албанско население е подложено на терор от страна на сръбските власти. Дебър е разрушен от сърбите, а Охрид е реокупиран.\r\n1877 г.\r\nПо време на Руско-турската война (1877-1878 г.) командваните от генерал Михаил Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Третата атака срещу Плевен завършва без успех. Руските загуби възлизат на 12 814 души, а румънските - на 3000 души.\r\nМихаил Дмитриевич Скобелев е роден на 17 септември 1843 г. в Санкт Петербург. Той e руски военачалник, генерал от пехотата. Участва в Руско-турската война (1877-1878 г.). По време на втория щурм на Плевен (30 юли 1877 г.) командва казашка бригада. За победата при Ловеч от 3 септември 1877 г.е произведен в генерал-лейтенант. По време на третия щурм на Плевен (11-12 септември 1877 г.) успешно превзема редутите в южната част на Плевен, но не получава подкрепления и отстъпва. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г.- 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. - Сан Стефано.На тази дата умират:\r\n1877 г.\r\nУмира Киро Димитров Попов – български революционер, участник в националното-освободително движение. Завършва класно училище при даскал Б. Петков и медицина в Букурещ, където попада в средите на българската революционна емиграция. Сближава се с Георги С. Раковски, Любен Каравелов, Христо Ботев и др. Известно време работи като лекар, след това се връща в България. През пролетта на 1870 г. е назначен за градски лекар в Карлово. Член е на местния революционен комитет. Близка дружба го свързва с Васил Левски, който намира сигурно убежище в дома му. Киро Попов открива първата аптека в Карлово. По време на Руско-турската война (1877-1878 г.) е арестуван и откаран в Пловдив. Осъден и обесен близо до Караул хан в града.На тази дата са родени:\r\n1937 г.\r\nРоден е Вълчо Камарашев – български актьор. Участва в многобройни филмови продукции: “Изпит” (1971 г.), “Тримата от запаса” (1971 г.), “И дойде денят” (1973 г.), “Като песен” (1973 г.), “На чисто” (1974 г.), “Зарево над Драва” (1974 г.), “Вилна зона” (1975 г.), “Осъдени души” (1975 г.), “Бой последен” (1976 г.), “Авантаж” (1977 г.), “Служебно положение - ординарец” (1978 г.), “Записки по българските въстания” (тв, 1978 г.), “Трампа” (1978 г.), “Моите непознати” (тв, 1978 г.), “Войната на таралежите” (тв, 1979 г.), “Бумеранг” (1979 г.), “Сами сред вълци” (1979 г.), “Всичко е любов” (1979 г.), “Милионите на Привалов” (тв, 1983 г.), “Човек не съм убивал” (1983 г.), “Дело 205/1913” (1984 г.), “Златната река” (1984 г.), “Издирва се …” (1984 г.), “Те надделяха” (1986 г.), “Денят на владетелите” (1986 г.), “Мера според мера” (1981 г., тв вариант 1988 г.), “Жребият” (1993 г.), “Големите игри” (тв сериал, 1999 г.). Театрални роли: “Руска народна поща” (2000 г.), “Последни луни” (2001 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2017.09.12", "title": "Денят 12 септември в българската история"}
{"url": "http://www.focus-news.net/news/2017/09/12/2434847/magyar-nemzet-evropeyskiya-komisar-po-obrazovanieto-e-uvedomen-za-sporni-ukrainski-zakon-lishavasht-maltsinstvata-ot-obuchenie-na-roden-ezik.html", "text": "Правителството на Унгария реагира остро на новия украински закон за образованието, който заплашва културата на унгарското малцинство в Западна Украйна. Новите правила заплашват образованието на роден език на представителите на малцинствата, обитаващи страната, предаде Magyar Nemzet.\r\nУнгарският външен министър Петер Сиярто определи решението на украинските власти като „срам и позор“ и заяви, че страната ще обърне внимание на случващото се в съседната държава в ООН, ОССЕ и ЕС. \r\nНа въпрос за коментар за спорния  украинския закон европейският комисар по образованието, културата, младежта и спорта Тибор Наврачич заяви, че няколко пъти е говорил с колегата си по политиката на разширяване и на добросъседство Йоханес Хан докато законът е бил все още изготвян в украинския парламент. „Обадих му се, помолих го за съдействие, но трябваше да изчакаме приемането на закона. Сега отново ще говоря с него, защото ученето на роден език е признато от ЕС човешко право“, подчерта той.  Виктор Турмаков", "date": "2017.09.12", "title": "Magyar Nemzet: Европейския комисар по образованието е уведомен за спорни украински закон, лишаващ малцинствата от обучение на роден език"}
{"url": "http://www.focus-news.net/news/2017/09/12/2434848/kmetat-na-sofiya-yordanka-fandakova-shte-se-vklyuchi-v-kampaniyata-ubiy-skorostta-spasi-dete.html", "text": "Кметът на София Йорданка Фандъкова ще се включи в кампанията „Убий скоростта, спаси дете“, посветена на безопасността на децата и първия учебен ден. Това съобщиха от пресцентъра на Столична община. Кампанията ще започне със символично боядисване на пешеходни пътеки от кръстовището на ул. „Ген. Гурко“ и ул. „Дякон Игнатий“. Събитието ще се състои в 11.30 часа.", "date": "2017.09.12", "title": "Кметът на София Йорданка Фандъкова ще се включи в кампанията „Убий скоростта, спаси дете“"}
{"url": "http://www.focus-news.net/news/2017/09/12/2434849/tass-vaorazhenata-siriyska-opozitsiya-ofitsialno-potvardi-uchastieto-si-na-pregovorite-v-astana.html", "text": "Въоръжената сирийска опозиция официално потвърди участието си на международната среща в Астана по разрешаването на ситуацията в Сирия, предаде  ТАСС.\r\n„Към консулските учреждения на Казахстан официално се обърнаха представители на сирийската въоръжена опозиция с молба да се предадат входни визи. Това означава, че както и предишния път, представителите на сирийската въоръжена опозиция ще вземат активно участие в следващия кръг на процеса от Астана по разрешаването на ситуацията в Сирия“, заяви министърът на външните работи на Казахстан Кайрат Абдрахманов.  Виктор Турмаков", "date": "2017.09.12", "title": "ТАСС: Въоръжената сирийска опозиция официално потвърди участието си на преговорите в Астана"}
{"url": "http://www.focus-news.net/news/2017/09/12/2434850/api-shofyorite-da-karat-vnimatelno-po-avtomagistrala-trakiya-pri-km-34-zaradi-podmyana-na-elektricheski-kabel.html", "text": "Шофьорите да карат внимателно по автомагистрала „Тракия“, при км 34, заради подмяна на електрически кабел. Това съобщиха от пресцентъра на Агенция \"Пътна инфраструктура\". В рамките на деня „Електроенергиен системен оператор“ ЕАД ще извършва подмяна на кабел, преминаващ над трасето на автомагистралата. \r\nОчаква се предвидените дейности да приключат и движението ще бъде нормализирано до 16.30 часа. Необходимо е шофьорите да карат внимателно и със съобразена скорост, спазвайки пътната сигнализация и указанията на „Пътна полиция“.", "date": "2017.09.12", "title": "АПИ: Шофьорите да карат внимателно по автомагистрала „Тракия“, при км 34, заради подмяна на електрически кабел"}
{"url": "http://www.focus-news.net/news/2017/09/12/2434851/sofiya-vavezhda-se-organizatsiya-na-dvizhenieto-vav-vrazka-s-chestvaneto-na-138-godini-ot-sazdavaneto-na-parvata-ohranitelna-struktura-v-novata-istoriya-na-balgariya.html", "text": "Въвежда се временна организация на движението във връзка с честването на навършването на 138 години от създаването на първата охранителна структура в новата история на България. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието и извън местата в режим на платено паркиране „служебен абонамент”, както следва: \r\n- От 08.00 до 11.00 часа на северозападната дъга на пл. „Св. Александър Невски” между ул. „Оборище” и ул. „11-ти август”. \r\n- От 12.00 часа до приключване на мероприятието: \r\n- по ул. „Милин камък” между бул. „Джеймс Баучер” и бул. „Свети Наум”; \r\n- по бул. „Джеймс Баучер” между ул. „Милин камък” и ул. „Св. Теодосий Търновски”. \r\nСамо при необходимост и по преценка на отдел „Пътна полиция” при СДВР, ще се забрани влизането на пътни превозни средства, както следва: \r\n- От 09.30 до 10.30 часа по ул. „Оборище” между ул. „Г.С. Раковски” и ул. „11-ти август”. \r\n- От 18.00 часа до приключване на мероприятието по ул. „Милин камък” между бул. „Джеймс Баучер” и бул. „Свети Наум”. \r\nСтолична дирекция на вътрешните работи ще осигури охрана на мероприятието, постове за контрол и регулиране на движението на възловите кръстовища.", "date": "2017.09.12", "title": "София: Въвежда се организация на движението във връзка с честването на 138 години от създаването на първата охранителна структура в новата история на България"}
{"url": "http://www.focus-news.net/news/2017/09/12/2434852/denyat-12-septemvri-v-svetovnata-istoriya.html", "text": "На тази дата през 1683 г. се води битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа. На същата дата, но през 1953 г. Джон Кенеди и Жаклин Бувие сключват брак. През 1969 г. президентът на САЩ Ричард Никсън заповядва да бъдат прекратени бомбардировките над Северен Виетнам. През 1818 г. е роден американският изобретател, известен със създаването на първата картечница - Ричард Гатлинг.  На тази дата през 1921 г. е роден полският писател Станислав Лем, а през 1944 г. - американският певец, продуцент, композитор, аранжор и автор на текстове Бари Уайт. \r\n2015 г.\r\nПравителството на Египет подава оставка поради корупционен скандал.\r\nМинистър-председателят на временното правителство в Турция Ахмет Давутоглу е преизбран за лидер на Партията на справедливостта и развитието.\r\n2014 г.\r\nКитай подкрепя Русия, която поема президентството на Шанхайската организация за сътрудничество. Като наблюдателки в ШОС участват Афганистан, Индия, Иран, Монголия и Пакистан. Очаква се да се включат Беларус, Турция и Шри Ланка.\r\n2013 г.\r\nКосмическият апарат Вояджър 1 е първият, който напуска Слънчевата система.\r\n2012 г.\r\nВ Нидерландия се провеждат извънредни парламентарни избори.\r\n2005 г.\r\nИзраел се изтегля от ивицата Газа повече от 38 години след като завзема тясната крайбрежна област. Хиляди палестинци влизат в бившите еврейски анклави. Палестинският лидер Махмут Абас описва изтеглянето като исторически и радостен ден за неговия народ.\r\nИзраел обявява официално края на военното си присъствие на 11 септември 2005 г. преди оставащите 3 000 войници да напуснат ивицата.\r\nПланът за едностранно изтегляне на Израел от Ивицата Газа, предложен от израелския премиер Ариел Шарон, има за цел прекратяване на израелското присъствие в Ивицата Газа и Северна Самария (северната част на Западния бряг).\r\n2003 г.\r\nОрганизацията на обединените нации вдига санкциите над Либия, след като страната се съгласява да поеме отговорността и да компенсира семействата на жертвите в Атентата над Локърби.\r\n2001 г.\r\nСАЩ обявява война срещу терора. Президентът на САЩ описва терористичните атаки от 11 септември в Ню Йорк и Вашингтон като акт на война срещу всички свободолюбиви хора. В изявление от 10 часа и 53 минути местно време Джордж Буш обявява, че САЩ ще използва всичките си ресурси, за да отмъсти за най-големите прояви на тероризъм на американска земя.\r\nБуш търси подкрепата на световните лидери за започването на международна кампания срещу тероризма. Подкрепата е изразена бързо от американските съюзници. Страни които не са проамерикански настроени също се изказват негативно срещу атаките от 11 септември – Либия и Палестина осъждат терористичните прояви. Основен съюзник на САЩ във войната срещу терора става Великобритания, след като Тони Блеър обявява недвусмислената подкрепа на Обединеното Кралство. Единствено Ирак приветства атентатите, като официалната позиция на страната е, че атаките са урок за всички тирани и потисници и са плод на американските престъпления.\r\n1990 г.\r\nВ Москва е подписан Договор за окончателното решение по отношение на Германия между двете германски държави и четирите велики сили, победителки във Втората световна война, с който се прокарва пътя към повторното Обединение на Германия.\r\n1980 г.\r\nВ Турция генерал Кенан Еврен извършва военен преврат и става държавен глава.\r\n1979 г.\r\nИндонезия е ударена от земетресение с магнитуд 8,1 по скалата на Рихтер.\r\n1970 г.\r\nПалестински терористи взривяват три отвлечени самолети в Йордания, а заложниците преместват минути преди това на тайно място в Аман.\r\n1969 г.\r\nПрезидентът на САЩ Ричард Никсън заповядва да бъдат прекратени бомбардировките над Северен Виетнам.\r\n1968 г.\r\nАлбания обявява, че напуска Варшавския договор.\r\n1959 г.\r\nСССР изстрелва втората си ракета към Луната. Луна 2 е вторият космически апарат от съветската програма “Луна”, който е изстрелян в космоса. След изстрелването си на 12 септември 1959 г. и достигането на крайна скорост Луна 2 се отделя окончателно от ракетата, а на 13 септември съдът изпуска ярък оранжев облак от натриев газ, който освен че улеснява проследяването на апарата от Земята, също е и експеримент за поведението на газовете в космоса.\r\nСлед 33,5-часов полет Луна 2 се разбива на повърхността на Луната. Мисията доказва, че земният спътник няма значително магнитно поле нито радиационно поле.\r\n1953 г.\r\nДжон Кенеди и Жаклин Бувие сключват брак.\r\nДжон Фицджералд Кенеди е американски политик. От 1961 г. до 1963 г. е президент на САЩ. Той завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно през 1945 г. се занимава с журналистика. В годините между 1947 г. и 1953 г. е член на Палатата на представителите в Конгреса на САЩ от щата Масачузетс (от листата на Демократическата партия). От 1953 г. до 1961 г. е сенатор. На изборите за президент през 1960 г. той побеждава кандидата на Републиканската партия Р. Никсън. На 20 януари 1961 г. встъпва в длъжност “Президент на САЩ”. Вътрешната му програма е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас и погребан е в Арлингтънското национално гробище.\r\nНикита Хрушчов става първи секретар на КПСС.\r\n1943 г.\r\nПровежда се Операция Дъб, в която намиращият се под стража италиански диктатор Бенито Мусолини е освободен от немски парашутисти-десантчици, командвани от Ото Скорцени.\r\n1940 г.\r\nЧетири момчета откриват рисунки на 17 000 години и предмети, направени от праисторически хора в пещерата Ласко, Франция. В пещерата са открити около 600 рисунки и почти 1500 гравюри. Те датират от Палеолита и изобразяват животни, които живеят в региона – коне, бизони, мамути, диви кози, елени и диви котки, както и множество абстрактни символи и точки, чието значение е неизвестно.\r\n1683 г.\r\nВоди се битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа.\r\nТурската войска обсажда Виена, като прекъсва достъпа до храна на жителите на града и гарнизона там. На 12 септември четири конни отряда – един немско-австрийски и три, съставени от полската тежка кавалерия (хусари), предвождани от полския крал Ян ІІІ Собиески щурмуват лагера на османците. Скоро в битката се включват и сили от гарнизона на града. Битката е спечелена за по-малко от 3 часа, а османските войски се оттеглят на югоизток. Жертвите от турска страна са около 15 000 души, а от християнските съюзници – около 4000. След тази битка е сложен край на османските аспирации към централноевропейските територии.На тази дата умират: \r\n2009 г.\r\nУмира Норман Ърнест Борлауг, американски агроном, хуманист и лауреат на Нобелова награда за мир.\r\nРоден е на 25 март 1914 г. в Креско, САЩ. Удостоен за неговите усилия и постижения в сферата на селското стопанство с Нобелова награда за мир за 1970 г. Наричан бащата на зелената революция.\r\n1981 г.\r\nУмира Еудженио Монтале – италиански поет, прозаик, редактор, преводач и критик. Роден е на 12 октомври 1896 г. в Генуа, Италия. Монтале започва да се занимава с литература след Първата световна война, като участва в създаването на списание, пише за други списания и работи като директор на библиотека във Флоренция. Първата му стихосбирка “Кости от Сепия” (1925 г.) е повлияна от следвоенния период. Монтале се идентифицира с Херметизма през 30-те и 40-те години на миналия век. Стихосбирка от късния му период е “Буря и други поеми” (1956 г.), а негови разкази са събрани в “Пеперудата на Динард” (1956 г.). Монтале печели Нобелова награда за литература през 1975 г.\r\n1941 г.\r\nУмира Ханс Шпеман – немски ембриолог и носител на Нобеловата награда за психология или медицина през 1935 г. Занимава се с експерименталната ембриология, разработва микрохирургичната техника. За откритието на т. нар. “организиращ ефект” в ембрионалното развитие получава Нобеловата награда през 1935 г.\r\n1764 г.\r\nУмира Жан Филип Рамо – френски композитор и теоретик на музиката. Жан Рамо е роден на 25 септември 1683 г. в Дижон. Той е органист в катедралата в Клермон и Нотр Дам дьо Дижон. В началото на кариерата си Рамо пише два труда относно хармонията, в които представя теорията за акордната инверсия. Той променя музикалната теория с твърдението си, че хармонията произтича от обертоновете, присъстващи във вибрираща струна или тръба. Първата му опера е “Иполит и Арис”(1733 г.) и е последвана от повече от 30 сценични творби, включително драматичния балет “Les Indes galantes” (1735 г.). Най-известната му опера “Кастор и Полукс” (1737 г.). Музиката му е пример за стила рококо от средата на ХVІІІ век.\r\n1612 г.\r\nУмира Василий IV Шуйски (Василий Иванович Шуйски) – руски цар от 19 май 1606 г. до 17 юли 1610 г. Произхожда от болярски род, от стария клон на суздалските князе, потомци на Рюрикови. Участва в управлението още при Иван Грозни. Член е на Болярската дума. Взема дейно участие в дворцовите интриги по времето на Борис Годунов и Фьодор II. По време на неговото управление в Путивл започва селското въстание на Иван Болотников (лятото на 1606 г.), което е потушено с много усилия. През май 1607 г. се появява претендент за престола - самозванецът Лъжедмитрий II, който успява да събере голяма армия. Василий IV действа недалновидно - за да ликвидира опасността, предлага на Швеция Псков и Новгород, да му окажат необходимата помощ срещу Лъжедмитрий. Шведите по това време воюват с Полша и полският крал Сигизмунд III нахлува на територията на Русия. След десетмесечна обсада поляците превземат Смоленск и настъпват към Москва. За да спасят столицата, болярите свалят Василий IV от престола. Царят е подстриган за монах и предаден като пленник на Сигизмунд III. Тленните му останки са върнати в Русия през 1635 г.На тази дата са родени: \r\n1944 г.\r\nРоден е Бари Уайт – американски певец, продуцент, композитор, аранжор, автор на текстове. Създател е на вокалното трио “Love Unlimitted”, което съпровожда неговите записи и концерти, но има и самостоятелни изяви. Бари Уайт е един от първите продуценти, които въвеждат диско-модата. Албуми: “I’ve Got So Much to Give”, “Stone Gon” (1973 г.), “Can’t Get Enough” (1974 г.), “Just Another Way to Say I Love You”, “Barry White’s Greatest Hits” (1975 г.), “Let the Music Play”, “Is This Watcha Wont?” (1976 г.), “Barry White Sings for Someone You Love” (1977 г.), “The Man” (1978 г.), “The Message is Love” (1979 г.) и др.\r\n1921 г.\r\nРоден е Станислав Лем – полски писател. Автор е на много произведения в жанра на научно-философската фантастика, между които по-известни са романите \"Астронавти\" (1951 г.), \"Магелановият облак\" (1955 г.), \"Едем\" (1959 г.), \"Соларис\" (1961 г.), \"Маска\" (1976 г.) и др.\r\n1897 г.\r\nРодена е Ирен Жолио-Кюри – френска физичка, дъщеря на Пиер Кюри и М. Склодовска-Кюри и съпруга на Фр. Жолио-Кюри.\r\nПрез 1920 г. Ирен Жолио-Кюри завършва Парижкия университет и работи в лабораторията на Склодовска-Кюри. През 1925 г. защитава докторска дисертация. След смъртта на М. Склодовска-Кюри (1934 г.) заема нейната катедра в Парижкия университет. През 1936 г. работи като помощник-секретар по научноизследователската дейност към френското правителство. Участва във френското съпротивително движение през 1940-1944 година. Заедно със съпруга си Фр. Жолио-Кюри открива изкуствената радиоактивност, участва в провеждането на опитите за откриване и изследване на процесите на анихилация и създаване на парите и др. През 1939 г. заедно с П. Савич установява, че единият от продуктите, получен в резултат на облъчването на уран с неутрони, е лантан - химичен елемент с пореден № 57, а не трансуранов елемент, както се предполага дотогава. Това откритие изиграва голяма роля за откриване на верижната ядрена реакция. От 1946 г. Ирен Жолио-Кюри работи в Комисариата по атомна енергия, а от 1950 г. активно участва в Движението за защита на мира заедно с Фр. Жолио-Кюри (заради което е отстранена от състава на Комисариата при френското правителство). Носител е на нобелова награда за химия за 1935 г. (съвместно с Фр. Жолио-Кюри). Ирен Кюри умира през 1956 г.\r\n1818 г.\r\nРоден е Ричард Гатлинг – американски изобретател, известен със създаването на първата картечница. Изобретява винтовото витло за параходи, което е открито междувременно и независимо от Джон Ериксън. Гатлинг работи като чиновник, учител и управител на магазин. Докато управлява собствения си магазин, изобретява “пшеничен свредел” – устройство за сеитба, което той започва да произвежда за продажба. Гатлинг основава компания за производство на картечници в Индианополис, щата Индиана, през 1862 г. Компанията се слива с “Колт” през 1897 г. Междувременно той доразвива изобретението си и докато експериментира за подобряването му, Гатлинг изобретява електрически картечници с различен размер - модерни техни варианти се монтират на самолети в началото на ХХ век, а също са ползвани и от някои земни военни части. В късните години от живота си Гатлинг патентова изобретения-подобрения, свързани с тоалетни, велосипеди, парно чистене на вълна, пневматично задвижване и други. Д-р Ричард Джордън Гатлинг умира на 26 февруари 1903 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2017.09.12", "title": "Денят 12 септември в световната история"}
{"url": "http://www.focus-news.net/news/2017/09/12/2434853/stara-zagora-narodniyat-predstavitel-ot-gerb-radostin-tanev-organizira-priemna-za-grazhdani.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на партията. Депутатът Радостин Танев ще се срещне с граждани от 09.00 до 11.00 часа. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева или на място в офиса на партията на бул. „Митрополит Методий Кусев” № 5.", "date": "2017.09.12", "title": "Стара Загора: Народният представител от ГЕРБ Радостин Танев организира приемна за граждани"}
{"url": "http://www.focus-news.net/news/2017/09/12/2434854/vazmozhni-sa-vremenni-prekasvaniya-na-programata-na-radio-fokus-v-devin-poradi-tehnicheska-profilaktika.html", "text": "Възможни са временни прекъсвания на програмата на Радио ,,Фокус” в Девин поради техническа профилактика. Краткотрайни смущения са възможни от 09.00 до 17.00 часа. В този интервал можете да слушате програмата онлайн на интернет страницата ни .", "date": "2017.09.12", "title": "Възможни са временни прекъсвания на програмата на Радио ,,Фокус” в Девин поради техническа профилактика"}
{"url": "http://www.focus-news.net/news/2017/09/12/2434855/die-zeit-germaniya-izprati-spasitelna-misiya-v-sasht.html", "text": "След урагана „Ирма“, Германия изпрати спасителна мисия в САЩ, съобщава националният ежедневник Die Zeit.\r\nСпоред решение на кризисния комитет,  Министерството на външните работи ще изпрати на борда на „Еърбъс“ А340 доброволци от Бундесвера, които да съдействат за преодоляване на последиците от урагана. Към САЩ ще бъде изпратена също и материална помощ. Целта на кризисния екип е да окажат помощ на засегнатите германци, които живеят на американска земя.\r\nВоенен самолет тип A400M ще участва и в спасителна мисия в Карибите под Европейското командване за въздушен транспорт (EATC). По данни на медиите машината ще кацне в Кюрасао, след което ще се отправи към френската отвъдморска територия Сен Мартен, където голяма част от сградите са напълно унищожени от преминаването на „Ирма“. \r\nВъв Флорида най-малко четирима души загинаха в резултат на урагана. В Джорджия и Южна Каролина властите съобщиха за три смъртни случая. Има съобщения за грабежи и кражби. Американските медии от няколко града на Източното крайбрежие опиват серия атаки във Флорида, като много от извършителите им са били въоръжени. Полицията в Маями съобщи за 28 ареста заради предполагаеми обири.\r\nБроят на потребителите, останали без електричество в резултат на урагана нарасна до 7,2 млн. Само в щата Флорида бяха съобщени за повече от 6,5 млн. души, засегнати от смущенията в мрежата. Доставчиците на електричество в Джорджия и Южна Каролина също съобщават за сериозни неизправности. В някои райони може да отнеме седмици за възстановяване на електрозахранването, предупредиха местните власти.Тереза Герова", "date": "2017.09.12", "title": "Die Zeit: Германия изпрати спасителна мисия в САЩ"}
{"url": "http://www.focus-news.net/news/2017/09/12/2434856/sofiya-turnir-po-plazhen-voleybol-shte-se-provede-v-uchastak-na-bul-knyaz-aleksandar-dondukov.html", "text": "Футболната легенда Димитър Пенев – Пената и актьорът Христо Мутафчиев са новите треньори по плажен волейбол на БулевАРТ, съобщиха от Центъра за градска мобилност. Двамата приеха да ръководят спортните отбори, които ще премерят сили днес, от 17.00 до 22.00 часа, на бул. „Княз Ал. Дондуков“, като част от събитието „БулевАРТ - Плажен волейбол“.  \r\nВ участъка между ул. „Сердика“ и ул. „Веслец“ е изградено истинско волейболно игрище, за което са доставени близо 180 тона пясък. Там първи ще премерят сили юношите от столичните отбори по волейбол. Състезанието за тях е от 14.00 до 17.00 часа. А в 17.00 часа на терена излизат отборите на Кмета, Бизнеса, Любителите и на Звездите. В състезанието ще се включат и граждани, които обичат волейбола и се записаха за турнирите. Сред състезателите са спортни легенди като Борислав Кисьов, Найден Найденов, Евгени Иванов-Пушката, Димо Тонев, националните състезателки по плажен волейбол, кметовете на районите Изгрев, Студентски, Илинден, представители на общинската и държавната администрация като Владимир Данаилов, изпълнителен директор на СОАПИ, Христиан Петров, директор на Центъра за градска мобилност, Стамен Янев, изпълнителен директор на Българска агенция за инвестиции, Димитър Маргаритов, председател на Комисията за защита на потребителите, представители на бизнеса като Димитър Тодоранов, екипът на компанията HILL и други.\r\nПокани са изпратени до всички депутати, избрани с листи от София, представители на кабинета и Асоцициацията на собствениците на бизнес сгради, както и до всички, които имат бизнес на бул. „Дондуков“.\r\nСпортната проява ще продължи до 22.00 часа с DJ парти, а сцената ще бъде качена на истински „паяк“. \r\nРемонтите предизвикват затруднения, но те могат да станат „арена“ на нещо приятно, каза зам.-кметът по транспорта и автор на идеята Евгени Крусев. Той добави, че събитието е част от инициативата “БулевАРТ” на Столична община, където идеята е знакови улици на столицата да се превръщат в поле за различни спортно-културни прояви.  \r\nОсновни партньори на Столична община в събитието са Българската федерация по волейбол, „Спортна София”, „Център за градска мобилност”, „София - европейска столица на спорта 2018”, „Балкан Стар – генерален представител на марката Jeep”, “Кока Кола ХБК България” АД, “Софийска вода” АД, „Атлетик Фитнес“, ОП „Туризъм“, „Музейко“, ФУЛЧАРДЖЪР , La Cathédrale, Social café, Spaghetti & Kitchen, както и с медийната подкрепа на БНТ, Дарик радио, Спортал и Волейбол БГ.", "date": "2017.09.12", "title": "София: Турнир по плажен волейбол ще се проведе в участък на бул. „Княз Александър Дондуков“"}
{"url": "http://www.focus-news.net/news/2017/09/12/2434857/bchk-i-izdatelstvo-fakel-organizirat-grazhdanska-panihida-na-groba-na-tsaritsa-eleonora-balgarska.html", "text": "БЧК и издателство „Факел“ организират гражданска панихида на гроба на Царица Елеонора Българска, съобщиха от Червенокръстката организация. От 10.30 часа в двора на Боянската църква ще бъде отслужена панихида по повод 100-годишнината от смъртта на царица Елеонора. В този ден БЧК и литературното издателство „Факел“ ще отдадат заслужена почит на една личност, чийто ореол на добрина и милосърдие я е съпътствал винаги. \r\nЦарица Елеонора идва в България през 1908 г. като втора съпруга на княз Фердинанд и като личност, отличаваща се с високи и устойчиви добродетели. Веднага бива провъзгласена от ръководството на Българския Червен кръст за негова покровителка, като преди това тя вече има популярност в Международния Червен кръст. Освен ежедневните прояви на чиста човешка добрина, благотворителност, основаване на центрове за лечение на деца, Елеонора участва в Балканската война като милосърдна сестра. \r\nПриносът на царица Елеонора към историята на Българския Червен кръст е безценен и изключително значим. БЧК се прекланя дълбоко пред паметта ѝ.", "date": "2017.09.12", "title": "БЧК и издателство „Факел“ организират гражданска панихида на гроба на Царица Елеонора Българска"}
{"url": "http://www.focus-news.net/news/2017/09/12/2434858/ruse-vazstanoveno-e-dvizhenieto-v-dvete-lenti-po-patya-i-5-byala-polsko-kosovo.html", "text": "Възстановено е движението в двете ленти по пътя I-5 Бяла - Полско Косово. Това съобщиха от пресцентъра на Агенция \"Пътна инфраструктура\".", "date": "2017.09.12", "title": "Русе: Възстановено е движението в двете ленти по пътя I-5 Бяла - Полско Косово"}
{"url": "http://www.focus-news.net/news/2017/09/12/2434859/zdf-opozitsiyata-v-norvegiya-prizna-porazhenieto-si-na-parlamentarnite-izbori.html", "text": "След преброяването на почти всички гласове консервативната правителствена коалиция на премиера Ерна Солберг бе утвърдена като победител на парламентарните избори в Норвегия, предава германският телевизионен канал ZDF.\r\nСъщевременно бившият министър на външните работи, социалдемократът Йонас Гахр Щьор, призна поражението си в парламентарния вот. \r\nКоалицията на Солберг включва популистката „Партия на напредъка“ , либералите и християндемократите. Солберг се обявява за данъчни облекчения, докато Щьор заложи в предизворната си кампания стремеж към завръщане на модела „държава на благоденствието“. „Зелени“ на свой ред заложиха за спиране на експлоатацията на петролните находища за срок от 15 г. Тереза Герова", "date": "2017.09.12", "title": "ZDF: Опозицията в Норвегия призна поражението си на парламентарните избори"}
{"url": "http://www.focus-news.net/news/2017/09/12/2434860/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от дружеството. Във връзка с направа на връзки на улични водопроводи на ул. „Цар Асенов път“, с. Бистрица, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: вилна зона „Беликата“, вилна зона „Батийница“, вилна зона „Бяла нива“, вилна зона „Дебело Гуно“, вилна зона“ Косанин дол“, вилна зона „Градище“, вилна зона „Ловджийска чешма“ и с. Кокаляне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  вилна зона“ Косанин дол“ – ул. „Карачаир“ и ул. „Зебел“; вилна зона „Беликата“ – на входа на вилната зона; вилна зона „Бяла нива“ – ул. „Горна Батийница“.\r\nВъв връзка с направа на връзки на улични водопроводи на бул. „Президент Линкълн“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл.601, бл. 602, бл. 604, бл. 605; ул. „Първенец“, по ул. „Лиляче“ от бул. „Президент Линкълн“ до бл. 602. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 604 и бл. 606.\r\nВъв връзка с изграждане на сградно водопроводно отклонение на ул. „Люлин планина“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Люлин планина“ от ул. „Доспат“ до ул. „Шандор Петьофи“; по ул. „Доспат“ от ул. „Дукатска планина“ до ул. „Св. Иван Рилски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доспат“ ъгъла с ул. „Люлин планина“.\r\nВъв връзка с изграждане на сградно водопроводно отклонение на ул. „Асенова крепост“, кв. „Подуене“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Погледец“, ул. „Царичина“, ул. „Асенова крепост“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асенова крепост“ ъгъла с ул. „Царичина“.\r\nВъв връзка с подмяна на сградно водопроводно отклонение на ул. „Криволак“, с. Бистрица,  се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Криволак“, по ул. „Ивайло“ от ул. „Криволак“ до ул. „Младен Ангелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Криволак“, ъгъла с ул. „Ивайло“.", "date": "2017.09.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/12/2434861/yambol-zasedanie-na-oblastnata-epizootichna-komisiya-shte-se-provede-v-sgradata-na-oblastnata-administratsiya.html", "text": "Заседание на Областната епизоотична комисия ще се проведе от 10.30 часа в Областна администрация - Ямбол днес. Това съобщиха от Областна администрация - Ямбол. Заседанието е открито за представителите на медиите.", "date": "2017.09.12", "title": "Ямбол: Заседание на Областната епизоотична комисия ще се проведе в сградата на Областната администрация"}
{"url": "http://www.focus-news.net/news/2017/09/12/2434862/sofiya-narodniyat-predstavitel-ot-bsp-za-balgariya-prof-rumen-gechev-i-obshtinskiyat-savetnik-vladimir-danev-shte-provedat-priemna-za-grazhdani.html", "text": "Народният представител от „БСП за България“ проф. Румен Гечев и общинският съветник Владимир Данев ще бъдат на разположение на софиянци в постоянната приемна на БСП – София на ул. „Леге“ №10, етаж 1. Това съобщиха от пресцентъра на градската структура на БСП. Приемната за граждани ще се проведе от 15.00 до 17.00 часа.", "date": "2017.09.12", "title": "София: Народният представител от „БСП за България“ проф. Румен Гечев и общинският съветник Владимир Данев ще проведат приемна за граждани"}
{"url": "http://www.focus-news.net/news/2017/09/12/2434863/plyus-info-makedoniya-silni-buri-obhvanaha-chast-ot-balkanskiya-poluostrov.html", "text": "Силни бури обхванаха част от Балканския полуостров, предизвиквайки хаос в Хърватия, Сърбия и Босна и Херцеговина, предава македонската електронна медия „Плюс Инфо“.\r\nВ следобедните часове на понеделник в Хърватия бе издаден предупредителен червен код за опасност от наводнения, след като Адриатическото крайбрежие бе залято от проливни дъждове. Под вода се оказаха Задар, остров Хвар и части от Адриатическата магистрала.\r\nНай-засегнат от силните дъждове бе град Задар, където паднаха дъждове, два пъти по-високи от средната норма за септември. \r\nСилен вятър, придружен от дъжд на няколко места, връхлетя Босна и Херцеговина. В столицата Сараево бе съобщено за паднали дървета и повредени покриви. Затруднения в трафика имаше и в района на Мостар.\r\nФедералната хидрометеорологична служба на Босна и Херцеговина издаде оранжев предупредителен код за поява на силен вятър.\r\nБуря порази Белград и няколко града в Сърбия във вечерните часове на понеделник, а в Нови Пазар падна градушка с размерите на орех. Около 19 часа бурите удариха отделни части на Белград, а температурата на въздуха падна с 10 градуса по Целзий, или от 29 до 19 градуса.Тереза Герова", "date": "2017.09.12", "title": "„Плюс Инфо“ (Македония): Силни бури обхванаха част от Балканския полуостров"}
{"url": "http://www.focus-news.net/news/2017/09/12/2434864/mvr-chetirima-dushi-sa-zaginali-a-edin-e-s-opasnost-za-zhivota-sled-katastrofi-prez-izminaloto-denonoshtie.html", "text": "Четирима души са загинали, а един е с опасност за живота след катастрофи през изминалото денонощие. Това съобщиха от пресцентъра на МВР. В страната са станали общо 22 тежки пътнотранспортни произшествия, при които има 24 пострадали. В София са станали 174 леки и три тежки катастрофи, при които има трима пострадали.", "date": "2017.09.12", "title": "МВР: Четирима души са загинали, а един е с опасност за живота след катастрофи през изминалото денонощие"}
{"url": "http://www.focus-news.net/news/2017/09/12/2434865/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-sofiya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2017.09.12", "title": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в София"}
{"url": "http://www.focus-news.net/news/2017/09/12/2434866/inzh-damyan-damyanov-yuzdp-pozharat-mezhdu-selata-ploski-i-ilindentsi-veche-e-potushen-napalno.html", "text": "Пожарът между селата Плоски и Илинденци вече е потушен напълно. Това каза за Радио „Фокус“ - Пирин инж. Дамян Дамянов, директор на Югозападно държавно предприятие. По думите му цяла нощ дежурни екипи са останали на място и в резултат на това огънят е загасен.„Фокус“ припомня, че вчера около обяд пожарът обхвана около 50 дка борова гора между санданските села Илинденци и Плоски в труднодостъпна местност, заради което огънят бе гасен ръчно и с помощта на летателна техника от ВВС. Няма пострадали хора.\r\nНатали СТЕФАНОВА", "date": "2017.09.12", "title": "Инж. Дамян Дамянов, ЮЗДП: Пожарът между селата Плоски и Илинденци вече е потушен напълно"}
{"url": "http://www.focus-news.net/news/2017/09/12/2434867/the-slovak-spectator-upravlyavashtite-v-bratislava-podpisaha-izmeneniya-v-koalitsionnoto-sporazumenie.html", "text": "Лидерите на управляващите в Словакия партии - Роберт Фицо (СМЕР), Бела Бугар („Мост-Хид“) и Андрей Данко (Словашката национална партия/ СНС), подписаха изменение на коалиционното споразумение, съобщава  вестник The Slovak Spectator.\r\n„Съгласихме се с нови правила, като например срещи в понеделник, което ще ни даде възможност да се подготвим за всяка следваща парламентарна сесия и заседание на правителството в сряда\", поясни Фицо след приемането на документа. \r\nТримата лидери се ангажираха с представянето на всеки набор от документи на коалиционните партньори най-малко 24 часа преди внасянето им в парламента. Засилена ще бъде и комуникацията помежду им. \r\n„Съгласихме се да създадем регионални и областни коалиционни съвети. Принудени сме да направим това, за постигнем успех на местните избори през ноември“, обясни словашкият министър-председател. \r\nПредстоящите избори ще бъдат „основен тест за това къде сме и каква политическата сила имаме\", поясни Фицо, уверявайки, че коалицията е по-силна от възникналата политическа криза в страната. Нещо повече – премиерът изрази увереност, че няма алтернатива на сегашното правителство. Опозицията е съюз от аматьори, които ще повлекат Словакия към изолация, твърди лидерът на СМЕР.\r\nДанко на свой ред заяви, че „добрите споразумения са в основата на добрите отношения\". Той изрази задоволство от създаването на механизъм, който ще помогне да се избегнат недоразумения в коалицията.\r\nКоалицията  затъна в криза след спорна покана за представяне на спорни предложения на Министерството на образованието, ръководено от представител на СНС. След скандала, Данко обяви оттеглянето на партията си от коалиционното споразумение, а просветният министър подаде оставка, припомня изданието.Тереза Герова", "date": "2017.09.12", "title": "The Slovak Spectator: Управляващите в Братислава подписаха изменения в коалиционното споразумение"}
{"url": "http://www.focus-news.net/news/2017/09/12/2434868/umbalsm-n-i-pirogov-otdelenieto-po-fizikalna-i-rehabilitatsionna-meditsina-organizira-profilaktichni-pregledi-za-detsa-mezhdu-7-i-18-godini-koito-imat-skolioza.html", "text": "Отделението по физикална и рехабилитационна медицина в УМБАЛСМ \"Н. И. Пирогов\" отбелязва 55-ия си рожден ден. По този повод ръководеното от доц. д-р Красимира Казалъкова звено ще проведе профилактични прегледи за деца между 7 и 18 години, които имат сколиоза (гръбначно изкривяване) или съмнение за такава. Това съобщиха от пресцентъра на УМБАЛСМ \"Н. И. Пирогов\". Профилактичните прегледи ще извършват съвместно от доц. Казалъкова и екипа ѝ и д-р Николай Цуцумански и екип от детски травматолози. Кинезитерапевти и рехабилитатори ще покажат на децата и родителите им упражнения, които подпомагат коригирането на стойката. \r\nТова ще се случи днес и утре (13 септември 2017 г.), от 11.45 часа.", "date": "2017.09.12", "title": "УМБАЛСМ \"Н. И. Пирогов\": Отделението по физикална и рехабилитационна медицина организира профилактични прегледи за деца между 7 и 18 години, които имат сколиоза"}
{"url": "http://www.focus-news.net/news/2017/09/12/2434869/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Цял отбор футболисти прекрачиха прага на ЮЗУ, 2000 са първокурсниците“. Друго заглавие е „Общински съветници от Дупница се сдобиха с имоти на морето“. В статията пише още, че зам.-председателят на Общинския съвет Йонко Гергов се е сдобил с имот в Черноморец. В ежедневника има и статия за това, че телевизионният продуцент Бранко Салич е приет по спешност в МБАЛ - Благоевград със силни болки в корема. Друго заглавие от ежедневника е „Симитли подкрепи източния вариант за АМ „Струма“ в Кресненското дефиле, над 1000 души дойдоха на обсъждането на ОВОС-а“. Друга статия е за това, че Наталия Пецева-Вакъвчиева е спечелила конкурса за учителка на пълен щат в Първо ОУ в Сандански.\r\nВодещо заглавие на вестник „Вяра“ е „96-год. медиум Лазарина Степова от Радуил разкри тайната на дълголетието: Не се ядосвайте за нищо и вярвайте в Бог, св. Георги ми заръча насън да паля свещи на Разпети петък“. Още едно заглавие от страниците на ежедневника е „Кметът Калин Гелев: Кандидатстваме за 400 000 лв. за обновяване на стадиона в Сапарева баня, водещ спортен клуб иска да изгради модерна база“. Друга статия от изданието касае това, че кметът на Кочериново Иван Минков продава златен имот в Бараково за 21 000 лв.", "date": "2017.09.12", "title": "Преглед на основните теми в благоевградския печат"}
{"url": "http://www.focus-news.net/news/2017/09/12/2434870/reuters-turskite-vlasti-izdadoha-novi-zapovedi-za-aresti-vklyuchitelno-sreshtu-bivshi-sluzhiteli-na-razuznavaneto.html", "text": "Турските власти издадоха заповеди за арести на 63 души, включително бивши служители на Националната разузнавателна агенция (МИТ), заради предполагаеми връзки с живеещия в САЩ Фетхуллах Гюлен, обвинен от Анкара в оркестриране на миналогодишния опит за държавен преврат, предава Reuters.\r\nМестните медии съобщиха, че е проведена полицейска операция на територията на 21 турски провинции. \r\nСлед неуспешния пуч повече от 50 хил. души бяха вкарани в затвора в очакване на процес за предполагаеми връзки с движението на Гюлен. Около 150 хил. души бяха уволнени от работа в публичния и частния сектор по същата причина.Тереза Герова", "date": "2017.09.12", "title": "Reuters: Турските власти издадоха нови заповеди за арести, включително срещу бивши служители на разузнаването"}
{"url": "http://www.focus-news.net/news/2017/09/12/2434871/yanka-takeva-sindikat-na-balgarskite-uchiteli-posreshtame-i-tozi-15-ti-septemvri-s-neresheni-problemi-v-obrazovatelnata-sistema.html", "text": "Посрещаме и този 15-ти септември с нерешени проблеми в образователната система. Това каза в сутрешния блок „Добро утро, България“ на Радио „Фокус“ председателят на Синдиката на българските учители Янка Такева. По думите ѝ сериозен е въпросът с кадровото обезпечаване особено в малките населени места, като към момента незаетите щатни места са около 3 000. Модернизирането на учебните планове също е спорен момент, на който едва ли ще бъде намерено решение през тази учебна година. Председателят обаче изрази увереност, че обещаното от правителството поетапното увеличение на учителските заплати ще се изпълни. „В бюджетната рамка са заложени за 2018 г. в бюджета 338 млн. за средното образование от тях 248 млн. за работните заплати, които ще се увеличат от 1 септември 2017 г. Вчера на Отрасловия съвет приехме наредбата за работните заплати, приехме анекса, така че утре очакваме да подпишем анекса и съответно директорите вече да започнат увеличението, защото средствата са в училищата за увеличението на работните заплати. Аз смятам, че правителството трябва да отпусне допълнително още 90 млн. към тези 338 млн. лв. в бюджет 2018 г., за да може да се покрият всички необходими разходи по издръжката и целодневната организация на работата в училищата и целодневните детски градини”, каза още председателят на Синдиката на българските учители Янка Такева. Янка Такева добави, че тази година около 61 000 първокласници ще влязат в класните стаи. Механизмът за обхващане на деца в системата ще даде положителни резултати, като тази година повече деца ще се обучават и в останалите класове, коментира още тя. \"Важна цел през нова учебна година би трябвало да бъде повишаване статута на българския учител\", каза Янка Такева.", "date": "2017.09.12", "title": "Янка Такева, Синдикат на българските учители: Посрещаме и този 15-ти септември с нерешени проблеми в образователната система"}
{"url": "http://www.focus-news.net/news/2017/09/12/2434872/burgas-85-godishen-mazh-e-pochinal-pri-katastrofa-na-patya-burgas-varna-v-rayona-na-selo-banya.html", "text": "85-годишен мъж е починал при катастрофа на пътя Бургас – Варна, в района на село Баня. Това съобщиха от ОДМВР - Бургас. Вчера, около 08.20 часа, на пътя Бургас – Варна, в района на село Баня, община Несебър, на ул. \"Михаил Герджиков\", поради неустановени до момента причини, лек автомобил катастрофира в бетонен ел. стълб. Автомобилът е с бургаска регистрация, управляван от 59-годишен мъж с инициали Н. Г. от бургаския квартал \"Черно море\". Водачът е тестван за употреба на алкохол, като дрегерът отчел положителна проба с концентрация - 0.83 промила (взета му е кръв за химичен анализ). От ПТП на място починал, седящият на предната дясна седалка пътник – 85-годишен мъж с инициали Т. Г., от бургаския квартал \"Черно море\". Работата по случая продължава от служители на Районно управление – Несебър.", "date": "2017.09.12", "title": "Бургас: 85-годишен мъж е починал при катастрофа на пътя Бургас – Варна, в района на село Баня"}
{"url": "http://www.focus-news.net/news/2017/09/12/2434873/preskonferentsiya-po-povod-provezhdaneto-na-evropeyskite-dni-na-nasledstvoto-shte-se-provede-v-stolitsata.html", "text": "Столичната община, Министерството на културата и Френският институт в България организират пресконференция по повод провеждането на Европейските дни на наследството – София на 16 и 17 септември. Това съобщиха от пресцентъра на Столична община. Пресконференцията ще се състои в 11.00 часа в сградата на Общината на ул. „Париж“ № 1. \r\nЩе присъстват Пиер Гийме – културно аташе към Посолството на Франция, Фабиен Флори – директор на Френския институт в България, Биляна Генова – директор на дирекция „Култура“ на Столична община, както и представители на многобройните институции, които се присъединиха към инициативата и ще отворят вратите си за гражданите и гостите на столицата.", "date": "2017.09.12", "title": "Пресконференция по повод провеждането на Европейските дни на наследството ще се проведе в столицата"}
{"url": "http://www.focus-news.net/news/2017/09/12/2434874/stara-zagora-obshtina-kazanlak-organizira-tarzhestveno-otkrivane-na-noviya-natsionalen-tsentar-po-prirodo-matematicheski-nauki-kam-ppmg-nikola-obreshkov.html", "text": "Община Казанлък организира тържествено откриване на новия Национален център по природо-математически науки към ППМГ “Никола Обрешков“. Това съобщиха от пресцентъра на Община Казанлък. Откриването ще се състои днес, от 10.00 часа, в Математическата гимназия. В духа на празничното събитие Община Казанлък ще подкрепи дарителската кампания на БНТ за българските училища в чужбина „Прозорец към Родината“. Общината приканва всеки, който присъства на събитието, да носи своя книга, учебник или помагало, надписана със свое лично послание, която да дари за българските ученици зад граница.\r\nС благородния жест всеки, който присъства на откриването на новия център, ще стане участник в инициативата на обществената медия, подкрепена от издателства, културни институти, обществени организации и фирми.\r\nИзвън пределите на страната има над 200 училища, в които на родни знания и писменост се учат над 20 000 деца на България. БНТ започва кампанията „Прозорец към Родината“, за да подпомогне обучението на български ученици от първи до седми клас.", "date": "2017.09.12", "title": "Стара Загора: Община Казанлък организира тържествено откриване на новия Национален център по природо-математически науки към ППМГ “Никола Обрешков“"}
{"url": "http://www.focus-news.net/news/2017/09/12/2434875/pregled-na-osnovnite-temi-v-starozagorskiya-pechat.html", "text": "„Любител на екстремни селфита прекара 2 часа във въздуха“ е водещо заглавие от страниците на вестник „Старозагорски новини“. 16-годишен тийнейджър от Казанлък, любител на селфита в екстремална обстановка, едва не стана жертва на страстта си, като престоя два часа на ръба на стоманобетонна греда до пристигането на огнеборците. Инцидентът с Максим Владимиров от Града на розите е станал след 20:00 часа на 10 септември, когато с още трима приятели се покатерил по разпадащата се конструкция на някогашната когенерация в неработещия ТЕЦ, в западната част на града. Групичката възнамерявала да си направи по-хард снимки, с които да се похвали пред приятелчетата. Проникването в сградата станало без проблеми, тъй като там от много време няма никаква охрана, коментира началникът на РУ \"Полиция\" Стойчо Крачолов. При все още неизяснени обстоятелства Максим пропаднал от около 10 метра височина и по случайност се спрял върху стоманобетонна колона на 4 м от бетонния под. След безуспешни опити да слезе сам, приятелчетата му позвънили на телефон 112. Спасителната акция била организирана за отрицателно време, самото сваляне с помощта на стълба приключило към 22:15 часа. Инспектори от Детската педагогическа стая ще проведат разследване, в процес на издирване са родителите на тийнейджърите. ТЕЦ - Казанлък е бивша собственост на Николай Банев, обявен е в несъстоятелност, като голяма част от оборудването е разграбено. Обектът е изключително опасен, истинско чудо е че досега няма загинал или по-сериозно пострадал, коментират участници в спасителната операция. \r\n“Незаконно сметище задушава северната част на Стара Загора” е друго заглавие от страниците на вестника. Огромно нерегламентирано сметище се е заформило в покрайнините на Стара Загора. За него информира шефът на местния клон на \"Електроразпределение (ЕР) - Юг\" ЕАД (бившето EVN ЕАД) инж. Георги Вълков, който загрижен съобщи, че тонове всевъзможни отпадъци възпрепятстват достъпа до трафопост \"Лешника\", който при авария няма как да бъде обслужен. Журналистическата ни проверка на място установи, че действителността в северната част на бившия емблематичен за старозагорци ресторант \"Лешника\" далеч надминава разказаното. Всъщност металната бариера, която всички гости на закътания ресторант \"Лешника\" добре помнят, я няма! Тя отдавна е открадната и предадена вероятно за скрап, а нейните постаменти грозно стърчат, за да отделят, поне виртуално, алеята към бившия добре поддържан паркинг на заведението и трафопоста от настоящото сметище, което по всичко личи, е на път да се превърне в едно от най-големите в областта. Зеленият рай, който преди години мамеше старозагорци с прохлада и ромон на р. Бедечка, сега е превзет от всевъзможни боклуци, които като количества са тонове. Изхвърленото може да го разделим основно на два вида боклук. На първо място са битовите отпадъци, с притегателната сила на магнит за всички клошари: стари матраци, юргани, кухненски мебели и такива от спални, пластмасови туби, бутилки, легени и корита, както и части от електроуреди (по-скоро всичко онова, което пунктовете за вторични суровини не приемат), в.т.ч. останки от непотребни монитори и принтери. Втората част от боклука, която видимо започва да доминира, са строителните отпадъци. Тук вече положението е страховито, защото наистина иде реч за тонове изкъртени тухли, мазилка, стари каменинови ВиК тръби от отходната канализация, парчета бетон, гипсокартон, прогнили трегери и какво ли още не. Заетата площ е буквално декари и доволно препречва достъпа да трафопост \"Лешника\". \"Не дай си, Боже да стане авария и да се наложи да изнасяме техника от трафопоста за ремонт! По никакъв начин кола, бус, кран или вишка не може да се доближи, камо ли да стигне до обекта\", каза инж. Вълков. Той обясни, че въпросният трафопост обслужва десетки абонати от североизточната част на Стара Загора, в т.ч. и голяма бензиностанция. Насред боклуците са замаскирани три шахти без капаци с ширина на отворите 50/50 см, но дълбоки няколко метра. Ако в тях пропадне възрастен или дете, ровещи из отпадъците или изхвърлящи такива, в най-добрия случай ще се отърве с няколко фрактури. Въпросното нерегламентирано сметище се намира недалеч от зелените площи на \"Бедечка\", но е много странен фактът, как бдителните еколози досега не са го забелязали и не са вдигнали вой до кмета?\r\n“Вотът на недоверие - самоинициатива на новобранците в политиката, категорични са от ГЕРБ”, пише още изданието. \"Партия \"Воля\" е поредното доказателство, че преди да се гласува, трябва внимателно да се мисли. Повдигнатият въпрос за инициирането на вот на недоверие към правителството не е съгласувано с останалите опозиционни сили, а чисто и просто представлява самоинициатива на новобранците в политиката\". Така старозагорският народен представител от ГЕРБ Емил Христов коментира отправените от партията на Веселин Марешки обвинения, че кабинетът \"Борисов-3\" не изпълнява поетите си предизборни ангажименти. По думите на Христов, БСП и ДПС си дават ясна сметка, че подобен вот на недоверие няма обосновка пред обществото. Запитан за възможните мотиви, които стоят зад действията на партия \"Воля\", Емил Христов коментира, че формацията е изгубила себе си и прави опити чрез публично говорене да се задържи на политическата сцена. \"Обвиненията са безпочвени! Казаното от парламентарната група на формацията не бива да се опровергава, а трябва да бъде прието със съчувствие\", допълни Христов. Според представителя на най-голямата политическа сила в парламента, кабинетът \"Борисов-3\" работи добре и доказателство за това могат да бъдат открити в подобряването на редица икономически показатели. \"Ние също искаме темповете на развитие да бъдат по-големи, за да бъдат увеличени заплатите и пенсиите на българските граждани, но това на този етап не може да се случи\". По повод отправеното обвинение от страна на народния представител на \"Воля\" Кръстина Таскова, че управляващите не успяват да разберат и решат проблемите на българските граждани, Емил Христов уточни, че резултатът от последните предсрочни парламентарни избори ясно показва в коя политическа сила българските граждани имат най-голямо доверие.", "date": "2017.09.12", "title": "Преглед на основните теми в старозагорския печат"}
{"url": "http://www.focus-news.net/news/2017/09/12/2434876/burgas-10-000-kasa-tsigari-bez-banderol-sa-izzeti-pri-proverka-na-lek-avtomobil-v-zhk-meden-rudnik.html", "text": "10 000 къса цигари без бандерол са иззети при проверка на лек автомобил в ж.к. \"Меден Рудник\". Това съобщиха от ОДМВР - Бургас. Вчера служители от сектор \"Икономическа полиция\" при ОДМВР - Бургас извършили проверка на лек автомобил с бургаска регистрация, паркиран пред бл. 14, вх. 6 в ж.к. \"Меден Рудник\", собственост на 41-годишен мъж с инициали А. К. от Бургас. При извършената проверка на задната седалка на автомобила са намерени и иззети 50 стека (10 000 къса) цигари, без наличен акцизен бандерол. По случая е образувано досъдебно производство.", "date": "2017.09.12", "title": "Бургас: 10 000 къса цигари без бандерол са иззети при проверка на лек автомобил в ж.к. \"Меден Рудник\""}
{"url": "http://www.focus-news.net/news/2017/09/12/2434877/varna-obshtinskiyat-savetnik-ot-gerb-dots-antoaneta-tsvetkova-organizira-priemna-za-grazhdani.html", "text": "Общинският съветник от ГЕРБ доц. Антоанета Цветкова организира приемна за граждани, съобщиха от пресцентъра на ГЕРБ - Варна. Приемното време е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.", "date": "2017.09.12", "title": "Варна: Общинският съветник от ГЕРБ доц. Антоанета Цветкова организира приемна за граждани"}
{"url": "http://www.focus-news.net/news/2017/09/12/2434878/vidin-dvama-dushi-sa-postradali-pri-katastrofa-v-grada-ediniyat-e-transportiran-v-pirogov-s-opasnost-za-zhivota.html", "text": "Двама души са пострадали при катастрофа на ул. ”Гео Милев” във Видин. Сигналът за пътното произшествие е получен вчера, в 11.30 часа. Това съобщиха от ОДМВР-Видин. При огледа на местопроизшествието разследващите установили, че лек автомобил „Субару”, шофиран от Й. Х. /83 г./ от село Арчар не заобиколил спрелия пред него лек автомобил „Рено” и ударил стоящите зад него двама видинчани. Мъжете – на 49 и 50 години, били транспортирани в МБАЛ-Видин. Единият, с охлузни рани и натъртвания, е освободен. Другият е транспортиран за лечение в столичната болница „Пирогов” с фрактури на долни крайници и опасност за живота. Водачът и двамата пострадали са тествани с дрегер, не било отчетено наличие на алкохол. На шофьора е взета и кръвна проба. Работата по случая продължава, образувано е досъдебно производство.", "date": "2017.09.12", "title": "Видин: Двама души са пострадали при катастрофа в града, единият е транспортиран в „Пирогов” с опасност за живота"}
{"url": "http://www.focus-news.net/news/2017/09/12/2434879/redzhep-tayip-erdogan-turtsiya-veche-e-napravila-depozit-za-ruskite-s-400.html", "text": "Турция вече е платила депозит на Руската федерация за закупуването на зенитно-ракетните комплекси С-400. Това увери държавният глава Реджеп Тайип Ердоган, подчертавайки, че Анкара и Москва са поели ангажимент да реализират сделката за продажна на високотехнологичното оборудване за отбрана, съобщава вестник Hurriyet.\r\n„Нашите приятели вече са подписали споразумение за С-400. Освен това, доколкото ми е известно, е платен депозит. Процесът ще продължи с прехвърлянето на кредит от Русия към нас. Както [руският президент Владимир] Путин, така и аз сме решителни по този въпрос\", заяви Ердоган пред журналисти при завръщането си от Казахстан.\r\nЗабележките на Ердоган опровергаха някои от новините, публикувани в различни медии, според които Турция ще се откаже от закупуването на руските системи, тъй като те няма да бъдат оперативно съвместими с радарите на НАТО.\r\nНо Ердоган отрече тези доклади, като подчерта, че никоя друга страна няма право да обсъжда суверенните и независими решения на Турция за повишаване на отбранителните й способности.\r\n„Ние сме тези, които ще вземат решения относно нашата независимост. Ние сме отговорни за предприемането на мерки за сигурност за защита на нашата страна“, категоричен бе турският лидер.Тереза Герова", "date": "2017.09.12", "title": "Реджеп Тайип Ердоган: Турция вече е направила депозит за руските С-400"}
{"url": "http://www.focus-news.net/news/2017/09/12/2434880/pregled-na-osnovnite-temi-v-dobrudzhanskiya-pechat.html", "text": "Тази година няма да бъде излъчен Почетен гражданин на Добрич, съобщава челото на вестник „Нова добруджанска трибуна“. Комисията по предложения за удостояване на почетни звания на Община Добрич не е излъчила предложение за званието. Това е съобщил председателят й Иво Пенчев. В Общинския съвет ще бъде внесено предложение двамата номинирани, събрали най-много гласове – Михаил Стоев и Веселин Бончев, да бъдат удостоени с Почетния знак на Общината. Присъжда се на български и чуждестранни граждани за постижения в областта на културата, науката, образованието, здравеопазването и други сфери. Приемат заявления за участие в базара за празника на Добрич, съобщава изданието. Приемът ще започне на 18 този месец и ще продължи до 21 септември. В еднотипни шатри занаятчии и художници ще представят направеното и сътворено от тях. Заемането на местата в базара трябва да стане най-късно до 10.00 часа на 25 септември, отбеляза зам.-кметът. Дейностите на изложението–базар на занаятите и изкуствата, търговска дейност с балони и знамена и атракционни съоръжения ще се осъществят по схеми на Главния архитект. От спортната страница – „Новата титла на Радосвета Симеонова дойде с рекорд“. Лекоатлетката е спечелила 32-то издание на маратона Съединение, който е с дължина 15 км – от Димитровград до Хасково. Състезателката на Добруджа е поставила нов рекорд в надпреварата при жените от 19 до 35 години. „Най-голямата у нас крипта за мощи на светци разкриха на крепостта Залдапа“, съобщава на първа страница другият регионален вестник „Добруджанска трибуна“. На Балканите от десетките открити крипти в раннохристиянски църкви по-голяма е само тази в базиликата Томис (днешния град Констанца). Този град е бил столица на провинцията. В криптите обаче археолозите не са намерили мощи на светци. „700 първокласници ще прекрачат училищния праг на 15 септември в Добрич“, съобщава всекидневникът. Първокласниците ще получат като подарък от Общината по две занимателни тетрадки, на чиито корици са изобразени паметникът на ген. Иван Колев, който наскоро беше издигнат в града, и часовниковата кула, една от емблемите на Добрич. Кметът Йордан Йорданов ще открие новата учебна година първо в 9,00 часа в СУ „Любен Каравелов“ и час по-късно в Езикова гимназия „Гео Милев“. Всички необходими учебници и учебни помагала са закупени и доставени навреме в училищата. „Инж. Сотир Попчев е новият управител на „Жилфонд-инвест“ ЕООД“, съобщава изданието. Инж. Попчев е класиран на първо място измежду явилите се четирима кандидати. Изборът на комисията вече е утвърден и от кмета на града. Досега инж. Попчев е бил временно изпълняващ длъжността директор на Регионалния отдел „Национален строителен контрол“ – Добрич.", "date": "2017.09.12", "title": "Преглед на основните теми в добруджанския печат"}
{"url": "http://www.focus-news.net/news/2017/09/12/2434881/burgas-kontsert-na-georgi-shagunov-shte-se-provede-na-otkrita-stsena-ohlyuva-v-morskata-gradina.html", "text": "Произведения на Георги Шагунов ще звучат днес, от 18.30 часа, на Открита сцена \"Охлюва\" в Морската градина. Това съобщиха от пресцентъра на Община Бургас. Събитието се провежда между две важни за българската история дати - 6 септември - Ден на Съединението, и 22 септември - Ден на Независимостта.\r\nКонцертът включва 10 от произведенията на маестро Шагунов - валсове, танга и други, изпълнявани в началото на миналия век по градски забави. Ще бъде изсвирен и Химнът на Независимостта на България, написан от капелмайстора на 24-ти Черноморски пехотен полк в деня на обявяването на независимостта.\r\nМузиката ще звучи в изпълнение на Бургаски духов оркестър с ръководител Христо Кожухаров. Концертът и съпътстващите го изказвания от представители на различни институции ще бъдат документирани като част от музикалната история на града ни. С това събитие се финализира проектът \"Шагуниада - градска музика на Георги Шагунов\" за запазване наследството на Бащата на музиката в Бургас, изпълнен от Сдружение \"Общество за духовни изяви\" с председател Румяна Емануилиду. Той се реализира чрез програмата за съфинансиране на културни проекти на Община Бургас.\r\nПървата част на проекта включваше студиен запис на градска музика, композирана от Георги Шагунов, която да бъде използвана при различни поводи и чествания в града.\r\n\"Преди няколко години по инициатива на Сдружение \"Общество за духовни изяви\" 12 от произведенията на маестро Шагунов бяха разучени с помощта на композитора и диригент Кирил Дончев и изпълнени на два общоградски концерта. Събитието тогава развълнува много бургазлии. Георги Шагунов е композирал близо 2000 музикални произведения. Бургас го е обявил още приживе за почетен гражданин, но и сега градът трябва да се гордее с композитор от такава величина. Една част от партитурите са съхранени в архива, което дава възможност те да бъдат размножени, разучени и свирени по различни поводи. Бургазлии трябва да познават музикалното си наследство\", коментира председателят на сдружението Румяна Емануилиду.\r\nЗаписите на музикалните произведения ще останат на разположение на Община Бургас, Държавен архив, Регионална библиотека \"П. К. Яворов\", радиа и телевизии, читалища и училища на територията на Бургас. Те ще станат и част от фонда на бъдещата Къща на музиката, която Общината ще създаде в сградата, където в продължение на 50 години е живял Георги Шагунов. Произведенията ще обогатят репертоара на училищните духови музики. В Бургас може да бъде организиран парад на духовите музики, какъвто е имало през миналия век, предлагат още инициаторите. Те са убедени, че всичко това ще съживи музикалната история на града и ще повиши музикалната култура на съвременниците.", "date": "2017.09.12", "title": "Бургас: Концерт на Георги Шагунов ще се проведе на Открита сцена \"Охлюва\" в Морската градина"}
{"url": "http://www.focus-news.net/news/2017/09/12/2434882/veliko-tarnovo-nyakolko-rayona-v-grada-sa-bez-voda-zaradi-avariya.html", "text": "11 улици във Велико Търново и Западната индустриална зона в града ще са без вода заради авария. Това съобщиха за Радио „Фокус“ – Велико Търново от водоснабдителното дружество. От 9.00 до 14.00 часа ще бъде спряно водоподаването по улиците „Авксентий Велешки“, „Шипка“, „Сан Стефано“, „Св. Кирил и Методий“, „Г.С. Раковски“, „Стефан Караджа“, „Отец Паисий“, „Неофит Рилски“, „Теодосий Търновски“, „Еделвайс“ и Рибарска чешма. \r\nВода няма да има и в Западна индустриална зона. От дружеството уверяват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2017.09.12", "title": "Велико Търново: Няколко района в града са без вода заради авария"}
{"url": "http://www.focus-news.net/news/2017/09/12/2434883/plovdiv-v-gradska-hudozhestvena-galeriya-se-otkriva-izlozhbata-savremenna-balgarska-fotografiya.html", "text": "В Градска художествена галерия се открива изложбата „Съвременна българска фотография“. Експозицията представя 43 снимки на най-добрите български фотографи. Това съобщиха за Радио „Фокус“ - Пловдив от културната институция. Изложбата ще бъде открита на тази вечер от 18.30 часа в Градска художествена галерия – Пловдив. Сред уникалните снимки посетителите ще видят тези на фоторепортерът на Reuters Стоян Ненов – първият българин, носител на наградата „Пулицър“ в категорията за „Снимки от горещи новини“, Мартин Чичов – носител на престижната наградата за екшън снимката от средата на 90-те, отразяваща зараждащата се скейт и стрийт култура в България, Надежда Павлова – отличена с награда от Международния Олимпийски комитет за снимката ѝ от връх Тодорка, портрета на Симеон Сакскобургготски заснет от Георги Богданов и други.\r\nИзложбата анонсира създаването на Дигитален архив на съвременната българска фотография. Колекцията ще бъде дарена на Държавна агенция „Архиви“, където ще обогати и допълни масивите ѝ.\r\nФотографиите покриват различни периоди от най-новата история на „прехода“, изобразяват обществени личности и събития от важни исторически моменти. Фотосите са публикувани в пресата, книги, арт каталози, участвали са в конкурси и изложби.\r\nИзложбата „Съвременна българска фотография“, ще може да бъде разгледана до 30 септември в Градска художествена галерия – Пловдив.\r\nКристиян ГАРОВ", "date": "2017.09.12", "title": "Пловдив: В Градска художествена галерия се открива изложбата „Съвременна българска фотография“"}
{"url": "http://www.focus-news.net/news/2017/09/12/2434884/prof-anna-krasteva-politolog-tsel-na-balgarskoto-predsedatelstvo-na-saveta-na-es-tryabva-da-bade-vlizane-v-yadroto-na-evropeyskite-strani.html", "text": "Цел на българското председателство на Съвета на ЕС трябва да бъде влизане в ядрото на европейските страни. Това каза в сутрешния блок „Добро утро, България“ на Радио „Фокус“ политологът, експерт по европейски политики, проф. Анна Кръстева. По думите й страната ни има отговорна задача на Западните Балкани, като това е моментът да заеме ясна лидерска позиция, както в региона, така и сред европейските страни. \r\nТя добави, че сред предизвикателствата на председателството ни ще бъдат влизане в \"скоростната писта\" на Европа, преодоляване на кливиджите в Общността и кохезионната политика. „Първото и най-съществено е България да влезе на скоростната писта. Лятото беше доминирано от дебата на колко скорости се движи Европейският съюз. Политическата реалност е, че всяка страна се движи на скоростта, която сама си определя. Унгария е избрала да се движи на задна скорост и все по-мощно се движи натам. България има шанс с проактивна и проевропейска политика да влезе в ядрото на страни, които определят този конструктивен глас на България“, обясни тя. \r\nПроф. Анна Кръстева коментира, че неутралността е едно от измеренията на председателството, като трябва да се балансира между различните интереси в ЕС. Политологът добави, че България трябва да води проактивна и проевропейска политика, за да бъде модел и лидер за съседите си, но преди това е необходимо добре премислено очертаване на приоритетите ни.", "date": "2017.09.12", "title": "Проф. Анна Кръстева, политолог: Цел на българското председателство на Съвета на ЕС трябва да бъде влизане в ядрото на европейските страни"}
{"url": "http://www.focus-news.net/news/2017/09/12/2434885/kyustendil-v-dupnitsa-shte-se-provede-publichno-obsazhdane-na-otcheta-za-izpalnenieto-na-obshtinskiya-byudzhet.html", "text": "В Дупница ще се проведе публично обсъждане на отчета за изпълнението на общинския бюджет. Това съобщи за Радио „Фокус” – Кюстендил Йонко Гергов, зам.-председател на Общинския съвет. Публичното обсъждане е насрочено за 17.00 часа в залата на партерния етаж в сградата на Община Дупница. Процедурата е задължителна по Закона за публичните финанси. 23 766 000 лева е била общата рамка на бюджета, близо 13 000 000 лева са изразходвани за делегирани от държавата дейности. \r\nВ рамките на публичното обсъждане ще бъде предоставена информация и за изпълнението на списъка с капиталови разходи, приет с решение на Общинския съвет.\r\nВенцеслав ИЛЧЕВ", "date": "2017.09.12", "title": "Кюстендил: В Дупница ще се проведе публично обсъждане на отчета за изпълнението на общинския бюджет"}
{"url": "http://www.focus-news.net/news/2017/09/12/2434886/burgas-4-000-lv-sa-otkradnati-ot-mazhka-chanta-v-zavedenie-v-tsentara-na-grada.html", "text": "4 000 лв. са откраднати от мъжка чанта в заведение в центъра на града. Това съобщиха от ОДМВР - Бургас. Вчера, около 18.00 часа, в Първо Районно управление – Бургас е получено съобщение от 42-годишен мъж от Бургас за това, че след като бил в тоалетната на бургаско кафене, разположено в Централната градска част, забравил вътре чантата си. След около 20 мин. бургазлията се върнал, намерил чантата си, но констатирал, че от нея е извършена кражба на сумата от 4 000 лв. Работата по случая продължава от служители на Първо Районно управление – Бургас.", "date": "2017.09.12", "title": "Бургас: 4 000 лв. са откраднати от мъжка чанта в заведение в центъра на града"}
{"url": "http://www.focus-news.net/news/2017/09/12/2434887/angela-merkel-ungariya-ne-biva-da-ignorira-reshenieto-na-evropeyskiya-sad.html", "text": "В интервю за столичния вестник Die Berliner Zeitung канцлерът на ФРГ Ангела Меркел отправи нова критика към Унгария, заявявайки, че управляващите в Будапеща трябва да се съобразят с решението на Европейския съд за солидарното разпределение на мигранти сред страните от Общността.\r\n„Това, че правителството заяви, че не се интересува от решението, е неприемливо“, категорична бе Меркел. \r\nНа въпрос дали Унгария трябва да напусне Европейския съюз, след като отказва да се съобразява с Брюксел, кацлерът заяви: „Това означава, че е засегнат един много фундаментален въпрос. За мен Европа е зона на правото. Ще трябва да говорим за това в рамките на следващата среща на върха през октомври“. \r\nМиналата седмица Европейският съд в Люксембург  отхвърли жалбата на Унгария и Словакия срещу квотите на ЕС, съгласно които всяка страна трябва да приеме определен брой бежанци. Според Меркел обаче миграционната политика на Будапеща не представлява заплаха за другите членки на Общността. „От 28 държави само три или четири отхвърлят строго принципа за солидарно разпределение. Всички останали са се съгласили да дадат своя принос, а след присъдата на Европейския съд – дори и словашкият министър-председател Роберт Фицо\", припомни германският канцлер.Тереза Герова", "date": "2017.09.12", "title": "Ангела Меркел: Унгария не бива да игнорира решението на Европейския съд"}
{"url": "http://www.focus-news.net/news/2017/09/12/2434888/ministar-ekaterina-zaharieva-vazhno-e-kakvi-shte-sa-prioritetite-na-predsedatelstvoto-ni-i-kak-shte-gi-zashtitim-da-izmestim-fokusa-ot-organizatsiyata-i-remontite.html", "text": "Иска ми се да изместим фокуса от организацията, сигурността и ремонтите. Важно е в каква сграда ще ги посрещнем, но по-важно е как ще организираме съветите, какви ще са приоритетите и как ще ги защитим. Това каза вицепремиерът и външнен министър Екатерина Захариева по повод предстоящото Председателство на Съвета на ЕС през 2018 година в предаването „Европа сутрин“ по телевизия Европа. „Разбира се, че ще бъдем готови за Председателството, има няколко технически неща по сградите, но това е много малка част. По-важно е съдържанието“, коментира тя. „Един от основните външнополитически приоритети на нашето Председателство са Западните Балкани. През шестте месеца на Председателството ще сме много фокусирани върху тази тема, но външната политика на България е много по-дългосрочна“, обясни Екатерина Захариева. „Твърдо вярваме, че няма как, ако регионът ни е нестабилен и съседите ни не са демократични, сигурни и стабилни, няма как и България да се чувства добре“, заяви вицепремиерът. „Председателството дава шанс на държавата да се представи в международен план, да представи приоритетите си, които трябва да съответстват на тези на ЕС, и да покаже, че може да води преговори“, коментира Екатерина Захариева. „Един от петте приоритета на Европейската служба за външна политика, поставен от Федерика Могерини, беше Балкани. Мисля, че това се случва за първи път от 11-12 години. Това показва активността на българската външна политика“, заяви тя. „За първи път българският премиер беше поканен на Берлинския процес лично, на ниво премиер. Това е много важно, можеш да бъдеш поканен като наблюдател на ниво посланик, външен министър, но на ниво премиер е голямо признание за България и премиера“, каза още Екатерина Захариева.", "date": "2017.09.12", "title": "Министър Екатерина Захариева: Важно е какви ще са приоритетите на Председателството ни и как ще ги защитим, да изместим фокуса от организацията и ремонтите"}
{"url": "http://www.focus-news.net/news/2017/09/12/2434889/blagoevgrad-izlozhba-zlatoto-na-herakleya-deset-godini-arheologicheski-prouchvaniya-shte-bade-otkrita-v-istoricheski-muzey-petrich.html", "text": "Изложба „Златото на Хераклея. Десет години археологически проучвания“ ще бъде открита в Исторически музей – Петрич. Това съобщи за Радио „Фокус“ – Пирин Сотир Иванов, директор на културната институция. Събитието ще се състои от 11.00 часа, като се очаква на него да присъства кметът на Община Петрич Димитър Бръчков. Изложбата ще бъде достъпна за посетители днес и утре (13 септември), от 11.00 до 18.00 часа, в централна зала на Исторически музей – Петрич.\r\nЛивия НИНОВА", "date": "2017.09.12", "title": "Благоевград: Изложба „Златото на Хераклея. Десет години археологически проучвания“ ще бъде открита в Исторически музей – Петрич"}
{"url": "http://www.focus-news.net/news/2017/09/12/2434890/kyustendil-demonstratsiya-na-gasene-na-pozhar-i-otkrivane-na-tematichna-izlozhba-shte-se-provedat-v-detska-gradina-mechta-po-povod-sedmitsata-na-pozharnata-bezopasnost.html", "text": "Демонстрация на гасене на пожар и откриване на тематична изложба ще се проведат в Детска градина „Мечта” в Кюстендил. Това съобщи за Радио „Фокус” – Кюстендил старши инспектор Росен Калфин, началник на група „Пожарогасене и спасителна дейност” към Районна служба „Пожарна безопасност и защита на населението” – Кюстендил. Дейностите, които са част от Седмицата на пожарната безопасност, ще започнат от 10.00 часа в сградата на детското заведение. Децата и персоналът на детската градина ще бъдат включени в демонстративното занятие, включващо оповестяване за възникнал пожар, евакуация и пожарогасене. От 11.00 часа ще бъде открита изложба на детски рисунки на противопожарна тематика.\r\nВенцеслав ИЛЧЕВ", "date": "2017.09.12", "title": "Кюстендил: Демонстрация на гасене на пожар и откриване на тематична изложба ще се проведат в Детска градина „Мечта” по повод Седмицата на пожарната безопасност"}
{"url": "http://www.focus-news.net/news/2017/09/12/2434891/montana-nivoto-na-reka-dunav-se-e-povishilo-s-44-sm-pri-lom-prez-izminaloto-denonoshtie.html", "text": "Нивото на река Дунав се е повишило с 21 см при Ново село през изминалото денонощие и водният стоеж е 210 см, съобщават от местната Хидрометеорологична станция. Нивото на Дунав край Видин е 246 см, нивото на реката се е повишило с 34 см. При Лом стойностите на речното ниво са 256 см, водният стоеж се е повишил с 44 см за денонощието. Край Оряхово повишението за последното денонощие е с 31 см, водният стоеж е 121 см. Температурата на водата край Ново село е 22.5 градуса, край Оряхово е 23.7 градуса.", "date": "2017.09.12", "title": "Монтана: Нивото на река Дунав се е повишило с 44 см при Лом през изминалото денонощие"}
{"url": "http://www.focus-news.net/news/2017/09/12/2434892/plovdiv-pozharat-v-shishmantsi-e-potushen-otdelya-se-slab-dim.html", "text": "Пожарът в Шишманци е потушен. Това съобщи за Радио „Фокус” - Пловдив инспектор Цвятко Дешев, говорител на РДРБЗН - Пловдив. „Интензивността на тлеене и димоотделяне е спаднала значително”, каза Дешев. По думите му очаква се днес противопожарните екипи да се изтеглят. През нощта на място са дежурили два екипа, които и в момента са на обекта.\r\nПожарът в склада в Екозавода в Шишманци, собственост на частна фирма, възникна вчера сутринта. Той се разпростря върху площ от 1 декар. През месец юни пожар изпепели същия склад. Тъй като е бил препълнен с пластмасови бутилки, тлеенето и отделянето на дим тогава продължи около 10 дни.\r\nЦветана ТОНЧЕВА", "date": "2017.09.12", "title": "Пловдив: Пожарът в Шишманци е потушен, отделя се слаб дим"}
{"url": "http://www.focus-news.net/news/2017/09/12/2434893/ekathimerini-gratska-pravoslavna-tsarkva-shte-bade-izdignata-do-memoriala-na-svetovniya-targovski-tsentar-v-nyu-york.html", "text": "Гръцка православна църква ще бъде издигната в непосредствена близост до Мемориала на Световния търговски център в Ню Йорк, съобщава електронното издание Ekathimerini. Строежът, който трябва да бъде завършен през следващата 2018 г., ще бъде още една стъпка към възстановяване на района, засегнат от най-кървавите терористични атаки в историята на САЩ.\r\nХрамът „Свети Никола\" ще бъде построен от известния архитект Сантяго Калатрава, за да замени малката църква, смазана при рухването на Южната кула на 11 септември 2001 г. Новата църква ще даде на гръцките православни вярващи място за поклонение, но и ще остане с отворени врати за всеки, независимо от вероизповедaние, който иска да почете паметта на загиналите в терористичните атаки. \r\nСтроителните дейности вече са започнали – събралите се на възпоменателната церемония за 16-та годишнина от атаките можеха да видят бетонната структура. Тереза Герова", "date": "2017.09.12", "title": "Ekathimerini: Гръцка православна църква ще бъде издигната до Мемориала на Световния търговски център в Ню Йорк"}
{"url": "http://www.focus-news.net/news/2017/09/12/2434894/pazardzhik-okrazhniyat-sad-shte-zasedava-po-deloto-za-promyana-na-myarkata-na-lazar-vlaykov.html", "text": "Окръжният съд в Пазарджик ще заседава по делото за промяна на мярката на Лазар Влайков, който е привлечен като обвиняем по чл.338 от НК за това, че на 31 август срещу 1 септември 2017 г., в село Виноградец, при държане на огнестрелно оръжие не е взел необходимите мерки за сигурност, предоставил е оръжието на дете, в резултат на което е последвала смъртта на Наско Тонкев. Това съобщи за Радио „Фокус“ – Пазарджик Елвира Панкова, адвокат на Влайков. В момента Лазар Влайков е с мярка „домашен арест“ след решение на Районния съд в Пазарджик. Адвокат Панкова уточни, че няма да обжалва наложената му постоянна мярка.„Фокус“ припомня, че на 1 септември бе оповестено, че 6-годишно дете е простреляло смъртоносно 47-годишен мъж в заведение в пазарджишкото село Виноградец. По първоначална информация, след употреба на алкохол, единият от присъстващите – председателят на Общинския съвет в Септември Лазар Влайков е извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението.\r\nАлбена ЖИЛЕКОВА", "date": "2017.09.12", "title": "Пазарджик: Окръжният съд ще заседава по делото за промяна на мярката на Лазар Влайков"}
{"url": "http://www.focus-news.net/news/2017/09/12/2434895/zam-kmetat-na-silistra-denka-mihaylova-obshtinata-se-starae-da-zapazi-zhiva-lyubovta-kam-starite-gradski-pesni.html", "text": "Община Силистра се старае да запази жива любовта към старите градски песни. Това каза Денка Михайлова, заместник-кмет на Дирекция „Хуманитарни дейности“ към Община Силистра, в интервю за Агенция „Фокус“ по повод XVIII Национален фестивал на старата градска песен „Дунавски спомени“.\r\n„По традиция в празничните дни на Силистра през септември за осемнадесети пореден път организираме Националния фестивал на старата градска песен „Дунавски спомени“. Тази година интересът към този фестивал наистина е голям, за което много се радваме, защото ще се получи една хубава и богата програма както за нашите силистренци – почитателите на този жанр, така и за гостите на града. В концерта ще участват колективи за шлагерни песни от Силистра, Горна Оряховица, Главиница, Нова Попина, Крушари и Бяла. Пет са творческите формации от Община Силистра, които ще изявят своя талант - групите за стари градски песни \"Златна есен\", \"Ретро\" и \"Чар\" при Народно читалище \"Доростол-1870\", известната група \"Камбанен звън\" и Мъжка вокална“, разказа още тя.\r\nМихайлова пожела на участниците да продължават, както досега да поддържат жар и плам в сърцата си за старата градска песен. „Защото благодарение на тях тази музика добива все по-голяма популярност и не губи своята известност през годините. Надявам се всички те да останат доволни и удовлетворени от своето представяне днес и да доставят огромно удоволствие на онези, които ще дойдат на площад  „Свобода“, за да ги слушат“, дорълни тя.\r\nЦветилена СИМЕОНОВА", "date": "2017.09.12", "title": "Зам.-кметът на Силистра Денка Михайлова: Общината се старае да запази жива любовта към старите градски песни"}
{"url": "http://www.focus-news.net/news/2017/09/12/2434896/pregled-na-osnovnite-temi-vav-varnenskiya-pechat.html", "text": "„Морето завря от сафрид, цените паднаха“ е заглавие от първа страница на варненския вестник „Черно море“. Черно море ври от сафрид и обилният улов допринесе цената на вкусната риба да падне с около лев – от 6 на 5 лв./кг. Матрапази припомнят, че това е близо 3 пъти по-евтино в сравнение с цената от пролетта. Тогава дори грацата се търгуваше за около 14 лв. на борсата във Варна. Сега грацата върви около 3 лв. Има и гюмюш за тези пари. Между 3 и 6 лв. е барбуната. Сардина, но от Средиземно море, се търгува за около 4 лв. „Варна е на трето място по заетост в страната“, четем още в броя. По брой на работещите област Варна е на трето място след София (столица) и Пловдив, а по коефициент на заетост – на пето място след София (столица), Добрич, Пловдив и Благоевград. Това сочат данните за второто тримесечие на годината на Териториалното статистическо бюро (ТСБ) – Североизток. „Започва Месецът на науката 2017“, съобщава изданието. Месецът на науката във Варна започва на 29 септември и ще продължи до 27 октомври. Откриването е на 29 септември от 10.00 ч. в пленарната зала на община Варна, когато ще се проведе конференцията „Културното наследство на Варна“. На нея ще бъдат изнесени над 25 доклада по теми, свързани с Морската градина, началото на българското образование в морския град и много други. Това съобщи на пресконференция в Медицинския университет във Варна новият председател на УС на Съюза на учените във Варна (СУВ) проф. д-р Виолета Йотова. „Водата в 4 селища от областта не става за пиене“ е друга тема в броя. Микробиологичните изследвания на водата в периода 16 – 31 август т.г. в деривацията „Китка – Варна” с отклонение „Камчийски пясъци“ са показали отклонения по стандарта за колиформи в с. Дъбравино и в с. Казашка река. Това съобщиха от Регионалната здравна инспекция във Варна. Според експертите става въпрос за локално замърсяване в селските водоеми поради увеличения дебит на язовира вследствие на обилните валежи през лятото. „Варненци най-активни при вземане на код за здравно досие“, пише изданието. Във Варна е отчетена най-висока активност на гражданите, като цели семейства идват за получаване на уникален код за достъп (УКД) до електронното си медицинско досие. Това съобщиха от НЗОК. „Варненски педагози заслужиха отличия“ е друга тема в броя. Варненската Професионална гимназия по икономика „Д-р Иван Богоров” се представи достойно в Четвъртия международен конкурс за учители „Извънкласните и извънучилищните дейности – за устойчиво качествено обучение, възпитание и развитие на децата и учениците – 2017” и защити името си на училище с интересни и иновативни извънкласни форми.", "date": "2017.09.12", "title": "Преглед на основните теми във варненския печат"}
{"url": "http://www.focus-news.net/news/2017/09/12/2434897/kyustendil-zapochva-proektat-za-obnovyavane-na-sgradata-na-obshtinata.html", "text": "Започва проектът за обновяване на административната сграда на Община Кюстендил. Това съобщи за Радио „Фокус” – Кюстендил Росица Плачкова, зам.-кмет на Община Кюстендил. От 11.00 часа в заседателната зала на Общината ще бъде представен самият проект, който се финансира по Оперативна програма „Региони в растеж” по процедура за изпълнение на Интегрирания план за градско възстановяване и развитие. В рамките на проекта ще се цели достигане най-малко клас на енергопотребление „С“ в публичната инфраструктура – сградата на общинската администрация, намаляване на разходите за енергия, по-високо ниво на енергийната ефективност, както и осигуряване на по-добро качество на въздуха, условия за живот и работна среда, подобряване на експлоатационните характеристики за удължаване на жизнения цикъл на сградата. Изпълнението на проекта ще продължи до началото на месец август 2019 година.\r\nВенцеслав ИЛЧЕВ", "date": "2017.09.12", "title": "Кюстендил: Започва проектът за обновяване на сградата на Общината"}
{"url": "http://www.focus-news.net/news/2017/09/12/2434898/sofiya-petoto-izdanie-na-aleya-na-knigata-shte-se-provede-na-bul-vitosha.html", "text": "Петото издание на „Алея на книгата” в София започва днес и ще продължи до 17 септември. Това съобщиха от пресцентъра на Столична община. Пътуващото книжно изложение ще спре в центъра на столицата в пешеходния участък на бул. „Витоша”, от статуята на Алеко Константинов на пресечката с бул. „Патриарх Евтимий” до ул. „Гладстон”. Официалното откриване е от 17.00 часа в Литературния кът откъм бул. „Патриарх Евтимий”.\r\n„Алея на книгата” е част от Календара на културните събития на Столична община. \r\nВ осемнадесет шатри ще се разположат над 50 български издателства, а както всяка година, част от „Алея на книгата“ е и Литературният кът - със специална културна програма, включваща премиери на книги, срещи с поети, писатели и преводачи, игри и работилници за деца. „Алея на книгата” е отворена за посетителите от 10.00 часа до 20.00 часа. \r\nТази година организаторът на събитието е Асоциация „Българска книга”, която си партнира с Българската национална телевизия по кампанията „Прозорец към родината” и на Алеята ще бъде разположен пункт за даряване на книги и учебни помагала, предназначени за деца от българските училища в чужбина. \r\nУчастници в „Алея на книгата”:\r\nШатра 1 - Артлайн Студиос, Вакон, Сиби\r\nШатра 2 - Лира Принт, Издателски център на НБУ, Прес\r\nШатра 3 – ICU, АМГ Пъблишинг, Букборд\r\nШатра 4 - Фют\r\nШатра 5 – КЦ Гринуич\r\nШатра 6 - Инле, Кибеа, Клевър Бук, Пан\r\nШатра 7 – Асеневци, Еднорог, Хартиен свят\r\nШатра 8 - Бяло Братство, Захарий Стоянов, Клуб 8, Тип-Топ Прес\r\nШатра 9 - Атеа, Ергон, Коала Прес, Труд\r\nШатра 10 - Бард, Хермес\r\nШатра 11 - Агата-А, Дамян Яков, Лабиринт\r\nШатра 12 - Алтера, Букохолик, Парадокс\r\nШатра 13 - Колибри, Пергамент Прес, Фондация „Калпатару”\r\nШатра 14 - Емас, Унискорп\r\nШатра 15 - Прозорец, Просвета\r\nШатра 16 - Жанет 45, Милениум, Шамбала\r\nШатра 17 - Анубис-Булвест 2000, Сиела\r\nШатра 18 - Жар - Жанет Аргирова, Персей, Посоки.", "date": "2017.09.12", "title": "София: Петото издание на „Алея на книгата” ще се проведе на бул. „Витоша”"}
{"url": "http://www.focus-news.net/news/2017/09/12/2434899/vidin-opashkata-ot-tezhkotovarni-avtomobili-s-dalbina-ot-2-km-se-e-obrazuvala-na-gkpp-dunav-most-2-na-izhod.html", "text": "Опашката от тежкотоварни автомобили с дълбина от 2 км се е образувала на ГКПП \"Дунав мост 2\". Това съобщи за „Радио Фокус“ дежурният служител на пункта. Той посочи, че опашката се е образувала на изход от страната, на вход няма чакащи автомобили. На останалите два гранични пункта в областта със Сърбия – „Връшка чука“ и „Брегово“ трафикът е спокоен, няма образували се опашки от автомобили. Спокойно се преминава и от двете страни на границата.\r\nАнна ЛОЗАНОВА", "date": "2017.09.12", "title": "Видин: Опашката от тежкотоварни автомобили с дълбина от 2 км се е образувала на ГКПП \"Дунав мост 2\", на изход"}
{"url": "http://www.focus-news.net/news/2017/09/12/2434900/pregled-na-osnovnite-temi-vav-velikotarnovskiya-pechat.html", "text": "„Евакуират” 800 ученици от ПМГ заради ремонти“ е заглавие от областния всекидневник „Янтра Днес”. В продължение на два месеца ученици от Природоматематическата гимназия „Васил Друмев” във Велико Търново ще провеждат учебни занятия в Професионалната гимназия по строителство, архитектура и геодезия „Ангел Попов”. На 15 септември учениците от ПМГ ще започнат учебната година в сградата на своето училище и ще участ там до края на месеца. От 1 октомври, когато се очаква да започне мащабен ремонт на училищната база, те ще трябва да се прехвърлят в приемащата гимназия. „Пpивличaмe китaйcки тypиcти, тe пpeдпoчитaт хoтeли 4 звeзди” е друго заглавие от ежедневника. Мeмopaндyм зa paзбиpaтeлcтвo и cътpyдничecтвo, кoйтo пpeдвиждa двycтpaнни oтнoшeния в cфepaтa нa тypизмa, пoдпиcaхa кмeтът нa Вeликo Tъpнoвo Дaниeл Пaнoв и Ли Сyeмин, диpeктop нa тypиcтичecкия цeнтъp в пpoвинция Дoн Чинг в Пeкин. Вeликo Tъpнoвo и Сoфия ca eдинcтвeнитe гpaдoвe y нac, кoитo дeлeгaциятa пoceщaвa.\r\n„Прокуратурата предаде на съд мъж, опитал да убие пастрока си“, „Сeдeм пъpвoклacници в Пaвликeнcкo нямa дa влязaт в yчилищe, poдитeлитe нe ги пycкaт“ четем на страница четвърта в изданието. „Благоденствие, чадолюбие и учение“ е бил девизът на женското благотворително дружество „Радост“, пише на страница шест във всекидневника. На спортната страница на вестник „Янтра Днес“ четем „Етърки губят с 1:7 от НСА на „Ивайло“, заявява той пред ежедневника.\r\n„Велико Търново ще си сътрудничи с едномилионен район на Пекин“ е заглавие от първа страница на другия областен ежедневник „Борба“. Културните и историческите забележителности на Велико Търново започват да се рекламират в Китай и по-специално в Пекин. Кметът Даниел Панов и Лиу Суе Минг – директор на Областната комисия за развитие на туризма в едномилионния район Дончинг на китайската столица, подписаха договор за сътрудничество и развитие на туризма. „45 огнеборци воглаве с Пламен Иванов гасят пожари в 23 селища с пет нови коли“ е друга тема от ежедневника. Главен инспектор Пламен Иванов е пожарникар от 20 г. През последните осем е началник на търновската противопожарна служба. В нея работят 45 души, които с пет нови автомобила гасят пожари и спасяват хора и имущество в 23 населени места на най-голямата община в областта. „Руснаци искат Интерхотела. Готови да поемат дълговете му от 33 милиона лева“, „Неделно хоро се вие на мегдана в Лясковец“, „500 000 лв. Отдели общината за нова апаратура в горнооряховската болница“ и „Снаха и свекърва, съпруг и съпруга учиха заедно буквите в Дебелец“ са други заглавия от страниците на всекидневника. „Железничарите“ се измъкнаха с точка от „Гнездо на орли“, Георги Чуков заби две попадения“, „Калоян Илиев и Калин Иванов бележат за победа с класически резултат на тръмбешчани“ и „Зрелищен двубой в Свищов, Цветан Петров с хеттрик попари „студентите“ са заглавията от спортната страница на изданието.", "date": "2017.09.12", "title": "Преглед на основните теми във великотърновския печат"}
{"url": "http://www.focus-news.net/news/2017/09/12/2434902/varna-riosv-razporedi-spirane-na-vsichki-deynosti-svarzani-sas-zapochnal-stroezh-v-zemlishteto-na-selo-balgarevo.html", "text": "РИОСВ – Варна издаде Заповед за преустановителна принудителна административна мярка за спиране на всички дейности, свързани със започнало изграждане на строеж в границите на имот с идентификатор 07257.29.111 в землището на село Българево, община Каварна. Това съобщиха от пресцентъра на инспекцията. Мярката е предприета, тъй като до настоящия момент в РИОСВ – Варна, няма подадени и съгласувани/одобрени инвестиционни предложения за въпросния поземлен имот за дейности, свързани със строителство.\r\nСъгласно изискванията на Глава шеста от Закона за опазване на околната среда и/или чл. 31 от Закона за биологичното разнообразие, реализирането на инвестиционни предложения трябва да бъде съгласувано/одобрено от компетентните органи по околна среда.", "date": "2017.09.12", "title": "Варна: РИОСВ разпореди спиране на всички дейности, свързани със започнал строеж в землището на село Българево"}
{"url": "http://www.focus-news.net/news/2017/09/12/2434903/telegraf-sarbiya-voenniyat-komitet-na-nato-shte-obsadi-sigurnostta-v-zapadnite-balkani-v-ramkite-na-sreshta-v-tirana.html", "text": "В периода 15-17 септември в албанската столица Тирана ще се проведе среща на Военния комитет на НАТО, в рамките на която ще бъде обсъдена ситуацията със сигурността в Западните Балкани, пише сръбският вестник Telegraf.\r\nДомакин на срещата ще бъде албанският началник на Генералния щаб, бригаден генерал Бардил Колчак.  Председател на форума ще бъде премиерът на Албания Еди Рама.\r\nУчастниците ще обсъдят прилагането на концепцията „Проектиране на стабилността\", ситуацията със сигурността в Западните Балкани и ще правят препоръки относно мисиите на Алианса в Афганистан и Косово.\r\nПо-рано президентът на Албания Илир Мета подчерта, че планираната среща е от голямо значение за страната, тъй като е първата по рода си, организирана след присъединяването на Албания към военната организация на Запада през 2009 г. Срещите на Военния комитет на НАТО се провеждат два пъти годишно, най-често в седалището в Брюксел. .Тереза Герова", "date": "2017.09.12", "title": "Telegraf (Сърбия): Военният комитет на НАТО ще обсъди сигурността в Западните Балкани в рамките на среща в Тирана"}
{"url": "http://www.focus-news.net/news/2017/09/12/2434904/burgas-natsionalniyat-folkloren-ansambal-balgare-za-vtori-pat-shte-gostuva-v-grada-sas-spektakala-osmoto-chudo.html", "text": "Националният фолклорен ансамбъл „Българе” за втори път ще гостува в града със спектакъла „Осмото чудо”. Това съобщиха от пресцентъра на Община Бургас. Спектакълът ще бъде представен в 20.30 часа на сцената на Летния театър в града. Мащабният проект с участието на холивудския актьор Бен Крос ще бъде игран пред бургаската публика със съдействие на Община Бургас. Интересът към четвъртия авторски проект на „Българе” се оказа огромен. Спектакълът е оригинална режисьорска комбинация от филм, театър и динамичните ни народни танци и песни, следваща интригуващ сценарий. Те, както и почти цялата хореография, са дело на създателя и продуцент на ансамбъл „Българе” Христо Ив. Димитров, чиито солови изпълнения са акцент в добруджанската и тракийската картина. \r\nРолята на ирландския журналист Джеймс Баучер е великолепно изиграна от холивудския актьор Бен Крос. Българският актьор Атанас Сребрев в образа на унгарския композитор Бела Барток е негов партньор в разговора, който двамата водят при пътуването си в „Ориент Експрес”. Повествованието преминава през 7 музикално-танцови картини, впечатляващо изиграни от танцьорите и солистите на „Българе”. Естествено продължение на най-популярния спектакъл на трупата - дебютния „Това е България!”, „Осмото чудо” е мащабна продукция, която направо оставя публиката без дъх, в което бургазлии ще имат възможност да се убедят отново.\r\nПрез настоящата година ансамбъл „Българе” отбелязва 15 години от създаването си.\r\nБилетите за спектакъла „Осмото чудо\" са вече в продажба на лятна каса „Часовника” и на тел. 0894 898 098.", "date": "2017.09.12", "title": "Бургас: Националният фолклорен ансамбъл „Българе” за втори път ще гостува в града със спектакъла „Осмото чудо”"}
{"url": "http://www.focus-news.net/news/2017/09/12/2434905/kardzhali-74-godishen-mazh-e-pochinal-v-bolnitsa-sled-kato-bil-blasnat-ot-avtomobil-v-selo-benkovski.html", "text": "74-годишен мъж е починал в болница, след като бил блъснат от автомобил в село Бенковски вчера около 10.00 часа. Това съобщиха от ОДМВР-Кърджали. Вследствие на движение с несъобразена скорост с интензивността на движението лек автомобил „Рено“, управляван от 76-годишен, ударил пешеходеца, който пресичал пътното платно. Пострадалият е бил транспортиран в кърджалийската болница и няколко часа след произшествието починал. Дежурна оперативна група от Районно управление на МВР-Кирково е извършила оглед на мястото на инцидента. Образувано е досъдебно производство. 76-годишният шофьор е задържан за срок до 24 часа в полицейското управление.", "date": "2017.09.12", "title": "Кърджали: 74-годишен мъж е починал в болница, след като бил блъснат от автомобил в село Бенковски"}
{"url": "http://www.focus-news.net/news/2017/09/12/2434906/narodniyat-predstavitel-ot-gerb-varna-pavel-hristov-provede-priemen-den-za-grazhdani.html", "text": "Народният представител от ПП ГЕРБ Павел Христов проведе приемен ден за граждани във Варна. Това съобщиха от пресцентъра на ПП ГЕРБ – Варна. Жители на морската столица потърсиха съдействието на депутата по редица казуси от личен характер. Възрастна жена запозна Павел Христов как е станала жертва на телефонни измамници, които използвали SIM карти на румънски мобилни оператори. Варненката настоя да се търси форма на сътрудничество между органите на реда в България и Румъния, за да се пресичат подобен род злоупотреби.\r\nВъв фокуса на обсъжданите с народния представител теми бе и законодателната инициатива за премахване на фигурата на т. нар. „вечен длъжник” след изтичане на десетгодишната абсолютна давност за гражданските дългове. Акцент в разговорите бяха и усилията на общинската администрация за обновяване на градската инфраструктура и облекчаване на трафика във Варна.", "date": "2017.09.12", "title": "Народният представител от ГЕРБ – Варна Павел Христов проведе приемен ден за граждани"}
{"url": "http://www.focus-news.net/news/2017/09/12/2434907/v-tsentralata-na-bsp-shte-se-provede-preskonferentsiya.html", "text": "Днес, 12 септември 2017 г. /вторник/, от 14.00 ч. в централата на БСП на ул „Позитано” №20 в столицата ще се проведе пресконференция. Това съобщиха от пресцентъра на Националния съвет на БСП.", "date": "2017.09.12", "title": "В централата на БСП ще се проведе пресконференция"}
{"url": "http://www.focus-news.net/news/2017/09/12/2434908/faz-v-avstraliya-zapochva-referendum-za-brakovete-mezhdu-homoseksualisti.html", "text": "Австралия иска да изясни с национален референдум дали бракът между хомосексуалисти трябва да бъде разрешен в страната, пише германският вестник Die Frankfurter Allgemeine Zeitung.\r\nПървите писма до гражданите бяха изпратени във вторник. До края на октомври около 16 милиона австралийци ще могат да изразят мнението си по въпроса. Резултатите ще бъдат обявени в средата на ноември. Според последното проучване, повече от две трети от австралийците подкрепят идеята за еднополовите бракове. Резултатът от гласуването обаче няма задължителен характер за законодателната власти – последната дума има парламентът.Тереза Герова", "date": "2017.09.12", "title": "FAZ: В Австралия започва референдум за браковете между хомосексуалисти"}
{"url": "http://www.focus-news.net/news/2017/09/12/2434909/blagoevgrad-obshtestveno-obsazhdane-na-antikoruptsionniya-zakon-shte-se-provede-v-yuzu-neofit-rilski.html", "text": "Правно-историческият факултет на Югозападния университет „Неофит Рилски“ в Благоевград организира обществено обсъждане на Законопроекта за противодействие на корупцията, изготвен от Министерство на правосъдието. Това съобщиха от пресцентъра на университета. Дискусията ще се проведе от 10.30 часа в зала 301, Учебен корпус – 6.\r\nЗам.-министърът на правосъдието д-р Евгени Стоянов ще представи проектозакона пред студенти и преподаватели на Правно-историческия факултет. Участие в срещата ще вземат представители на централни и местни държавни органи. Модератор на срещата ще бъде проф. д-р Веселин Вучков, преподавател в Правно-историческия факултет на ЮЗУ „Неофит Рилски“, бивш министър на вътрешните работи.", "date": "2017.09.12", "title": "Благоевград: Обществено обсъждане на антикорупционния закон ще се проведе в ЮЗУ „Неофит Рилски“"}
{"url": "http://www.focus-news.net/news/2017/09/12/2434910/ministar-ekaterina-zaharieva-v-parvata-faza-ot-pregovorite-za-brekzit-ima-dosta-golemi-razlichiya-mezhdu-pregovorniya-ekip-na-es-i-pravitelstvoto-na-velikobritaniya.html", "text": "За съжаление, като че ли не се приближаваме до края на първата фаза, има доста големи различия между това, което ние очакваме, преговорния екип излъчен от Европейския съвет и комисия и това, което Великобритания и правителството там си представят. Това каза вицепремиерът и външен министър Екатерина Захариева за преговорите за излизане на Великобритания от ЕС в предаването „Европа сутрин“ по телевизия Европа. „Факт е, че от март 2019 година, както е по договор, Великобритания няма да бъде член. Силно се надявам да постигнем съгласие, което ще бъде в интерес на двете страни“, заяви тя. „Великобритания е изключително важна за ЕС, особено в отношение на отбрана и сигурност“, посочи Екатерина Захариева и допълни, че Великобритания е сред най-големите партньори на държавите членки на ЕС. Според нея със сигурност Великобритания трябва да остане близо до ЕС и да бъде негов добър партньор. „Разчетено е, че преди Председателството ни трябва да завърши първата фаза от преговорите за Брекзит. След като се постигне съгласие за основните права, преди всичко за свободното движение на хора и услуги, за финансовите ангажименти на Великобритания след прекратяване на членството, втората фаза на преговорите са отношенията между ЕС и Великобритания“, уточни Екатерина Захариева. „В европейските държави след Брекзит имаше отрезвяване. Във всяко предизвикателство и проблем виждам и възможност. След Брекзит като че ли гражданите започнаха да осъзнават, че ЕС не е невъзобратим процес“, коментира вицепремиерът. „Оптимист съм за бъдещето на ЕС, разбира се не трябва да си затваряме очите къде са били проблемите. Трябва да отговаряме по-бързо на очакванията на нашите граждани, които като че ли не се чувстват сигурни“, заяви Екатерина Захариева. „Много кризи се изброиха - на сигурността, в Еврозоната, имаше държави с проблеми във финансовата стабилност, с тероризма, с бежанската вълна“, обясни тя. „Най-бързо трябва да решим кризата в доверието в европейските институции. Ще я решим, когато покажем, че можем бързо да отговаряме на очакванията на гражданите“, подчерта вицепремиерът.", "date": "2017.09.12", "title": "Министър Екатерина Захариева: В първата фаза от преговорите за Брекзит има доста големи различия между преговорния екип на ЕС и правителството на Великобритания"}
{"url": "http://www.focus-news.net/news/2017/09/12/2434911/parvoklasnitsite-i-tehnite-roditeli-shte-mogat-da-posetyat-bezplatno-natsionalniya-voennoistoricheski-muzey-i-negovite-filiali-na-15-septemvri.html", "text": "По повод първия учебен ден, на 15 септември (петък) всички първокласници и техните родители ще могат да посетят безплатно Националния военноисторически музей (НВИМ) и неговите филиали във Варна – Парк-музей „Владислав Варненчик“ и Военноморския музей. Това съобщиха от пресцентъра на НВИМ. \r\nВ началото на новата учебна година НВИМ стартира за втора поредна година успешния си проект „Моите предци на война“ и кани ученици от 8 до 12 клас да се включат в него. С помощта на експерти от музея младежите ще извървят пътя на създаването на една изложба – от прецизирането на темата, през методите за проследяване на родовата история и създаване на съпътстващи текстове, до обработването на изображения и тематичното им композиране. Създавайки умения за проучване на семейните архиви, младежите ще видят как тяхната семейна история се вписва в големия разказ на Втората световна война и по какъв начин този конфликт е повлиял живота на предците им, ще осмислят тежките последици от войната през призмата на съдбата на семействата им и ще се докоснат до други сходни истории. Крайният продукт от труда на учениците ще бъде фотоизложба, която ще бъде онлайн базирана на сайта на музея и разпространена до училищата.\r\nЗанятията са безплатни, а желаещите могат да заявят участие до 15 октомври на nvim.pr@gmail.com.\r\nИ тази учебна година НВИМ е подготвил богата палитра от образователни програми, които представят по динамичен и атрактивен начин историческите факти, и могат да бъдат в помощ на преподавателите за развитие на модерните интерактивни подходи в учебния процес. Учениците ще могат да се докоснат до автентични експонати, да се почувстват като истински войници в машините от външната ни експозиция и да се потопят в атмосферата на времето, за което учат.", "date": "2017.09.12", "title": "Първокласниците и техните родители ще могат да посетят безплатно Националния военноисторически музей и неговите филиали на 15 септември"}
{"url": "http://www.focus-news.net/news/2017/09/12/2434912/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гръцка православна църква ще бъде издигната в непосредствена близост до Мемориала на Световния търговски център в Ню Йорк, съобщава електронното издание Ekathimerini. Строежът, който трябва да бъде завършен през следващата 2018 г., ще бъде още една стъпка към възстановяване на района, засегнат от най-кървавите терористични атаки в историята на САЩ.\r\nХрамът „Свети Никола\" ще бъде построен от известния архитект Сантяго Калатрава, за да замени малката църква, смазана при рухването на Южната кула на 11 септември 2001 г. Новата църква ще даде на гръцките православни вярващи място за поклонение, но и ще остане с отворени врати за всеки, независимо от вероизповедaние, който иска да почете паметта на загиналите в терористичните атаки. \r\nСтроителните дейности вече са започнали – събралите се на възпоменателната церемония за 16-та годишнина от атаките можеха да видят бетонната структура.\r\n*** След урагана „Ирма“, Германия изпрати спасителна мисия в САЩ, съобщава националният ежедневник Die Zeit.\r\nСпоред решение на кризисния комитет,  Министерството на външните работи ще изпрати на борда на „Еърбъс“ А340 доброволци от Бундесвера, които да съдействат за преодоляване на последиците от урагана. Към САЩ ще бъде изпратена също и материална помощ. Целта на кризисния екип е да окажат помощ на засегнатите германци, които живеят на американска земя.\r\nВоенен самолет тип A400M ще участва и в спасителна мисия в Карибите под Европейското командване за въздушен транспорт (EATC). По данни на медиите машината ще кацне в Кюрасао, след което ще се отправи към френската отвъдморска територия Сен Мартен, където голяма част от сградите са напълно унищожени от преминаването на „Ирма“. \r\nВъв Флорида най-малко четирима души загинаха в резултат на урагана. В Джорджия и Южна Каролина властите съобщиха за три смъртни случая. Има съобщения за грабежи и кражби. Американските медии от няколко града на Източното крайбрежие опиват серия атаки във Флорида, като много от извършителите им са били въоръжени. Полицията в Маями съобщи за 28 ареста заради предполагаеми обири.\r\nБроят на потребителите, останали без електричество в резултат на урагана нарасна до 7,2 млн. Само в щата Флорида бяха съобщени за повече от 6,5 млн. души, засегнати от смущенията в мрежата. Доставчиците на електричество в Джорджия и Южна Каролина също съобщават за сериозни неизправности. В някои райони може да отнеме седмици за възстановяване на електрозахранването, предупредиха местните власти.\r\n*** Правителството на Унгария реагира остро на новия украински закон за образованието, който заплашва културата на унгарското малцинство в Западна Украйна. Новите правила заплашват образованието на роден език на представителите на малцинствата, обитаващи страната, предаде Magyar Nemzet.\r\nУнгарският външен министър Петер Сиярто определи решението на украинските власти като „срам и позор“ и заяви, че страната ще обърне внимание на случващото се в съседната държава в ООН, ОССЕ и ЕС. \r\nНа въпрос за коментар за спорния  украинския закон европейският комисар по образованието, културата, младежта и спорта Тибор Наврачич заяви, че няколко пъти е говорил с колегата си по политиката на разширяване и на добросъседство Йоханес Хан докато законът е бил все още изготвян в украинския парламент. „Обадих му се, помолих го за съдействие, но трябваше да изчакаме приемането на закона. Сега отново ще говоря с него, защото ученето на роден език е признато от ЕС човешко право“, подчерта той.\r\n*** Лидерите на управляващите в Словакия партии - Роберт Фицо (СМЕР), Бела Бугар („Мост-Хид“) и Андрей Данко (Словашката национална партия/ СНС), подписаха изменение на коалиционното споразумение, съобщава  вестник The Slovak Spectator.\r\n„Съгласихме се с нови правила, като например срещи в понеделник, което ще ни даде възможност да се подготвим за всяка следваща парламентарна сесия и заседание на правителството в сряда\", поясни Фицо след приемането на документа. \r\nТримата лидери се ангажираха с представянето на всеки набор от документи на коалиционните партньори най-малко 24 часа преди внасянето им в парламента. Засилена ще бъде и комуникацията помежду им. \r\n„Съгласихме се да създадем регионални и областни коалиционни съвети. Принудени сме да направим това, за постигнем успех на местните избори през ноември“, обясни словашкият министър-председател. \r\nПредстоящите избори ще бъдат „основен тест за това къде сме и каква политическата сила имаме\", поясни Фицо, уверявайки, че коалицията е по-силна от възникналата политическа криза в страната. Нещо повече – премиерът изрази увереност, че няма алтернатива на сегашното правителство. Опозицията е съюз от аматьори, които ще повлекат Словакия към изолация, твърди лидерът на СМЕР.\r\nДанко на свой ред заяви, че „добрите споразумения са в основата на добрите отношения\". Той изрази задоволство от създаването на механизъм, който ще помогне да се избегнат недоразумения в коалицията.\r\nКоалицията  затъна в криза след спорна покана за представяне на спорни предложения на Министерството на образованието, ръководено от представител на СНС. След скандала, Данко обяви оттеглянето на партията си от коалиционното споразумение, а просветният министър подаде оставка, припомня изданието.\r\n***  Според италианския икономист  Джузепе Пенизи, ако положението в ЕС остане същото и след като Великобритания излезе от него, то Съюзът ще се бори за оцеляване, пише  The Daily Express.\r\n„Преговорите за Брекзит текат. Трудно е да се правят прогнози за това кой ще спечели, дори и ако се говори единствено за финансовите въпроси“, смята Пенизи. „Моят колега и сънародник - математикът Джандоменико Майоне в труда си „Европейският съюз постбрекзит“ ясно постави въпроса, дали след Брекзит ЕС ще  остане непроменен , или ще трябва да се адаптира динамично към новата ситуация. Дали ще признае необходимостта за радикални изменения в начина си на действие по интеграцията“, добави той. \r\nПредлагайки новия път към ЕС, Джузепе Пенизи посочи, че Съюзът трябва да действа като конфедерация, а не като супердържава, за да оцелее. „Майоне открива добра теоретична основа за различен и динамичен ЕС в Теорията за клубовете на нобеловия лауреат Джеймс Букенън. Основният принцип на наднационалните организации е, че дейностите им са специфично избрани и организирани отделно.  Има твърде много и дълбоки различия между страните, които са част от „клуба“, смята икономистът. „Днес е важно да се отдели общата идея за европейската интеграция от специфичния начин тази идея да бъде приложена“, смята  той. \r\n„Преди около 15 години в есето си „По-проста Европа – по-силна Европа“ Франк Фиберт от Лондонското училище по икономика достигна до същите изводи, макар и по различен път. Той не бе чут тогава и последствията днес са видими: боричкаща се Европа, която няма много общо със света“, заключи експертът.\r\n***", "date": "2017.09.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/12/2434913/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за готовността на учебните заведения и детските градини в община Пещера за началото на новата учебна година. Събеседник по темата ще бъде Диана Балканджиева, експерт по образованието в Общината. От директора на Професионалната гимназия по хранително-вкусови технологии в Пещера Славия Златанова ще разберем какви са най-атрактивните специалности в учебното заведение и как местният бизнес помага на образователния процес. В предаването ще научите повече и за реализацията на нов проект по обновяване на детските съоръжения и зелените площи в село Капитан Димитриево. Телефоните за връзка със студиото са 0885 606692 и 034 420020.", "date": "2017.09.12", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/09/12/2434914/blagoevgrad-44-rasteniya-ot-roda-na-kanabisa-sa-otkriti-v-zemedelski-imot-v-selo-vishlene.html", "text": "44 растения от рода на канабиса са открити в земеделски имот в село Вишлене, община Петрич. Това съобщиха от ОДМВР - Благоевград. Повдигнати са обвинения на 62-годишна жена за това, че е засяла на неустановена дата растенията. Работата по случая продължава.", "date": "2017.09.12", "title": "Благоевград: 44 растения от рода на канабиса са открити в земеделски имот в село Вишлене"}
{"url": "http://www.focus-news.net/news/2017/09/12/2434915/811-leva-e-sredniyat-osiguritelen-dohod-v-stranata-za-mesets-yuli-2017-g.html", "text": "Размерът на средния осигурителен доход в страната за месец юли 2017 г. е 811.75 лв. Това съобщиха от пресцентъра на Националния осигурителен институт. Средномесечният осигурителен доход за страната за периода от 1 август 2016 г. до 31 юли 2017 г. е 797.70 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец август 2017 г., съгласно чл. 70, ал. 2 от Кодекса за социално осигуряване.", "date": "2017.09.12", "title": "811 лева е средният осигурителен доход в страната за месец юли 2017 г."}
{"url": "http://www.focus-news.net/news/2017/09/12/2434916/plovdiv-11-sela-ot-oblastta-sa-s-narusheno-vodopodavane-zaradi-avarii-po-vodoprovodnata-mrezha.html", "text": "11 села от областта са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във водоснабдителното дружество, обслужващо областта. Без вода днес са жителите на карловските села Свежен, Христо Даново, Московец, Куртово, както и в селата Горна Махала, Житница и Мало Крушево. Поради авария на магистрален водопровод вода няма да има до 18:00 часа днес и в четири асеновградски села – Болярци, Боянци, Избегли и Конуш. Екипите на водоснабдително дружество отстраняват аварии и на територията на Пловдив. Без вода днес ще са домакинствата по ул. „Гълъбец“ №9 и ул. „Елин Пелин“ между бл.4 и бл.5\r\nКристиян ГАРОВ", "date": "2017.09.12", "title": "Пловдив: 11 села от областта са с нарушено водоподаване заради аварии по водопроводната мрежа"}
{"url": "http://www.focus-news.net/news/2017/09/12/2434917/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещ материал днес „Хитра „жертва“ държа мошеник два часа на линията: Василка преметна измамник“. Хитра жена от Пазарджик натри носовете на телефонни измамници, като ги остави да изговорят целия лимит на телефона си. Потенциалната жертва се досетила каква е целта на обаждането, но на косъм успяла да овладее страха и гнева си и да обърне играта на думи на 180 градуса. Държала мъжа отсреща на линия близо 2 часа, докато разговорът сам не прекъснал – вероятно заради изчерпване на ваучера. Василка А. попаднала в неочакваната ситуация по силата на щастлива случайност. Този ден отишла да види баба си – 79-годишна жена, при която вероятността да „клъвне“ била много по-голяма. „Жандармерия ще пази от кражби лозята в областта“, пише още изданието. И тази година се предприемат допълнително мерки за опазване на селскостопанската продукция в областта. От вчера екипи на Зоналното жандармерийско управление в Пловдив съвместно с колегите си от районното управление в Септември патрулират в зоните на лозовите масиви. Полицейско присъствие ще продължи до пълното приключване на гроздобера. „Четири школа започват учебната година като обединени“, става ясно от материал на трета страница. Четири са утвърдените със заповед на образователния министър Красимир Вълчев обединени училища в област Пазарджик. На 15 септември те ще отворят врати за първи път като такива. Две от школата са в община Велинград – ОУ „Васил Левски“ в Кръстава и ОУ „Иван Вазов“ в Пашови. Едно обединено училище има в община Септември – ОУ „Христо Ботев“ в Семчиново, както и едно в община Лесичово – основното училище в Калугерово. В селата Кръстава и Пашови приемът след седми клас беше за ученици с профил „Хуманитарни науки“, а в училището в село Семчиново приемът след седми клас бе за професионална паралелка. За школото в Калугерово бе обявен нулев прием, тъй като заповедите и промените в наредбата, касаещи държавния план-прием, излязоха късно и ръководството прецени, че няма да има прием за новата учебна година.", "date": "2017.09.12", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/12/2434918/blagoevgrad-demonstratsionno-obuchenie-i-pozharo-taktichesko-zanyatie-shte-badat-provedeni-v-dvora-na-rspbzn-bansko-po-povod-sedmitsata-na-pozharnata-bezopasnost.html", "text": "Демонстрационно обучение и пожаро-тактическо занятие ще бъдат проведени в двора на РСПБЗН - Банско, по повод Седмицата на пожарната безопасност. Това съобщиха за Радио „Фокус“ - Пирин от Регионална дирекция „Пожарна безопасност и защита на населението“ - Благоевград. Обучението ще се проведе днес, от 10.00 до 11.00 часа. Тази празнична седмица се организира по повод професионалния празник на служителите от „Пожарна безопасност и защита на населението“ на 14 септември. Mероприятията по повод „Седмица на пожарната безопасност” са планирани и са пряко насочени към повишаване културата и информираността на населението в областта на ПБЗН, издигане престижа на професията и доверието на хората и популяризиране на всички дейности, осъществявани от служителите на Дирекцията. Предвидени са редица мероприятия за днешния ден. От 9.30 до 12.00 часа е организирана приемна с открити телефони за граждани в сградата на Пожарната в Благоевград. До края на седмицата е обявен ден на отворените врати с демонстрации на възможностите на РСПБЗН – Благоевград, за извършване на оперативни дейности и разясняване на мерки за пожарна безопасност и защита при бедствия. Ден на отворените врати и приемна за граждани са обявени през всеки един от тази седмица и в РСПБЗН - Петрич от 09.30 до 12.00 часа. През всички дни ще бъдат провеждани срещи с директорите на училища за съдействие при популяризиране противопожарната подготовка на децата в Младежките отряди „Млад огнеборец“ с цел издигане авторитета на тази форма на превенция сред учащите, както и срещи с ветерани и бивши служители от органите за пожарна безопасност и защита на населението. Такива срещи ще бъдат проведени и в Гоце Делчев, както и в Банско.\r\nНатали СТЕФАНОВА", "date": "2017.09.12", "title": "Благоевград: Демонстрационно обучение и пожаро-тактическо занятие ще бъдат проведени в двора на РСПБЗН - Банско по повод Седмицата на пожарната безопасност"}
{"url": "http://www.focus-news.net/news/2017/09/12/2434919/burgas-tsveten-bazar-flora-esen-shte-se-provede-v-perioda-20-24-septemvri.html", "text": "Третото поредно издание на бургаския цветен базар \"Флора есен\" ще се проведе в периода 20 - 24 септември. Там ще бъдат представени много и разнообразни идеи за украса на дома, градината или офиса, както и професионални съвети за вътрешно и външно озеленяване. Това съобщиха от Община Бургас.\r\nС прекрасни цветя, луковици и посадъчен материал ще бъде изпълнен вътрешният двор на експозиционен център \"Флора\". Многоцветни хризантеми, далии и екзотични орхидеи са само част от видовете, които ще предложат производители и вносители на цветя от цялата страна.\r\nВече традиционна част от есeнния базар са и обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производители.\r\nРаботното време на базара ще бъде от 10.00 до 20.00 ч.", "date": "2017.09.12", "title": "Бургас: Цветен базар „Флора есен“ ще се проведе в периода 20 - 24 септември"}
{"url": "http://www.focus-news.net/news/2017/09/12/2434920/ministar-ekaterina-zaharieva-evropeyska-perspektiva-v-obozrimo-badeshte-e-retseptata-za-stabilnost-i-mir-v-balkanskiya-region.html", "text": "Европейска перспектива в обозримо бъдеще е рецептата за стабилност и мир в Балканския регион. Това каза вицепремиерът и външен министър Екатерина Захариева в предаването „Европа сутрин“ по телевизия Европа. „Очакваният към нас са големи, казват ни го в прав текст. Усещат, че сме искрени, че нямаме скрити мисли“, посочи тя. „Балканските страни сами виждат промяната в комисарите и европейските лидери. Вниманието започна да се фокусира върху Балканите“, коментира външният министър. По думите й за съжаление регионът ни все още не е стабилен и има държави, които срещат сериозни предизвикателства. „Голяма част от младите хора там напускат. В Албания например 4-5 хил. човека кандидатстват за убежище. Нашето послание е за младите хора и премиерът често го казва“, посочи Екатерина Захариева. „Трябва да има план за всяка една от балканските страни, който да бъде ясен, да си напишат домашните. Казваме им помогнете си, за да ви помогнем и ние, няма как да им направим реформите, те трябва да ги направят преди всичко заради гражданите си“, обясни външният министър и допълни, че някои реформи са трудни, но си струват. На въпрос дали институциите работят в синхрон във външната политика Екатерина Захариева посочи: „Работим в синхрон. Имала съм среща с президента, разбрали сме се да имаме общи послания, на тежките неща да реагираме с общ глас. Надявам се така да продължаваме“.", "date": "2017.09.12", "title": "Министър Екатерина Захариева: Европейска перспектива в обозримо бъдеще е рецептата за стабилност и мир в Балканския регион"}
{"url": "http://www.focus-news.net/news/2017/09/12/2434921/das-rhenische-post-ear-berlin-otmeni-reditsa-poleti.html", "text": "Изпадналата в несъстоятелност авиокомпания „Еър Берлин“ отмени редица полети, планирани за вторник, 12 септември, съобщава германският ежедневник Das Rheinische Post. Само от летищата в Кьолн и Дюселдорф, федерална провинция Северен Рейн-Вестфалия, са анулирани 20 полета, а от берлинското „Тегел“ -20. По данни на вестник Bild в сутрешните часове на вторник са отменени вече 70 планирани полети.\r\n„По оперативни причини „Еър Берлин“ трябва да отмени полети днес. Съжаляваме за неудобството за нашите пасажери\", се казва в съобщение на втората най-голяма германска авиокомпания, публикувано на официалната й интернет страница. \r\nНа засегнатите пътници се препоръчва изобщо да не идват на летищата, а вместо това да се информират за алтернативите за пътуване по телефона. Обезщетение може да бъде предявено по-късно, отбелязват от компанията. Тереза Герова", "date": "2017.09.12", "title": "Das Rhenische Post: „Еър Берлин“ отмени редица полети"}
{"url": "http://www.focus-news.net/news/2017/09/12/2434922/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Австралия иска да изясни с национален референдум дали бракът между хомосексуалисти трябва да бъде разрешен в страната, пише германският вестник Die Frankfurter Allgemeine Zeitung.\r\nПървите писма до гражданите бяха изпратени във вторник. До края на октомври около 16 милиона австралийци ще могат да изразят мнението си по въпроса. Резултатите ще бъдат обявени в средата на ноември. Според последното проучване, повече от две трети от австралийците подкрепят идеята за еднополовите бракове. Резултатът от гласуването обаче няма задължителен характер за законодателната власти – последната дума има парламентът.\r\n*** След урагана „Ирма“, Германия изпрати спасителна мисия в САЩ, съобщава националният ежедневник Die Zeit.\r\nСпоред решение на кризисния комитет,  Министерството на външните работи ще изпрати на борда на „Еърбъс“ А340 доброволци от Бундесвера, които да съдействат за преодоляване на последиците от урагана. Към САЩ ще бъде изпратена също и материална помощ. Целта на кризисния екип е да окажат помощ на засегнатите германци, които живеят на американска земя.\r\nВоенен самолет тип A400M ще участва и в спасителна мисия в Карибите под Европейското командване за въздушен транспорт (EATC). По данни на медиите машината ще кацне в Кюрасао, след което ще се отправи към френската отвъдморска територия Сен Мартен, където голяма част от сградите са напълно унищожени от преминаването на „Ирма“. \r\nВъв Флорида най-малко четирима души загинаха в резултат на урагана. В Джорджия и Южна Каролина властите съобщиха за три смъртни случая. Има съобщения за грабежи и кражби. Американските медии от няколко града на Източното крайбрежие опиват серия атаки във Флорида, като много от извършителите им са били въоръжени. Полицията в Маями съобщи за 28 ареста заради предполагаеми обири.\r\nБроят на потребителите, останали без електричество в резултат на урагана нарасна до 7,2 млн. Само в щата Флорида бяха съобщени за повече от 6,5 млн. души, засегнати от смущенията в мрежата. Доставчиците на електричество в Джорджия и Южна Каролина също съобщават за сериозни неизправности. В някои райони може да отнеме седмици за възстановяване на електрозахранването, предупредиха местните власти.\r\n*** В интервю за столичния вестник Die Berliner Zeitung канцлерът на ФРГ Ангела Меркел отправи нова критика към Унгария, заявявайки, че управляващите в Будапеща трябва да се съобразят с решението на Европейския съд за солидарното разпределение на мигранти сред страните от Общността.\r\n„Това, че правителството заяви, че не се интересува от решението, е неприемливо“, категорична бе Меркел. \r\nНа въпрос дали Унгария трябва да напусне Европейския съюз, след като отказва да се съобразява с Брюксел, кацлерът заяви: „Това означава, че е засегнат един много фундаментален въпрос. За мен Европа е зона на правото. Ще трябва да говорим за това в рамките на следващата среща на върха през октомври“. \r\nМиналата седмица Европейският съд в Люксембург  отхвърли жалбата на Унгария и Словакия срещу квотите на ЕС, съгласно които всяка страна трябва да приеме определен брой бежанци. Според Меркел обаче миграционната политика на Будапеща не представлява заплаха за другите членки на Общността. „От 28 държави само три или четири отхвърлят строго принципа за солидарно разпределение. Всички останали са се съгласили да дадат своя принос, а след присъдата на Европейския съд – дори и словашкият министър-председател Роберт Фицо\", припомни германският канцлер.\r\n*** Изпадналата в несъстоятелност авиокомпания „Еър Берлин“ отмени редица полети, планирани за вторник, 12 септември, съобщава германският ежедневник Das Rheinische Post. Само от летищата в Кьолн и Дюселдорф, федерална провинция Северен Рейн-Вестфалия, са анулирани 20 полета, а от берлинското „Тегел“ -20. По данни на вестник Bild в сутрешните часове на вторник са отменени вече 70 планирани полети.\r\n„По оперативни причини „Еър Берлин“ трябва да отмени полети днес. Съжаляваме за неудобството за нашите пасажери\", се казва в съобщение на втората най-голяма германска авиокомпания, публикувано на официалната й интернет страница. \r\nНа засегнатите пътници се препоръчва изобщо да не идват на летищата, а вместо това да се информират за алтернативите за пътуване по телефона. Обезщетение може да бъде предявено по-късно, отбелязват от компанията.\r\n***", "date": "2017.09.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/12/2434923/varna-tri-rayona-na-grada-sa-s-narusheno-vodopodavane-zaradi-avariya.html", "text": "Три района във Варна са с нарушено водоподаване заради авария. Това съобщиха за Радио „Фокус“ – Варна от водоснабдителното дружество, обслужващо областта. Без вода до 14.00 часа ще бъдат абонатите в част от местност Евксиноград. До 15.00 часа без вода ще бъдат домакинствата в карето между бул. „Христо Ботев“, ул. „Кракра“, ул. „Георги Бенковски“ и ул. „Доктор Пискюлиев“, както и абонатите от ул. „Яребична“.\r\nМарияна ВАЛЕНТИНОВА", "date": "2017.09.12", "title": "Варна: Три района на града са с нарушено водоподаване заради авария"}
{"url": "http://www.focus-news.net/news/2017/09/12/2434924/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-septemvri.html", "text": "„Софийска вода” временно ще прекъсне водоснабдяването в някои части на столицата на 13 септември 2017 г. (сряда). Това съобщиха от пресцентъра на водоснабдителното дружество.\r\nВъв връзка с направа на връзки на улични водопроводи на ул. „Монтевидео“, кв. „Овча купел“  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Монтевидео“, ул. „Букет“, ул. „Народен герой“, ул. „Арх. Франк Лойд Райд“, ул. „Маестро Кънев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“, ъгъла с ул. „Иван Радоев“.\r\nВъв връзка с подмяна на уличен водопровод на ул. 756, кв. „Горна баня“  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- по ул. 757 от ул. „Дон“ до ул. „Гръстниче“;\r\n- по ул. 756 от ул. 757 до ул. 755.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 757№14.\r\nВъв връзка с монтаж на спирателен кран на ул. „Проф. Боян Каменов\", ж.к. „Студентски град“  се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- ул. „Росарио“, ул. „Проф. Георги Брадистилов“, ул. „Проф. Боян Каменов“, ул. „Никола Габровски“, бул. „Доктор Г.М.Димитров“, бул. „Свети Климент Охридски“, ул. „8-ми декември“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Багрянов“, ъгъла с ул. „Проф. Харалампи Попйорданов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.12", "title": "„Софийска вода” временно ще прекъсне водоснабдяването в някои части на столицата на 13 септември"}
{"url": "http://www.focus-news.net/news/2017/09/12/2434925/ek-predsedatelyat-na-ek-shte-iznese-godishnata-si-rech-za-sastoyanieto-na-es.html", "text": "На 13 септември 2017 г., сряда, председателят на Европейската комисия Жан-Клод Юнкер ще произнесе годишната си реч за състоянието на Съюза пред Европейския парламент, се казва в съобщение от пресслужбата на ЕК.\r\nОчаква се основнo място в речта на председателя Юнкер да имат въпроси като миграцията, икономическия растеж и Брекзит - теми, които засягат всички европейски граждани и определят в каква посока ще поеме Европейският съюз в близкото бъдеще, и които добиват особена тежест в контекста на публикуваната през март Бяла книга за бъдещето на Европа и петте сценария за развитието на Съюза. \r\nПрякото излъчване в Дома на Европа на изказването на председателя на ЕК ще бъде последвано от дискусия по основните акценти от речта с участието на Ръководителя на Представителството на ЕК в България г-н Огнян Златев, проф. Ингрид Шикова, преподавател по политики на ЕС в СУ 'Св. Климент Охридски' и г-жа Гергана Паси, председател на ПанЕвропа - България.", "date": "2017.09.12", "title": "ЕК: Председателят на ЕК ще изнесе годишната си реч за състоянието на ЕС"}
{"url": "http://www.focus-news.net/news/2017/09/12/2434926/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите се движат между 10 и 15 градуса. Времето в планините е предимно слънчево и тихо, с изключение на Стара Планина, където духа умерен до силен вятър в по-ниските части и има мъгла в по-високите. Съоръженията в курортите работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.12", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/12/2434927/sport-zapochva-grupovata-faza-na-shampionska-liga.html", "text": "Във вторник започва груповата фаза на най-престижното европейско клубно първенство по футбол – Шампионска лига. \r\nПредстои да бъдат изиграни първите осем мача от надпреварата в групите от А до Д, като най-голям интерес предизвиква двубоят от Група Д между Барселона и Ювентус, който ще се играе на стадион „Камп Ноу“ от 21:45 часа. \r\nБайерн Мюнхен започва участието си срещу Андерлехт на „Алианц Арена“ в мач от Група В.", "date": "2017.09.12", "title": "Спорт: Започва груповата фаза на Шампионска лига"}
{"url": "http://www.focus-news.net/news/2017/09/12/2434928/tanya-almaleh-asotsiatsiya-balgarska-kniga-tselta-na-izlozhenieto-aleya-na-knigata-e-da-prevarne-knigata-ot-targovski-produkt-v-prozorets-kam-intelektualno-obshtuvane.html", "text": "Целта на изложението „Алея на книгата“ е да превърне книгата от търговски продукт в прозорец към интелектуално общуване. Това каза Таня Алмалех, член на управителния съвет на Асоциация „Българска книга“, в интервю за Агенция „Фокус“ по повод петото издание на пътуващото книжно изложение „Алея на книгата“, което ще се проведе в София.\r\n„Основната ни цел е да доведем по-голямо количество книги с по-широк обхват по-близо до хората, защото в нашето забързано ежедневие не всеки има време да влезе в книжарница. За това решихме да доведем книжарницата до хората. Новият управителен съвет на Асоциация „Българска книга“ има желание да накара повече млади хора да отворят хартиените страници, за да изживеят заедно с тях някакви нови преживявания, някакви нови емоции, да си помогнат взаимно и да разширят своите хоризонти“, заяви още тя.\r\nАлмалех посочи, че шатрите на изложението ще бъдат разположени по централната алея на бул. Витоша – между Съдебната палата и ул. Солунска, а участници ще са широк кръг от членовете на  Асоциация „Българска книга“, които са 110 на брой.\r\n„Културната програма ще бъде свързана със запознаването на читателите с наши и преводни книги, ще бъде даван отговор на въпроси, които не са получили при разгръщането на страниците на съответните произведения, както и с привличането на вниманието на все по-широк читателски кръг с различни културни мероприятия, които да накарат и най-резервираните членове на обществото да посегнат към книгата и да я направят своя любим начин за прекарване на свободното време. Това е желанието - да превърнем книгата от търговски продукт в един интелектуален и културен прозорец към света“, каза Алмалех.\r\nЦветилена СИМЕОНОВА", "date": "2017.09.12", "title": "Таня Алмалех, Асоциация „Българска книга“: Целта на изложението „Алея на книгата“ е да превърне книгата от търговски продукт в прозорец към интелектуално общуване"}
{"url": "http://www.focus-news.net/news/2017/09/12/2434929/burgas-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Бургас за поредна година се присъединява към кампанията „Да изчистим България заедно!“ и призовава всички бургазлии на 16 септември от 10.00 часа да се включат в инициативата, за да стане градът още по-чист, по-уютен и по-зелен. Това съобщиха от пресцентъра на Общината.\r\nВ Бургас и района на града ще бъдат почистени следните места:\r\n- Неохраняема плажна ивица - Северен плаж Бургас  - Солници;\r\n- Парк \"Минерални бани\";\r\n- Парк \"Росенец\";\r\n- Боровата гора край к-с \"Меден рудник\";\r\n- Южен плаж кв. \"Крайморие\";\r\n- Плаж \"Нефтобаза - Росенец\";\r\n- Плаж - Ченгене скеле.\r\nВсички желаещи могат да се включат в почистването на определените места, като са осигурени достатъчно количество безплатни чували и ръкавици. Доброволци, организирани от Община Бургас, на 16 септември в периода от 10:00 до 11:00 ч. ще раздават в пунктове на гореспоменатите места чували и ръкавици на гражданите, включили се в кампанията.\r\nГражданите, които желаят да почистят околоблоковите пространства в района, в който живеят, могат да получат чували и ръкавици в дирекция \"Околна среда\", ул. \"Шейново\" 24 - в рамките на работното време.\r\nОбщина Бургас е създала организация за своевременно извозване на събраните отпадъци.\r\nКампания за почистване се организира и в Туристически комплекс \"Акве калиде\". В нея ще се включат и изпълнителите от Вокален ансамбъл \"Фортисимо\". Акцията ще започне в парк \"Минерални бани\" в събота от 10:30 часа.\r\nСборният пункт е на входа на парка, където на всички желаещи да се присъединят към еко-акцията ще бъдат раздадени чували и ръкавици.\r\nСлед приключване на кампанията, от 12.30 ч. в Туристически комплекс \"Акве калиде\", талантите от \"Фортисимо\" ще зарадват почитателите на хубавата музика със свой концерт. В него ще бъдат включени популярни български и световни музикални хитове.\r\nВокален ансамбъл \"Фортисимо\" с ръководител Милена Добрева стана безапелационен победител на тазгодишното издание на фестивала \"Бургас и морето\" с песента \"Имам в сърцето си море\". Малко преди това бургаският хор се върна със златен медал за Камерни хорове и ансамбли от конкурса Гран при на нациите в Рига. \"Фортисимо\" извоюваха успеха си в конкуренция със 160 хора и формации от цял свят и бяха оценявани от 7-членно международно жури.", "date": "2017.09.12", "title": "Бургас: Общината се включва в кампанията „Да изчистим България заедно!“"}
{"url": "http://www.focus-news.net/news/2017/09/12/2434930/oon-s-priziv-kam-turtsiya-prekratete-veche-tova-izvanredno-polozhenie.html", "text": "Върховният комисар на ООН по правата на човека Зейд Раад ал Хюсеин поиска от Турция да не удължава за проведен път в края на този месец срока на извънредното положение в страната, информира електронното издание на вестник „Джумхуриет”. Зейд Раад ал Хюсеин призова правителството на Партията на справедливостта и развитието (ПСР) демонстрираната чувствителност и загриженост по отношение на правата на човека на мюсюлмани в различни места по света, да бъдат проявявани и спрямо гражданите вътре в Турция. Върховният комисар посочи, че в Турция конкретна цел на атаките са групите, ангажирани и обединени в левите движения и кюрдските проблеми. Според него предприеманите срещу  тези групи мерки са „несъразмерни и произволни”. „Има голям брой арестувани журналисти, съдии, представители на академичните среди, държавни служители, правозащитници; продължават масовите уволнения и специално наблюдение на инакомислещите; под безмилостен натиск са свободата на волеизявления и за информираност в резултат на заплахите и насилието”, посочва още върховният комисар на ООН по правата на човека, цитиран от „Джумхуриет”.. Георги Димов", "date": "2017.09.12", "title": "ООН с призив към Турция: Прекратете вече това извънредно положение"}
{"url": "http://www.focus-news.net/news/2017/09/12/2434931/veliko-tarnovo-s-19-sm-se-e-povishilo-nivoto-na-reka-dunav-kray-svishtov.html", "text": "С 19 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 108 см. Температурата на водата e 23.4 градуса.\r\nДнес времето ще бъде предимно слънчево. Ще има и по-значителни временни увеличения на облачността. Сутринта в отделни райони в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили. Максималните температури ще са предимно между 28° и 33°.", "date": "2017.09.12", "title": "Велико Търново: С 19 см се е повишило нивото на река Дунав край Свищов"}
{"url": "http://www.focus-news.net/news/2017/09/12/2434932/martin-shults-shtyah-da-uchastvam-v-protestite-sreshtu-planovete-za-sadebnata-reforma-v-rumaniya.html", "text": "Кандидатът на германските социалдемократи за канцлерския пост в Берлин Мартин Шулц призна, че щеше да участва в протестите, организирани в Румъния по-рано тази година срещу опитите на правителството да промени правосъдната система, съобщава изданието Romania Insider.\r\nСъответното заявление лидерът на ГСДП направи след предизборен митинг във Висбаден, федерална провинция Хесен, след като бе спрян за въпрос от румънски гражданин. Той попита Шулц дали все още подкрепя Ливиу Драгнея, председател на управляващата в Букурещ Социалдемократическа партия (ПСД).\r\n„В началото на тази година в Румъния бяха организирани най-големите протести след Революцията. Г-н Ливиу Драгнеа искаше да измени закони, което щеше да доведе до намаляване на наказанията за корупционни престъпления. Направихте видеоклип, за да подкрепите г-н Драгнеа на изборите .... (през ноември 2016 г.) Въпросът ми е: какво казвате на румънците в Германия и Европа за предложените промени в закона, които предвиждат намаляване на наказанията за корупционни действия?“, бе въпросът, зададен от румънеца.\r\n„Ще ви кажа три неща, които споделих лично на г-н Драгнеа. Тези закони са абсолютно неправилни. И щях да присъствам на демонстрациите, ако бях с вас. Корупцията трябва да се елиминира от корените и аз лично бих решил проблема, ако в моята партия имаше корумпирани хора. Между другото, аз уволних заместник-председател на моята фракция - Адриан Северин (румънски евродепутат), точно по тази причина\", бе отговорът на Шулц.Тереза Герова", "date": "2017.09.12", "title": "Мартин Шулц: Щях да участвам в протестите срещу плановете за съдебната реформа в Румъния"}
{"url": "http://www.focus-news.net/news/2017/09/12/2434933/montana-19-godishen-mladezh-e-v-bolnitsa-vsledstvie-na-udar-po-glavata.html", "text": "Около 01.00 ч. тази нощ в района след площад \"Славейков\" и ул. \"Веренишка\" около №11, в Монтана, 19-годишен младеж от областния град изпада в безсъзнание вследствие на удар по главата. Това съобщиха от пресцентъра на ОДМВР-Монтана. Пострадалият е с комоцио и е настанен в МБАЛ Монтана, в хирургично отделение, без опасност за живота. По случая е образувано досъдебно производство.", "date": "2017.09.12", "title": "Монтана: 19-годишен младеж е в болница вследствие на удар по главата"}
{"url": "http://www.focus-news.net/news/2017/09/12/2434934/sliven-7-sela-ot-oblastta-sa-bez-voda-poradi-avariya.html", "text": "7 села от областта са без вода поради авария, съобщиха от водоснабдителното дружество, обслужващо областта. Поради авариен ремонт на главен водопровод до 12.00 часа днес е прекъснато водоподаването в селата Млекарево, Бял кладенец и Радецки. До 16.30 е прекъснато водоподаването в селата Бозаджии, Панаретовци, Бяла и Новачево. При възможност водоподаването ще бъде възстановено по-рано.", "date": "2017.09.12", "title": "Сливен: 7 села от областта са без вода поради авария"}
{"url": "http://www.focus-news.net/news/2017/09/12/2434935/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцка православна църква ще бъде издигната в непосредствена близост до Мемориала на Световния търговски център в Ню Йорк, съобщава електронното издание Ekathimerini. Строежът, който трябва да бъде завършен през следващата 2018 г., ще бъде още една стъпка към възстановяване на района, засегнат от най-кървавите терористични атаки в историята на САЩ.\r\nХрамът „Свети Никола\" ще бъде построен от известния архитект Сантяго Калатрава, за да замени малката църква, смазана при рухването на Южната кула на 11 септември 2001 г. Новата църква ще даде на гръцките православни вярващи място за поклонение, но и ще остане с отворени врати за всеки, независимо от вероизповедaние, който иска да почете паметта на загиналите в терористичните атаки. \r\nСтроителните дейности вече са започнали – събралите се на възпоменателната церемония за 16-та годишнина от атаките можеха да видят бетонната структура.\r\n*** Кандидатът на германските социалдемократи за канцлерския пост в Берлин Мартин Шулц призна, че щеше да участва в протестите, организирани в Румъния по-рано тази година срещу опитите на правителството да промени правосъдната система, съобщава изданието Romania Insider.\r\nСъответното заявление лидерът на ГСДП направи след предизборен митинг във Висбаден, федерална провинция Хесен, след като бе спрян за въпрос от румънски гражданин. Той попита Шулц дали все още подкрепя Ливиу Драгнея, председател на управляващата в Букурещ Социалдемократическа партия (ПСД).\r\n„В началото на тази година в Румъния бяха организирани най-големите протести след Революцията. Г-н Ливиу Драгнеа искаше да измени закони, което щеше да доведе до намаляване на наказанията за корупционни престъпления. Направихте видеоклип, за да подкрепите г-н Драгнеа на изборите .... (през ноември 2016 г.) Въпросът ми е: какво казвате на румънците в Германия и Европа за предложените промени в закона, които предвиждат намаляване на наказанията за корупционни действия?“, бе въпросът, зададен от румънеца.\r\n„Ще ви кажа три неща, които споделих лично на г-н Драгнеа. Тези закони са абсолютно неправилни. И щях да присъствам на демонстрациите, ако бях с вас. Корупцията трябва да се елиминира от корените и аз лично бих решил проблема, ако в моята партия имаше корумпирани хора. Между другото, аз уволних заместник-председател на моята фракция - Адриан Северин (румънски евродепутат), точно по тази причина\", бе отговорът на Шулц.\r\n*** В периода 15-17 септември в албанската столица Тирана ще се проведе среща на Военния комитет на НАТО, в рамките на която ще бъде обсъдена ситуацията със сигурността в Западните Балкани, пише сръбският вестник Telegraf.\r\nДомакин на срещата ще бъде албанският началник на Генералния щаб, бригаден генерал Бардил Колчак.  Председател на форума ще бъде премиерът на Албания Еди Рама.\r\nУчастниците ще обсъдят прилагането на концепцията „Проектиране на стабилността\", ситуацията със сигурността в Западните Балкани и ще правят препоръки относно мисиите на Алианса в Афганистан и Косово.\r\nПо-рано президентът на Албания Илир Мета подчерта, че планираната среща е от голямо значение за страната, тъй като е първата по рода си, организирана след присъединяването на Албания към военната организация на Запада през 2009 г. Срещите на Военния комитет на НАТО се провеждат два пъти годишно, най-често в седалището в Брюксел.\r\n*** Турция вече е платила депозит на Руската федерация за закупуването на зенитно-ракетните комплекси С-400. Това увери държавният глава Реджеп Тайип Ердоган, подчертавайки, че Анкара и Москва са поели ангажимент да реализират сделката за продажна на високотехнологичното оборудване за отбрана, съобщава вестник Hurriyet.\r\n„Нашите приятели вече са подписали споразумение за С-400. Освен това, доколкото ми е известно, е платен депозит. Процесът ще продължи с прехвърлянето на кредит от Русия към нас. Както [руският президент Владимир] Путин, така и аз сме решителни по този въпрос\", заяви Ердоган пред журналисти при завръщането си от Казахстан.\r\nЗабележките на Ердоган опровергаха някои от новините, публикувани в различни медии, според които Турция ще се откаже от закупуването на руските системи, тъй като те няма да бъдат оперативно съвместими с радарите на НАТО.\r\nНо Ердоган отрече тези доклади, като подчерта, че никоя друга страна няма право да обсъжда суверенните и независими решения на Турция за повишаване на отбранителните й способности.\r\n„Ние сме тези, които ще вземат решения относно нашата независимост. Ние сме отговорни за предприемането на мерки за сигурност за защита на нашата страна“, категоричен бе турският лидер.\r\n***", "date": "2017.09.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/12/2434936/vratsa-dvama-dushi-sa-zadarzhani-za-poboy-v-s-galiche-politsay-e-postradal-pri-aresta.html", "text": "На 11 септември 2017 г., в 23.25 часа е получен сигнал за скандал и побой между три лица в село Галиче. Това съобщиха от ОДМВР-Враца. Полицейските служители са задържали са срок до 24 часа лицата Г. К. /34 г./ и Д. О. /20 г./. При намесата си за предотвратяване на побоя, нараняване е получил служител на Районно управление на МВР-Бяла Слатина. За случая е информирана Районна прокуратура-Бяла Слатина. Образувано е досъдебно производство.", "date": "2017.09.12", "title": "Враца: Двама души са задържани за побой в с. Галиче, полицай е пострадал при ареста"}
{"url": "http://www.focus-news.net/news/2017/09/12/2434937/montana-nad-11-000-kv-m-nasazhdeniya-s-tsarevitsa-sa-izgoreli-sled-pozhar-v-starnishte-v-s-lehchevo.html", "text": "На 10 септември 2017 г. около 19,00 ч. в ОДМВР-Монтана е постъпил сигнал за възникнал пожар в земеделски имоти в с. Лехчево. При извършения оглед е установено, че в местността \"Тачкова могила\" възниква пожар в стърнище, при което огънят се пренася в намиращите в съседство земеделски имоти - ниви. Това съобщиха от пресцентъра на ОДМВР-Монтана. Вследствие на възникналия пожар са напълно изгорели 6 162 квадратни метра насаждения с царевица, собственост на 74-годишен мъж, и 5 254 квадратни метра - на 41-годишен жител на с. Лехчево. Работата по случая продължава.", "date": "2017.09.12", "title": "Монтана: Над 11 000 кв. м насаждения с царевица са изгорели след пожар в стърнище в с. Лехчево"}
{"url": "http://www.focus-news.net/news/2017/09/12/2434938/varna-apelativniyat-sad-potvardi-parvonachalniya-arest-na-mazh-razsledvan-za-pritezhanieto-na-3-vida-narkotichni-veshtestva.html", "text": "Апелативният съд във Варна потвърди като правилно и законосъобразно определение на Окръжен съд – Варна от миналата седмица, с което първоначално под стража е бил задържан Стефан Явузларов. Това съобщиха от пресцентъра на Апелативен съд - Варна. Той е привлечен като обвивяем по досъдебно производство за притежанието на амфетамини, марихуана и хероин, предназначени за разпространение.\r\nПрипомняме, че органите на реда са реагирали на сигнал и при акция на 1 септември тази година в жилището, наето от Явузларов намерили и иззели 371 грама вещество, което при тест реагирало на  хероин, 0.23 грама марихуана и почти 8 грама амфетаминопроизводни. \r\nСъставът на Варненския апелативен съд остави без уважение жалбата на обвиняемия, които поиска парична гаранция или домашен арест, за да се грижи за малолетното си дете. Втората съдебна инстанция сподели всички изводи на ОС – Варна, довели до определянето на най-тежката мярка за процесуална принуда. Събраните в хода на следствените действия доказателства в достатъчна степен обосновават предположението, че Стефан е съпричастен към притежанието на трите вида наркотични вещества. Престъпното деяние е тежко по смисъла на закона и се наказва с лишаване от свобода от 2 до 8 години, и глоба от 5000 до 20 000 лева. Въпреки, че е оказал пълно съдействие на разследващите, и този съд намира, че е реална опасността ако Явузларов е на свобода да извърши престъпление. Макар и с чисто съдебно минало, днес прокуратурата припомни, че Стефан е реабилитиран по право, след като изтърпял условна присъда за наркопрестъпление.\r\nМалолетното дете на обвиняемия е предадено на роднина, който има пълномощно да упражнява права и да полага грижи за него.\r\nОпределението на Варненския апелативен съд, с което се потвърждава първоначалния арест на Стефан Явузларов, разследван за притежанието на амфетамини, марихуана и хероин, предназначени за разпространение е окончателно.", "date": "2017.09.12", "title": "Варна: Апелативният съд потвърди първоначалния арест на мъж, разследван за притежанието на 3 вида наркотични вещества"}
{"url": "http://www.focus-news.net/news/2017/09/12/2434939/sport-starshi-trenyorat-na-rumanskiya-natsionalen-otbor-po-futbol-e-osvoboden-ot-dlazhnost.html", "text": "Старши треньорът на националния отбор по футбол на Румъния – Кристоф Даум, бе освободен от поста си, след като страната не се класира за Мондиал 2018 в Русия, предава Romania Insider. Решението бе взето с вот на Техническия комитет на Румънската федерация по футбол. \r\nРумъния е на четвърто място в Група Е, без шанс да се класира за плейофите. Отборът спечели само два от осемте си мача в квалификационната фаза, има три равенства и три загуби.", "date": "2017.09.12", "title": "Спорт: Старши треньорът на румънския национален отбор по футбол е освободен от длъжност"}
{"url": "http://www.focus-news.net/news/2017/09/12/2434940/yambol-42-rasteniya-ot-roda-na-konopa-sa-izzeti-pri-proverka-na-chasten-imot-v-selo-roza.html", "text": "Служители от РУ – Тунджа са иззели 42 растения от рода на конопа от частен имот в село Роза. Това съобщиха от ОДМВР – Ямбол. Полицейската операция за противодействие на престъпления с наркотици е проведена на 11 септември. В хода на полицейските действия е установено, че 60-годишен мъж е засял и отглежда в имота си 42 растения от рода на канабиса, всички с височина около 4 м. Съдържанието на наркотично вещество е потвърдено от направения наркотест. Работата по случая продължава в рамките на образуваното досъдебно производство.", "date": "2017.09.12", "title": "Ямбол: 42 растения от рода на конопа са иззети при проверка на частен имот в село Роза"}
{"url": "http://www.focus-news.net/news/2017/09/12/2434941/vatan-nova-mashtabna-chistka-v-turskoto-razuznavane-izdirvat-se-i-se-zalavyat-63-ma-bivshi-sluzhiteli.html", "text": "Тази сутрин е предприета поредна широкомащабна чистка в турската Национална разузнавателна организация  (МИТ), предаде електронното издание на вестник „Ватан”. Извършват се едновременни задържания в 21 различни провинции на 63-ма бивши служители на МИТ. Същите са заподозрени за връзки с т.нар. Терористична организация на гюленистите/Парцелна държавна структура” (ФЕТО/ПДС). \r\nКонкретно в Анкара до този момент са извършени обиски и претърсвания на 32 различни адреса и са задържани 9 съмнителни лица.\r\nМиналата година в рамките на разследване за проникване на ФЕТО/ПДС в МИТ бяха отстранени от работа общо 87 служители. За 52-ма от тях бяха изпратени досиета от административното разследване в прокуратурата и срещу тях бяха повдигнати обвинения, посочва още изданието. Георги Димов", "date": "2017.09.12", "title": "\"Ватан\": Нова мащабна чистка в турското разузнаване – издирват се и се залавят 63-ма бивши служители"}
{"url": "http://www.focus-news.net/news/2017/09/12/2434942/zam-kmetat-na-silistra-denka-mihaylova-septemvri-shte-bade-nasiten-s-kulturni-proyavi-za-obshtinata.html", "text": "Септември ще бъде един много хубав и наситен с много културни прояви месец за Силистра. Това каза Денка Михайлова, заместник-кмет на Дирекция „Хуманитарни дейности“ към Община Силистра, в интервю за Агенция „Фокус“. \r\n„Вече преминаха някои мероприятия, включени в празничната програма. Мина концертът на Володя Стоянов, който се състоя на 7 септември, когато отбелязахме и годишнината от подписването на Крайовската спогодба за връщането на Южна Добруджа към територията на България. Тогава открихме и нова паметна плоча в Община Силистра. На 9 септември беше и конкурсът за ретро автомобили, който за втора поредна година се провежда при нас и към който има много голям интерес“, разказа зам.-кметът. \r\n„Това, което предстои – на 12 септември е фестивалът за стара градска песен, на 13 септември ще се проведе концерт на група „Хоризонт“ с популярни български шлагери, за 14 септември – Кръстовден и празник на град Силистра, също сме предвидили богата културна програма, която през деня включва различни културни ателиета и забавления за най-малките, а вечерта ще има концерт на Поли Генова и оркестър „Канарите“, който ще завърши с празнична заря. На 15 септември празничните събития продължават с голям концерт на силистренския певец Йордан Марков и на дует „Шик“. Така че много интересни неща предстоят“, допълни тя. \r\n„Да не забравяме, че акцент тази година в програмата са датите от 27 до 30 септември, тъй като Община Силистра ще бъде домакин в „Европейските дни на наследството“, които ще се организират съвместно с Министерството на културата. В края на месеца ще започне и XIII Национална среща на музейните специалисти „Добри практики“ на тема „Иновативни практики на представяне и опазване на културното наследство“. Така че сме подготвили една много богата културна програма тази година, културният афиш наистина е обсипан с различни мероприятия, имаме различни изложби в художествената галерия, мероприятия на регионалната библиотека и др. И мисля, че септември ще бъде един много хубав и наситен с много културни прояви месец за Силистра“, каза още Денка Михайлова. \r\nТя обърна внимание и на Празника на динения мед (маджун), който за поредна година ще се проведе в село Смилец. „Той ще се състои утре, на 13 септември. Даваме възможност на всички делегации и чужденци, наред с гражданите и гостите на общината, да посетят този наистина много автентичен празник, към който традиционно се наблюдава интерес както от цяла България, така и извън нейните предели. Всички посетители на празника ще станат съпричастни с приготвянето на динения маджун, ще има различни ателиета, дегустация на мед и топли баници, различни конкурси“, обясни Михайлова. По думите й културният календар на Силистра е отворен и въпреки че е фиксиран за всяка бюджетна година, винаги когато има интерес от страна на гражданите за провеждане на нещо ново, от общината откликват и работят за него. \r\nЦветилена СИМЕОНОВА", "date": "2017.09.12", "title": "Зам.-кметът на Силистра Денка Михайлова: Септември ще бъде наситен с културни прояви за общината"}
{"url": "http://www.focus-news.net/news/2017/09/12/2434943/nsi-prez-perioda-yanuari-yuli-2017-g-iznosat-na-balgariya-za-treti-strani-se-uvelichava-s-189-v-sravnenie-sas-saotvetniya-period-na-predhodnata-godina.html", "text": "През периода януари - юли 2017 г. износът на България за трети страни се увеличава с 18.9% в сравнение със съответния период на предходната година и е на стойност 10 304.5 млн. лева. Това съобщиха от Националния статистически институт (НСИ). Основни търговски партньори на България са Турция, Руската федерация, Китай, Сърбия, бившата югославска република Македония и Египет които формират 51.1% от износа за трети страни. През юли 2017 г. износът на България за трети страни нараства с 8.1% спрямо същия месец на предходната година и е в размер на 1 482.3 млрд. лева.\r\nПри износа на България за трети страни, разпределен според Стандартната външнотърговска класификация, през седемте месеца на 2017 г. в сравнение със същия период на 2016 г. най-голям ръст е отбелязан в секторите „Артикули, класифицирани главно според вида на материала” (52.9%) и „Разнообразни готови продукти”  (38.2%). Най-голям спад се наблюдава в сектор „Храни и живи животни” (16.5%).  \r\nВносът на България от трети страни през периода януари - юли 2017 г. се увеличава с 29.9% в сравнение със съответния период на предходната година и е на стойност 12 135.7 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез юли 2017 г. вносът на България от трети страни нараства с 20.1% спрямо същия месец на предходната година и е в размер на 1 705.8 млрд. лeвa.\r\nПри вноса от трети страни, разпределен според Стандартната външнотърговска класификация, през периода януари - юли 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“ (82.3%) и „Минерални горива, масла и подобни продукти” (40.2%).\r\nВъншнотърговското салдо (износ FOB - внос CIF) на България с трети страни през периода януари - юли 2017 г. е отрицателно и е в размер на 1 831.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 238.8 млн. лева.\r\nПрез юли 2017 г. външнотърговското салдо (износ FOB - внос CIF) с трети страни е отрицателно и е на стойност 223.5 млн. лева.\r\nПрез периода януари - юли 2017 г. от България са изнесени стоки общо на стойност 29 772.4 млн. лв. и в сравнение със съответния период на предходната година износът се увеличава с 13.8%.\r\nПрез юли 2017 г. общият износ възлиза на 4 604.6 млрд. лв. и нараства с 9.8% спрямо същия месец на предходната година.\r\nПрез периода януари - юли 2017 г. в страната са внесени стоки общо на стойност 33 192.8 млн. лв. (по цени CIF), или със 17.0% повече спрямо същия период на 2016 година. \r\nПрез юли 2017 г. общият внос се увеличава с 8.1% спрямо същия месец на предходната година и възлиза на 4 695.4 млрд. лева.\r\nОбщото външнотърговско салдо (износ FOB - внос CIF) е отрицателно през периода януари - юли 2017 г. и е на стойност 3 420.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - юли 2017 г. също е отрицателно и е в размер на 1 814.5 млн. лева. \r\nПрез юли 2017 г. общото външнотърговско салдо (износ FOB - внос CIF) е отрицателно и е на стойност 90.8 млн. лева. По цени FOB/FOB салдото е положително и е в размер на 138.2 млн. лева.", "date": "2017.09.12", "title": "НСИ: През периода януари - юли 2017 г. износът на България за трети страни се увеличава с 18.9% в сравнение със съответния период на предходната година"}
{"url": "http://www.focus-news.net/news/2017/09/12/2434944/evrodeputatat-momchil-nekov-pri-otkrivaneto-na-folklorniya-festival-v-s-banya-folklorat-i-traditsiite-formirat-natsionalnata-ni-kultura.html", "text": "Днес страдаме от разединение и липса на вяра. И все пак аз вярвам, че докато в България има хора като кметицата г-жа Юрганчева, като всички нас, които сме се събрали тук, за да отпразнуваме този празник на българщината, е жива и надеждата, че ще превърнем страната си в развиваща се, мирна и успешна държава. Това заяви евродепутатът Момчил Неков при откриването на фолклорния фестивал „Свири ми се, пее ми се, оро ми се игра“ в гоцеделчевското село Баня, съобщиха от пресофиса на евродепутата.\r\nНа среща със симпатизанти беше обърнато внимание на нуждата от национална стратегия за минералните води. Коментира се и докладът за развитие на планинските райони, по който Неков е съдокладчик в земеделската комисия на Европейския парламент. От своя страна евродепутатът призова хората да определят кои традиционни местни продукти и храни биха могли да кандидатстват по европейските схеми за качество и да получат Защитено наименование. Неков им обеща подкрепа чрез своята кампания „Да защитим българския вкус“.\r\nЕвродепутатът беше гост и на традиционния Куртово Конаре Фест. На среща с производители отново беше коментирана кампанията „Да защитим българския вкус“. Чрез тази кампания преди няколко месеца куртовският розов започна подготовката за защита по европейските схеми за качество като Защитено географско указание и Защитено наименование за произход.\r\nНеков ще инициира среща и с млекопроизводители, за да обсъдят промените в Закона за марките и географските означения. Те предвиждат да отпадне международната защитата по лисабонската спогодба на българските географски означения „българско кисело мляко“, „българско бяло саламурено сирене“ и „български кашакавал“. „Как ще защитим българското кисело мляко, например, ако то стане защитено наименование на гърците. Има механизми, които другите страни използват успешно. И ние трябва да се възползваме от тях“, коментира евродепутатът. \r\nПрез 2015 г. българският евродепутат стартира кампания, целяща идентифициране на български храни и селскостопански продукти, които могат да бъдат защитени по европейските схеми за качество. Идентифицирани продукти включват „Месо от източнобалканска свиня“, „Еленски бут“, „Смилянски фасул“, „Куртовски розов домат“, „Странджански чай“, „Брежански кестен“, „Реселешки воден лук“, „Садовски фъстък“ и други. Тези схеми дават механизъм за видимост, защита от имитации и злоупотреби и са широко познати в ЕС.", "date": "2017.09.12", "title": "Евродепутатът Момчил Неков при откриването на фолклорния фестивал в с. Баня: Фолклорът и традициите формират националната ни култура"}
{"url": "http://www.focus-news.net/news/2017/09/12/2434945/yordan-yordanov-kmet-na-dobrich-obshtinata-e-nayasno-kakvo-e-sastoyanieto-na-rastitelnostta-po-dereto-na-reka-dobrichka.html", "text": "Общината е наясно какво е състоянието на растителността по дерето на река Добричка. Това заяви кметът на Добрич Йордан Йорданов, предаде кореспондентът на Радио „Фокус” – Варна. Кметът припомни, че в края на пролетта Общината е обявила обществена поръчка за почистване на дерето на стойност 100 000 лева. Избран е изпълнител. На конкурса са се явили две добрички фирми, но едната е била отхвърлена с довода, че пликът с предложението е бил прозрачен, посочи Йордан Йорданов. Той отбеляза, че е подадена е жалба в Комисията за защита на конкуренцията и се очаква решение. Това е и причината да се забави дейността по почистване на дерето. \r\nЖулиета НИКОЛОВА", "date": "2017.09.12", "title": "Йордан Йорданов, кмет на Добрич: Общината е наясно какво е състоянието на растителността по дерето на река Добричка"}
{"url": "http://www.focus-news.net/news/2017/09/12/2434946/sliven-akrobatichno-shou-shte-se-provede-na-krepostta-tuida.html", "text": "Акробатично шоу със сребърните медалисти на Държавното първенство по акробатика, най–бързите акробати за 2016 година - децата от Спортен клуб по акробатика „Стефан Данчев“ от град Сливен, ще се състои от 18.30 часа на сцената в Късноантична и средновековна крепост \"Туида\". Това съобщиха организаторите от Спортен клуб по акробатика „Стефан Данчев“ – Сливен. Специални гости на шоуто ще са мъжка двойка Александър Клековкин и Никола Видов (6 – 14 г.) с треньор Жени Станева от спортен клуб „Акро – Джъмп“ - Бургас, балет „Грация“ и балет „Барби“, Спортен клуб по джудо “БиоКом-Ставен“. Организатори на акробатичното шоу е Спортен клуб по акробатика „Стефан Данчев“ – Сливен. Събитието се осъществява с подкрепата на Община Сливен и Крепост „Туида“. Билети се продават на място.", "date": "2017.09.12", "title": "Сливен: Акробатично шоу ще се проведе на крепостта \"Туида\""}
{"url": "http://www.focus-news.net/news/2017/09/12/2434947/harvatiya-obyaveno-e-izvanredno-polozhenie-zaradi-loshoto-vreme-zadeystvani-sa-pozharnikari-i-voennosluzheshti.html", "text": "Лошото време и проливните дъждове предизвикаха истински хаос в части от Хърватия, което наложи властите да обявят извънредно положение, предава македонската електронна медия Press 24.\r\nПожарникари, специални единици и полицаи са изпратени на терен, за да помогнат за преодоляване на последиците от наводненията. На помощ се е притекла и хърватската войска. Агенция „Фокус“ припомня:\r\nСилни бури обхванаха част от Балканския полуостров в понеделник, предизвиквайки хаос в Хърватия, Сърбия и Босна и Херцеговина.\r\nВ следобедните часове на понеделник в Хърватия бе издаден предупредителен червен код за опасност от наводнения, след като Адриатическото крайбрежие бе залято от проливни дъждове. Под вода се оказаха Задар, остров Хвар и части от Адриатическата магистрала.\r\nНай-засегнат от силните дъждове бе град Задар, където паднаха дъждове, два пъти по-високи от средната норма за септември. Тереза Герова", "date": "2017.09.12", "title": "Хърватия: Обявено е извънредно положение заради лошото време, задействани са пожарникари и военнослужещи"}
{"url": "http://www.focus-news.net/news/2017/09/12/2434948/80-tsenni-nahodki-otkri-nim-v-rannovizantiyskiya-grad-hrisosotira-kray-chernomorets-uspeshno-priklyuchiha-razkopkite-v-rayona-na-burgaskiya-zaliv.html", "text": "80 ценни находки откри Националният исторически музей (НИМ) в ранновизантийския град Хрисосотира край Черноморец. Успешно приключиха разкопките на ранновизантийския град в района на Бургаския залив. Това съобщиха от пресцентъра на НИМ. Хрисосотира е малък полуостров, разположен в източната част на землището на гр. Черноморец, Община Созопол. Екип под ръководството на проф. д-р Иван Христов за четвърта поредна година проучва една от най-големите крепости в района на Бургаския залив. Констултант на проучванията е доц. д-р Людмил Вагалински (Директор на НАИМ при БАН). В експедицията участват д-р Маргарита Попова (зам.ръководител) , Антония Йорданова, работници от Черноморец и с. Маринка.\r\n Разкопките се осъществяват със средства на Министерството на културата и Националния исторически музей. Те са част от голям научен проект на музея имащ за цел да се анализират археологическите и исторически сведения за крайморските крепости и пристанища в провинция Хемимонт за периода V-VІІ век.\r\nРазположеното укрепено селище на площ 73 дка е получило своето име , вероятно при приеменуването на Аполония Понтика на Созопол след ІV век. За разлика от древния полис, Хрисосотира има твърде кратка историческа съдба. От средата на V век до началото на VІІ век тук съществува гъсто заселено селище, което притежава строго уредена вътрешна планировка, представителна обществена сграда -седалище на висш духовник или управител, складови помещения, култови сгради. Крепостната стена на полуострова се простира над 300 м,  в които са включени 4 мощни кули. Изброените елементи на поселищната система дават основание на проф. Иван Христов да твърди, че проучвания обект от НИМ всъщност е малък град - част от големия късноантичен мегаполис Созопол. \r\nТазгодишният сезон се отличава от предишните поради проведените проучвания в западния и южен сектор на обекта в непосредствена близост до тихия залив, носещ същото име като полуострова. Разкопките са проведени на площ 1 дка. Проучени са 6 сгради от ранновизантийския период ( казармена постройка до една от кулите, жилищни сгради с  прилежащите улици и оградени дворни пространства).\r\n Особен интерес предизвиква т. нар. „сарафска сграда“. Назована е така от екипа на експедицията поради факта, че в нея са открити  7 бронзови теглилки за скъпоструващи стоки и златни византийски монети. Всички те са предназначени за нуждите на локални стоково-парични отношения и то в зона, която определено е назована не само крайбрежна, но и пристанищна. В конкретния случай археолозите отчитат факта, че паметници притежават качеството на колективна находка в затворен археологически комплекс, който е добре датиран за началото на VІІ век. Разположението на сградата в непосредствена близост до пристанищната зона на крепостта Хрисосотира  я превръща в своеобразен ponderarium – място в което се съхранявали комплекти от теглилки  с различна номинална стойност.\r\nПри оглед на акваторията на полуострова е локализирана пристанищната зона на Хрисосотира. Тя е разположена от южната страна на обекта. Под вода са забелязани останките на древен кей, както и основите на късноантични сгради, които в периода V-VІІ век все още не са били заляти от водите на Черно море. Екипът на проф. Христов вече подготвя подводна експедиция за следващия сезон, когато ще се търси потънал византийски кораб натоварен с амфори. \r\nПри разкопките това лято край Черноморец са открити 80 ценни движими културни ценности. Находките включват различни номинали бронзови монети, керамични съдове, лампи за осветление, накити(пръстени, коланни аксесоари, обеци и фибули), кандило, епиграфски паметник. Интерес предизвиква вграден в един от зидовете на сграда от VІ век каменен блок, на който са врязани грижливо кръстове и криптограма с гръцки букви (ХМГ: Χ(ριστὸν) Μ(αρία) [γ(εννᾷ)]. ἀμήν.\"Мария ражда Христос. Амин\").\r\nДо миналата година се смяташе, че Хрисосотира е превзета и опожарена от аварите през 614 г. Откритият под рухналия покрив на една от сградите фолис (вид бронзова византийска монета) на император Констанс ІІ (641-668 г. ) променя тази датировка. На лицевата страна на монетата  е изобразен императорът с неговия син Константин ІV Погонат. Изглежда Хрисосотира, както и по-големите крепости като Созопол, Урдовиза и Ахтопол остояват на варварските нашествия и остават „гръцки“ крайморски аванпостове на Константинопол през втората половина на VІІ век. С прекъсване от шест столетия Хрисосотира е заселена отново през ХІІІ век. Откритите в повърхностните пластове десетки фрагменти от съдове с монохромна глазура доказват, че до идването на турците тук през ХV век съществува голямо селище.  \r\nПо принцип сграфитото с жълта монохромна глазура е най-характерният тип трапезна керамика по черноморското крайбрежие и се среща във всички селища. Според специалистите на юг от Хемус точни аналогии и паралели на находки от Черноморец има в Ахтопол, Урдовиза и Созопол, както и сред най-късните находки от Палеокастро в Поморие и Акве Калиде, които според общата хронология на обектите могат да се отнесат към края на ХІІІ в. На север от Стара планина сграфитото с жълта монохромна глазура доминира в пластовете от края на ХІІІ и ХІV в. във Варна, Кастрици и Калиакра. Малко изненадващо според специалиста по средновековна керамика Мария Манолова,  като общ комплекс съдовете от Хрисосотира имат най-точни аналогии в Кастрици, където подобни находки със сигурност се датират в жилищните хоризонти от ХІV в. Приликата със съдове от крепостта до Варна вероятно се дължи на морската търговия.", "date": "2017.09.12", "title": "80 ценни находки откри НИМ в ранновизантийския град Хрисосотира край Черноморец, успешно приключиха разкопките в района на Бургаския залив"}
{"url": "http://www.focus-news.net/news/2017/09/12/2434949/ministar-nikolina-angelkova-balgaro-ruskite-otnosheniya-v-turizma-se-razvivat-izklyuchitelno-uspeshno.html", "text": "Българо-руските отношения в туризма се развиват много успешно, а постигнатите през тази година резултати се очертава да надхвърлят рекордните от миналата година. Това заяви министърът на туризма Николина Ангелкова на среща с Олег Сафонов -  ръководител на Федералната агенция по туризъм на Руската федерация, съобщиха от пресцентъра на Министерството на туризма. Разговорът се състоя в китайския град Чънду в рамките на 22-рата Генерална асамблея на Световната организация по туризъм към ООН. \r\nМинистър Ангелкова подчерта, че Русия е един от стратегическите туристически пазари за България и съобщи, че за периода януари-юли 2017 г. туристите от Руската федерация у нас са близо 365 хил. и това е близо 2% ръст в сравнение със същия период на миналата година. Само през юли Русия заема второ място в класацията за входящ туризъм в страната ни с общо 155 хил. посещения. През 2016 г. България получи наградата на National Geographic travel-Русия за най-добро направление за семейна почивка на руските туристи. Николина Ангелкова акцентира, че министерството работи много успешно с туристическите администрации не само на Москва, но и на редица руски региони, особено Уралския край. \t \r\nОлег Сафонов благодари на българското правителство, лично на премиера Бойко Борисов и на министър Ангелкова за бързата им реакция при настъпилите форсмажорни обстоятелства с руски деца в някои лагери по Черноморието. Става дума за случай от месец юли, когато след внезапна смърт на собственик на лагер \"Чавдар\" в Обзор се оказа, че банковите му сметки са изпразнени. Тогава със съдействието на премиера Борисов и спешната визита и намесата на министър Ангелкова на място, почивката на децата продължи по план, дори бяха приети други, вече планирани групи. Компетентните органи работят ефективно и в резултат децата са изкарали добре почивката си и се прибраха без проблеми в родината, поясни днес Сафонов.\r\nМинистър Ангелкова увери, че освен масовите форми на почивка двете страни имат голям потенциал да развиват успешно и балнео- и СПА и религиозния туризъм. Съвместно с руските партньори започваме реализацията на поклоннически маршрути. Предстои във Варна да се състои през октомври конференция с участието на руски представители, на която ще се обсъди сътрудничеството в поклонническия и културно-историческия туризъм, стана ясно от думите на министъра. По тези въпроси ще се проведе и съвместна конференция на изложението „Интурмаркет“ в Москва. Също така ще направим изложение в Москва и Санкт Петербург в рамките на Дни на България, каза още тя. \r\nЩе задълбочим партньорството си и за развитието на детския и санаторно-курортния туризъм, в който Русия има големи традиции и си партнира с Европейската СПА асоциация. Добри са перспективите да привличане и на повече инвалиди и спортисти за лечение, рехабилитация и подготовка у нас, поясни още Николина Ангелкова. Тя изтъкна значението на увеличаващите се руски инвестиции в България и даде за пример уникалната за района на цялото Черноморието ледена пързалка в Кранево, където чудесно се съчетава летен туризъм със зимни и плувни спортове. \r\nОлег Сафонов изрази задоволство, че морето на България е много чисто и предлага чудесни условия за почивка. За разлика от други страни тук не е имало бум на рота вируси, а страната е известна сред руснаците като сигурен и спокоен маршрут. Това е факт благодарение усилията на правителството да гарантира спокойствието на туристите и изградените пречиствателни станции, обобщи министър Ангелкова. Тя покани събеседника си отново да посети страната ни и да се запознае на място по-подробно с условията за отдих и пътешествия.", "date": "2017.09.12", "title": "Министър Николина Ангелкова: Българо-руските отношения в туризма се развиват изключително успешно"}
{"url": "http://www.focus-news.net/news/2017/09/12/2434950/dobrich-obshtinata-shte-posreshtne-parviya-ucheben-den-s-tsvetni-peshehodni-pateki-v-rayonite-na-uchilishtata-v-grada.html", "text": "Общината има амбицията да посрещне първия учебен ден тази година с цветни пешеходни пътеки в районите на всички училища в града. Това заяви кметът на Добрич Йордан Йорданов, предаде кореспондентът на Радио „Фокус” – Варна. Кампанията се осъществява за първи път от Община град Добрич и дейностите ще бъдат реализирани тази седмица. Цветовете, които ще бъдат използвани освен задължителния бял, са жълт и червен. Идеята е тези зони да изглеждат по-различно и весело, с грижа за безопасността на децата като участници в движението по пътищата. \r\nОбразователната мрежа на територията на град Добрич включва 17 целодневни детски градини, 7 основни училища, 5 средни училища, 2 профилирани и 6 професионални гимназии, cпортно училище, помощно училище, 3 частни училища, ученическо общежитие и Общинския младежки център „Захари Стоянов“.\r\nЖулиета НИКОЛОВА", "date": "2017.09.12", "title": "Добрич: Общината ще посрещне първия учебен ден с цветни пешеходни пътеки в районите на училищата в града"}
{"url": "http://www.focus-news.net/news/2017/09/12/2434951/tass-v-irak-osadiha-na-smart-predpolagaem-chlen-na-islyamska-darzhava-ot-ruski-proizhod.html", "text": "Най-висшата съдебна институция в Ирак издаде смъртна присъда срещу руски гражданин, обвинен в членство в близкоизточната радикална групировка „Ислямска държава“, предава TACC.\r\nСъответната информация бе разпространена от телевизионния канал Al Sumaria. Пояснява се, че руският джихадист е заловен от иракските власти в Мосул. Тереза Герова", "date": "2017.09.12", "title": "ТАСС: В Ирак осъдиха на смърт предполагаем член на „Ислямска държава“ от руски произход"}
{"url": "http://www.focus-news.net/news/2017/09/12/2434952/spetsializiraniyat-nakazatelen-sad-shte-proiznese-prisada-po-delo-sreshtu-trima-mazhe-obvineni-v-terorizam.html", "text": "На 14 септември 2017 година Специализираният наказателен съд ще произнесе присъда по НОХД № 1935/2016 година, по описа на 16 състав, с подсъдими Алмохаммад Абдулхамид, Ал Абдалах Фади и Ал Фанди Ясим, които са обвинени в тероризъм. Делото е насрочено за 14.30 часа.", "date": "2017.09.12", "title": "Специализираният наказателен съд ще произнесе присъда по дело срещу трима мъже, обвинени в тероризъм"}
{"url": "http://www.focus-news.net/news/2017/09/12/2434953/blagoevgrad-zapochna-zapisvaneto-za-novata-uchebna-godina-v-shkolite-kam-tsentar-za-lichnostno-i-tvorchesko-razvitie-na-detsata-na-grada.html", "text": "Започна записването за новата учебна 2017/2018 година в школите и съставите към Център за личностно и творческо развитие на децата на Благоевград. Това съобщиха от пресцентъра на Община Благоевград. Дейностите са разнообразни и обхващат богата палитра от изкуства. Желаещите, да станат част от талантите на Центъра, могат да посещават детско-юношески фолклорен ансамбъл „Пиринска китка“ с профили „Народни танци“ и „Народен хор и група за автентично пеене и оркестър“, фолклорен танцов ансамбъл „Пиринче“, театрално студио, детско-юношески театър „Щурчо“, детско-юношески духов оркестър. Фолклорна група „Бисери“ ще обучават по народно пеене, фолклорна група „Веселина“- тамбура. Детска вокална група „Мая“, школи по пиано, класическа китара, класически танци – школа по балет „Кроазе“, школи по „Изобразително изкуство“- (рисуване, графика, батик), „Декоративно приложно изкуство“, „Приложно изкуство – керамика“, „Мода и дизайн“, „Словесен фолклор“, „Литературно творчество“ „Английски език“, „Математика“ „Програмиране“, „Информационни технологии“, „Техническо конструиране и моделиране“, „Биология“ и „Екология“ също са отворени за всеки желаещ да научи нещо ново или да усъвършенства своите умения. Заявления за записване се подават в сградата на Младежки дом - гр. Благоевград, пл. „Мите Марков“ 1. Таксите са в размер, определен в Раздел Х от Наредбата за определянето и администрирането на местните такси и цени на услуги на територията на Община Благоевград 2017 г. \r\nОфициалното откриване на новата учебна година на Център за личностно и творческо развитие на децата на Благоевград ще се състои в кв. „Вароша“ на 02 октомври 2017 г. в 10:00 ч. От 10:30 ч. до 17:30 ч. ще се проведе Ден на отворените врати в кв. „Вароша“. Повече информация може да бъде получена на телефон 0878 418 280 или чрез писмо на електронна поща: cltr_blg@abv.bg.", "date": "2017.09.12", "title": "Благоевград: Започна записването за новата учебна година в школите към Център за личностно и творческо развитие на децата на града"}
{"url": "http://www.focus-news.net/news/2017/09/12/2434954/dobrich-narusheno-e-vodopodavaneto-v-nyakolko-naseleni-mesta-ot-oblastta-zaradi-avarii.html", "text": "Нарушено е водоподаването в няколко населени места от областта заради аварии, съобщиха от водоснабдителното дружество, обслужващо областта. В Добрич с нарушено водоснабдяване са няколко зони в квартал „Рилци“. Това са: ул. „Г. Желязков“ 18, бул. „Добруджа“ 19 и ул. „Арда“ 50 - 52. Аварии се отстраняват в Район Добрич-селска: село Ведрина, село Драганово, напор село Козлодуйци; в Район Балчик: село Гурково; в Район Каварна: ул. \"Нефтяник\", ул. \"Дунав\" и ул. \"Ал. Стамболийски\", в Район Тервел: село Нова Камена, село Градница, село Мали извор и село Божан; в Район Генерал Тошево: село Изворово и село Къпиново, и в Район Шабла: село Граничар и Помпена станция - Дуранкулак.", "date": "2017.09.12", "title": "Добрич: Нарушено е водоподаването в няколко населени места от областта заради аварии"}
{"url": "http://www.focus-news.net/news/2017/09/12/2434955/nsi-prez-2016-g-sa-izneseni-stoki-za-47-1863-mln-lv-i-spryamo-2015-g-iznosat-se-uvelichava-s-50.html", "text": "През 2016 г. са изнесени стоки за 47 186.3 млн. лв. и спрямо 2015 г. износът се увеличава с 5.0%. Това съобщиха от Националния статистически институт (НСИ). При сравняване на месечните данни за 2016 г. с данните за съответния месец на предходната година най-голям ръст се наблюдава при износа през декември (20.0%), а най-голям спад - през март (7.7%).\r\nВнесените стоки (по цени CIF) през 2016 г. са за 51 206.2 млн. лв., или с 0.7% по-малко от предходната година. Съпоставката на месечните данни за вноса за 2016 г. и съответно за 2015 г.  показва, че най-голямо е увеличението през август (16.9 %), а през април е регистрирано най-голямото понижение (11.4%).\r\nВъншнотърговското салдо (износ FOB - внос CIF) за 2016 г. е отрицателно и е в размер на \r\n4 019.9 млн. лв., което е с 2 579.6 млн. лв. по-малко от салдото за 2015 година. По цени FOB/FOB (след елиминиране на разходите за транспорт и застраховки при внос на стоки) отрицателното салдо за 2016 г. е на стойност 782.7 млн. лева. \r\nИзносът на България, разпределен според Стандартната външнотърговска класификация, показва, че през 2016 г. в сравнение с 2015 г. най-голям ръст е отчетен при износа на „Разнообразни готови продукти”  (20.0%). Най-голям спад (12.0%) се наблюдава при износа от сектор „Минерални горива, масла и подобни продукти”.\r\nПри вноса най-голямо нарастване е отчетено в сектор „Разнообразни готови продукти, н.д.” (11.4%), анай-голямо намаление - в сектор „Минерални горива, масла и подобни продукти” (20.7%). \r\nПрез 2016 г. износът на България за страните от ЕС нараства със 7.3% спрямо предходната година и е в размер на 31 157.6 млн. лева. Основни търговски партньори на България са Германия, Италия, Румъния, Гърция, Франция и Испания, които формират 68.0% от износа за ЕС. \r\nВносът на България от страните от ЕС през 2016 г. се увеличава с 2.5% в сравнение с 2015 г. и е на стойност 33 989.3 млн. лева. Най-съществен е стойностният обем на стоките, внесени от Германия, Италия, Румъния, Гърция и Полша, които представляват 55.4% от вноса  от ЕС.\r\nВъншнотърговското салдо (износ FOB - внос CIF) на България със страните от ЕС е отрицателно и е в размер на 2 831.7 млн. лв. за 2016 година. \r\nИзносът на България за ЕС, разпределен според Стандартната външнотърговска класификация, показва, че през 2016 г. в сравнение с 2015 г. най-голямо е увеличението в сектор „Безалкохолни и алкохолни напитки и тютюн ” (28.0%). Най-голямо намаление се наблюдава в сектор „Минерални горива, масла и подобни продукти” (13.9%).\r\nНай-голям ръст при вноса от ЕС е регистриран в сектор „Безалкохолни и алкохолни напитки и тютюн” (9.5%), а най-голям спад - в сектор “Необработени (сурови) материали, негодни за консумация (изкл. горивата)” (13.2%).\r\nПрез 2016 г. износът на България за трети страни се увеличава с 0.8% спрямо предходната година и е на стойност 16 028.7 млн. лева. Водещи търговски партньори на България са Турция, Китай, бившата югославска република Македония, Руската федерация, Сърбия, Съединени американски щати и Египет, които формират 50.8% от износа за трети страни.\r\nВносът на България от трети страни през 2016 г. намалява с 6.4% в сравнение с 2015 г. и е в размер на 17 216.9 млн. лева. Най-голям е стойностният обем на стоките, внесени от Руската федерация, Турция, Китай, Украйна и Сърбия, чийто дял възлиза на  65.9% от вноса от трети страни.\r\nВъншнотърговското салдо (износ FOB - внос CIF) на България с трети страни е отрицателно и е в размер на 1 188.2 млн. лв. за 2016 година.", "date": "2017.09.12", "title": "НСИ: През 2016 г. са изнесени стоки за 47 186.3 млн. лв. и спрямо 2015 г. износът се увеличава с 5.0%"}
{"url": "http://www.focus-news.net/news/2017/09/12/2434956/stara-zagora-klub-avgusta-ot-grada-specheli-3-bronzovi-medala-ot-svetovnoto-parvenstvo-po-kanadska-borba.html", "text": "Ангелина Кръстева, председател на Териториалната асоциация на сляпо-глухите и на Обединения спортен клуб „Августа“ в Стара Загора, се завърна с два бронзови медала от 39-ото Световно първенство по канадска борба за юноши и девойки, мъже и жени, хора с увреждания, което се проведе от 2 до 11 септември в унгарската столица Будапеща. Тя се състезава в кат. до 60 кг., на лява и дясна ръка. Това съобщиха от пресцентъра на Община Стара Загора. При жените-ветерани бронз завоюва и друга старозагорска състезателка – Донка Йовчева. \r\nКметът на Стара Загора Живко Тодоров подкрепя изявите на състезателите от Обединения спортен клуб \"Августа\", а през октомври миналата година осигури специална маса за тренировките им по канадска борба. По-рано през 2016 г. Ангелина Кръстева завоюва два златни медала от Световното първенство по канадска борба за хора с увреждания.\r\nНад 1200 състезатели от цял свят премериха сили на световното в Будапеща. Общо при ветераните и хората с увреждания Българският отбор има 4 златни, 7 сребърни и 9 бронзови медала.", "date": "2017.09.12", "title": "Стара Загора: Клуб „Августа“ от града спечели 3 бронзови медала от Световното първенство по канадска борба"}
{"url": "http://www.focus-news.net/news/2017/09/12/2434957/afp-v-germaniya-poiskaha-dozhivoten-zatvor-za-obvinyaem-po-delo-za-neonatsistki-ubiystva.html", "text": "Във вторник германската прокуратура поиска доживотен затвор за член на неонацистко трио, обвинено в извършването на расистки убийства, жертви на които са предимно турски имигранти, предава AFP.\r\nБеате Шепе е изправена пред съда като съучастник на 10 убийства, извършени от другите двама членове на „Националсоциалистическо подземие“ (NSU) в периода между 2000 г. и 2007 г. Тереза Герова", "date": "2017.09.12", "title": "AFP: В Германия поискаха доживотен затвор за обвиняем по дело за неонацистки убийства"}
{"url": "http://www.focus-news.net/news/2017/09/12/2434958/veliko-tarnovo-tovaren-avtomobil-gorya-v-grada-naneseni-sa-samo-materialni-shteti.html", "text": "Товарен автомобил горя във Велико Търново тази сутрин. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за пожар на ул. „Сан Стефано“ е получен в 5.30 часа. На място се е отзовал екип на Районната служба с два противопожарни автомобила и шестима пожарникари и инспектор Оперативен център. Причина за възникването на пожара е техническа неизправност. Унищожени са кабината, двигателният отсек и две гуми. Пожарникарите са успели да спасят останалата част от автомобила и товарното ремарке.", "date": "2017.09.12", "title": "Велико Търново: Товарен автомобил горя в града, нанесени са само материални щети"}
{"url": "http://www.focus-news.net/news/2017/09/12/2434959/telegraf-sarbiya-vodata-v-zadar-ne-e-godna-za-piene-buryata-nanese-na-shteti-kato-uragana-irma.html", "text": "\"След потопа в Задар водата в града не става за пиене, а бурята е нанесла в цяла Истрия щети като урагана \"Ирма\" във Флорида\", пише белградският Telegraf.\r\nИзданието цитира съобщение на местната управа на град Нин, в Задарска жупания, с което се обявява извънредно положение и в което се призовават гражданите да не излизат от домовете си.\r\nВ спасителните и отводнителните дейности в града са ангажирани 201 пожарникари, 50 военнослужещи с 201 помпи.Тереза Герова", "date": "2017.09.12", "title": "Telegraf (Сърбия): Водата в Задар не е годна за пиене, бурята нанесе на щети като урагана \"Ирма\""}
{"url": "http://www.focus-news.net/news/2017/09/12/2434960/habertyurk-v-turtsiya-premahnaha-byust-na-erdogan-ne-prilichal-na-originala.html", "text": "След разгорещена обществена дискусия в турския град Измит в провинция Коджаели, бе премахнат бюст на президента Реджеп Тайип Ердоган в един от местните паркове, предаде електронното издание „Хабертюрк”. Бюстът бе поставен при тържественото отбелязване на първата годишнина от пуча в Турция на 15 юли. Веднага обаче предизвика остри спорове, че не прилича на „оригинала”. В крайна сметка общината бе принудена да го демонтира. Кметът на Измит Невзат Доган продължава да е на обратното мнение и твърдо стои зад него. „В действителност никой друг не може да се оприличи с Ердоган”, цитира думите му изданието. Георги Димов", "date": "2017.09.12", "title": "\"Хабертюрк\": В Турция премахнаха бюст на Ердоган – не приличал на „оригинала”"}
{"url": "http://www.focus-news.net/news/2017/09/12/2434961/liliya-hristova-obshtina-varna-3-234-uchenitsi-sa-zapisani-v-parvi-klas-v-obshtinski-uchilishta-za-novata-uchebna-godina.html", "text": "За учебната 2017/2018 година в 37 общински училища във Варна са записани 3 234 ученици в първи клас. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. Тя добави, че 2 476 деца ще бъдат обхванати в целодневна организация на учебния ден. „Приемът за първи клас във Варна премина спокойно. За следващата година, в зависимост от новите критерии, които образователното министерство ще установи с наредба, ще актуализираме нашата система за електронен прием, но се доказа, че тя работи спокойно и не създава напрежение“, отбеляза Лилия Христова. В системата на предучилищното образование в община Варна в детски градини и училища са обхванати общо 3 286 деца на 5 години и 3 105 деца на 6 години. „В подготвителните групи в училища са обхванати 208 деца на 5 години, от които 79 на целодневен режим. Знаете, че в няколко училища преди три години създадохме условия за предучилищните групи, подобни на тези в детските градини. 6-годишните деца в училище са 553, като от тях на целодневен режим са 193 деца“, каза още Лилия Христова.\r\nМарияна ВАЛЕНТИНОВА", "date": "2017.09.12", "title": "Лилия Христова, Община Варна: 3 234 ученици са записани в първи клас в общински училища за новата учебна година"}
{"url": "http://www.focus-news.net/news/2017/09/12/2434962/kyustendil-ne-sa-ustanoveni-narusheniya-pri-premahvaneto-na-edinichni-darveta-v-grada.html", "text": "Не са установени нарушения при премахването на единични дървета в града. Това съобщиха за Радио „Фокус” – Кюстендил от Регионална инспекция по околна среда и водите – Перник. Инспектори са реагирали на подаден сигнал, касаещ сеч на единични дървета извън горски фонд в парк „Галерия“. В тази връзка е установено, че за обекта има издадено разрешение за строеж, а действията са на основание на Наредбата за изграждане и опазване на зелената система на територията на град Кюстендил.\r\nДърветата от парк „Галерия“ попадат в урбанизирана територия по плана на град Кюстендил и не попадат в границите на защитени територии по смисъла на Закона за защитените територии, в границите на защитени зони по смисъла на Закона за биологичното разнообразие и не са обявени за вековни дървета. Освен това е издадено разрешително. Инспекцията е констатирала, че не е в нейна компетентност изсичането на дървета в урбанизирана територия.\r\nВенцеслав ИЛЧЕВ", "date": "2017.09.12", "title": "Кюстендил: Не са установени нарушения при премахването на единични дървета в града"}
{"url": "http://www.focus-news.net/news/2017/09/12/2434963/stara-zagora-dvizhenieto-pri-km-165-v-posoka-sofiya-na-avtomagistrala-trakiya-se-osashtestvyava-v-edna-lenta-poradi-remont-na-mantinela.html", "text": "До 17.00 часа днес движението при км 165 в посока София на автомагистрала \"Тракия\" се осъществява в една лента, поради ремонт на предпазна ограда /мантинела/ в средната разделителна ивица. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.12", "title": "Стара Загора: Движението при км 165 в посока София на автомагистрала \"Тракия\" се осъществява в една лента, поради ремонт на мантинела"}
{"url": "http://www.focus-news.net/news/2017/09/12/2434964/burgas-bivshi-uchenitsi-sabraha-pari-za-zakupuvane-na-harduerni-interaktivni-sistemi-za-obuchenie-za-pmg-akad-nikola-obreshkov.html", "text": "15 години след завършването на ПМГ \"Акад. Никола Обрешков\" в Бургас, учениците от випуск 2002 решават да направят нещо добро за своето училище чрез инициатива, наречена #върниобратно. Това съобщиха от Община Бургас. Целта е да се събере сумата от 8000 лева, с която да бъде закупена една от най-съвременните хардуерни интерактивни системи за обучение. Бившите ученици събират парите сами, без помощ от фирми, организации, общински или държавни органи. По този начин те искат да покажат, че по-доброто образование зависи от всички нас.\r\nГоляма част от випуска прегръща идеята и резултатът е, че първоначално изглеждащата голяма сума от 8000 лева е надмината. Така не само училището ще се сдобие с последно поколение технология, но и ще останат пари за награди на заслужили ученици през идващата учебна година.\r\nПо стъпките на випуск 2002 върви випуск 2003 и се очертава това да се превърне в традиция за ПМГ \"Никола Обрешков\", а защо не и за други училища. Дарението и инициативата #върниобратно ще бъдат представени в петък, 15 септември, на място в елитната бургаска гимназия.", "date": "2017.09.12", "title": "Бургас: Бивши ученици събраха пари за закупуване на хардуерни интерактивни системи за обучение за ПМГ \"Акад. Никола Обрешков\""}
{"url": "http://www.focus-news.net/news/2017/09/12/2434965/nsi-prez-perioda-yanuari-yuni-2017-g-iznosat-na-balgariya-za-es-se-uvelichava-s-113-spryamo-sashtiya-period-na-2016-g.html", "text": "През периода януари - юни 2017 г. износът на България за ЕС се увеличава с 11.3% спрямо същия период на 2016 г. и е в размер на 16 345.6 млн. лева. Това съобщиха от Националния статистически институт (НСИ). Основни търговски партньори на България са Германия, Италия, Румъния, Гърция, Франция и Белгия, които формират 69.0% от износа за държавите - членки на ЕС.\r\nПрез юни 2017 г. износът за ЕС се увеличава с 13.1% спрямо същия месец на предходната година и е в размер на 3 048.5 млн. лева.\r\nПри износа на България за ЕС, разпределен според Стандартната външнотърговска класификация, през периода януари - юни 2017 г. в сравнение със същия период на предходната година най-голям ръст е отбелязан в секторите „Артикули, класифицирани главно според вида на материала” (35.8%) и „Минерални горива, масла и подобни продукти” (24.2%). Най-голям спад се наблюдава в секторите „Храни и живи животни” (5.4%) и „Безалкохолни и алкохолни напитки и тютюн” (5.4%).\r\nВносът на България от ЕС през периода януари - юни 2017 г. се увеличава с 12.2% спрямо същия период на 2016 г. и е на стойност 18 067.5 млн. лв. по цени CIF (табл. 1 и 2 от приложението). Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез юни 2017 г. вносът на България от държавите - членки на ЕС, нараства със 7.6% спрямо същия месец на предходната година и е в размер на 3 122.5 млн. лева. \r\nПри вноса от ЕС, разпределен според Стандартната външнотърговска класификация, през периода януари - юни 2017 г. в сравнение със същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)” (58.5%) и „Минерални горива, масла и подобни продукти” (57.6%). Намаление се наблюдава единствено в сектор „Безалкохолни и алкохолни напитки и тютюн” (3.4%).\r\nВъншнотърговското салдо (износ FOB - внос CIF) на България с ЕС за периода януари - юни 2017 г. е отрицателно и е на стойност 1 721.9 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 857.9 млн. лева.", "date": "2017.09.12", "title": "НСИ: През периода януари - юни 2017 г. износът на България за ЕС се увеличава с 11.3% спрямо същия период на 2016 г."}
{"url": "http://www.focus-news.net/news/2017/09/12/2434966/pazardzhik-2-283-parvoklasnitsi-sa-zapisani-v-uchilishtata-v-oblastta-za-novata-uchebna-godina.html", "text": "2 283 първокласници са записани в училищата в областта за новата учебна година, като се очаква техният брой да се увеличи с оглед на това, че много семейства ще се приберат от чужбина за 15 септември. Това съобщи за Радио „Фокус“ – Пазарджик Валентина Кайтазова, началник на РУО - Пазарджик. По думите ѝ ремонти през лятото са извършени в 56 учебни заведения, а в СОУ „Петър берон“ в Пазарджик все още продължават, като има уверение, че ще завършат до 15 септември. „Почистват се и се освежават учебните помещения в училищата в област Пазарджик. Доставена е училищната документация за началото на учебната година. Осигурени са и безплатните учебници за учениците от 1-ви до 7-и клас. Очакват се и новите учебници за 2-ри и 6-и клас“, уточни Кайтазова. Тя добави, че за новата учебна година няма да има закрити учебни заведения. „Единственото училище, което бе закрито със заповед на министъра на образованието, е в село Симеоновец, община Септември. То ще продължи да работи и през новата учебна година, тъй като е обжалвана министерската заповед“, каза още началникът на РУО - Пазарджик.\r\nАлбена ЖИЛЕКОВА", "date": "2017.09.12", "title": "Пазарджик: 2 283 първокласници са записани в училищата в областта за новата учебна година"}
{"url": "http://www.focus-news.net/news/2017/09/12/2434967/sport-viktoriya-tomova-zapochva-sreshtu-ispanska-na-turnira-v-biarits.html", "text": "Виктория Томова ще започне участието си на турнира на червени кортове в Биарец, Франция, с двубой срещу испанската тенисистка Олга Саес Лара.\r\nДо този момент българката, която е пета поставена в основната схема, не е играла срещу испанката. Саес Лара е 244-та в световната ранглиста, а през настоящата седмица Виктория Томова е на 157-мо място. \r\nДвубоят ще се играе в сряда.", "date": "2017.09.12", "title": "Спорт: Виктория Томова започва срещу испанска на турнира в Биариц"}
{"url": "http://www.focus-news.net/news/2017/09/12/2434968/pavel-hristov-gerb-varna-chrez-predsedatelstvoto-na-es-shte-zatvardim-pozitsiyata-si-na-dialogichna-otgovorna-i-predvidima-darzhava.html", "text": "Председателството на Съвета на ЕС е възможност България да затвърди позицията си на диалогична, отговорна и предвидима държава по отношение на външната си политика. Това каза на среща с жители на варненския район „Приморски” народният представител от ПП ГЕРБ Павел Христов, съобщиха от пресцентъра на ПП ГЕРБ – Варна. Правителството и лично премиерът Бойко Борисов се ползват с авторитета на надежден партньор в ЕС,подчерта Христов. „В резултат от това България се наложи като мост на диалога на Балканите. Предвид спецификата на региона и текущата международна обстановка председателството на Съвета на ЕС открива перспективи страната ни да утвърди ролята си на балансьор на Балканите и на стратегически партньор в Евросъюза”, допълни той.\r\nВ рамките на срещата с граждани, която се проведе по инициатива на районната организация на ПП ГЕРБ – Приморски, той опроверга обвиненията на опозицията, че чрез „брюкселски базирано” председателство отстъпваме от националните принципи. „Спекулациите, че абдикираме от този безспорен приоритет на страната ни, бяха категорично отхвърлени и от ресорния министър Лиляна Павлова, която в отговор на мое питане още в първия ден от новата парламентарна сесия представи мащабен календар от събития. В действителност част от тях ще се проведат в Брюксел и Люксембург, но тази практика е утвърдената през последните 15 години с цел да се намалят разходите по организирането на мероприятията. За сравнение, естонското председателство, предшестващо нашето, има доста по-скромен календар със събития от българския”, обясни Павел Христов.\r\nТой допълни, че в рамките на 6-месечното ротационно председателство на Съвета на ЕС у нас ще бъдат проведени общо 237 заседания. От тях 32 са на най-високо ниво (министър-председатели и министри), а 6 ще са срещите с парламентарен харектер. „Голяма част от мероприятията са съобразени с регионалната специфика и ще се провеждат в различни областни центрове. Във Варна конкретно ще има 4 изключително важни заседания, обхващащи ресори като туризъм, образование, енергетика, черноморско икономическо сътрудничество. Тези теми са част от дневния ред на държавата и съвпадат с приоритетите на града и региона”, отчете народният представител. Той увери, че правителството ще изпълни амбициозните цели, които си е поставило с програмата за председателството и информира, че вече са набелязани много от приоритетите като кохезионната политика, бъдещето на монетарния съюз и др., но те ще бъдат окончателно формулирани през декември.\r\n„Вярвам, че разумът ще надделее над агресивния тон на опозицията, която вече обяви, че подкрепя европредседателството. То е приоритет, който изисква консенсус, а не преднамерена конфронтация”, заключи Павел Христов.\r\nНа срещата с него бяха коментирани теми, свързани с обновяването на инфраструктурата, толерантността на пътя, както и летния туристически сезон. Сред присъстващите бяха кметът на район „Приморски” Петя Проданова и общинските съветници от ГЕРБ Калин Калевски и Борислав Нанков.", "date": "2017.09.12", "title": "Павел Христов, ГЕРБ – Варна: Чрез председателството на ЕС ще затвърдим позицията си на диалогична, отговорна и предвидима държава"}
{"url": "http://www.focus-news.net/news/2017/09/12/2434969/vidin-v-tri-naseleni-mesta-ot-oblastta-e-narusheno-vodopodavaneto-zaradi-avarii.html", "text": "В три населени места на Видинска област е нарушено водоподаването заради аварии, съобщиха от водоснабдителното дружество, обслужващо областта. До 14.00 часа в село Жеглица няма да има питейна вода заради авария в уличен водопровод. В село Бела Рада отстраняване на авария на уличен водопровод Ф80 е причина за спиране на водоподаването за селото от 12.00 часа до 15.00 часа. Жителите на село Арчар остават без питейна вода отново до утре (13 септември) поради ремонт на помпена станция „Добри дол“ от ВиК „Монтана“.", "date": "2017.09.12", "title": "Видин: В три населени места от областта е нарушено водоподаването заради аварии"}
{"url": "http://www.focus-news.net/news/2017/09/12/2434970/turtsiya-poredna-portsiya-zadarzhani-voenni-na-deystvitelna-sluzhba.html", "text": "В рамките на разследване на Главната републиканска прокуратура в провинция Коджаели на т.нар. „Терористична организация на гюленистите/Паралелна държавна структура” (ФЕТО/ПДС) са издадени заповеди за задържани на общо 31 военни на действителна служба в турската армия, информира електронното издание на вестник „Джумхуриет”. Операциите по издирването и залавянето са извършени едновременно в 20 различни провинции, включително Истанбул, Анкара и Измир, от екипи на Отдела за борба на организираната престъпност на  Дирекцията по сигурността в Коджаели. До момента са задържани 22 военни на активна служба. Продължава издирването на останалите 9 военни, които вероятно са се укрили, посочва още изданието.. Георги Димов", "date": "2017.09.12", "title": "Турция: Поредна порция задържани военни на действителна служба"}
{"url": "http://www.focus-news.net/news/2017/09/12/2434971/vkboon-okolo-370-hil-rohingi-sa-izbyagali-v-bangladesh.html", "text": "Около 370 хил. рохинги са избягали от Мианмар в съседен Бангладеш след ескалацията на насилието в края на миналия месец, предава AFP, като се позовава на данни от ООН.\r\n„Приблизително 370 хил. рохинги са влезли в Бангладеш след бягство от насилието в щат Рахин в Мианмар\", заяви Джоузеф Трипура, говорител на  Върховния комисариат за бежанците на ООН (ВКБООН).Тереза Герова", "date": "2017.09.12", "title": "ВКБООН: Около 370 хил. рохинги са избягали в Бангладеш"}
{"url": "http://www.focus-news.net/news/2017/09/12/2434972/d-r-tinka-troeva-e-osvobodena-ot-dlazhnostta-direktor-na-tsentar-fond-za-lechenie-na-detsa-na-posta-e-naznachena-d-r-marieta-raykova.html", "text": "Вчера /11 септември 2017 г./ със заповед на министъра на здравеопазването д-р Тинка Троева е освободена от длъжността директор на Център „Фонд за лечение на деца“ (ЦФЛД). От днес, 12 септември 2017 г., на длъжността директор на Център „Фонд за лечение на деца“ е назначена д-р Мариета Райкова. Това съобщиха от пресцентъра на Министерството на здравеопазването. Мотив за освобождаването на д-р Троева е системно нарушаване на Правилника за дейността и организацията на работата на Фонда, на реда за издаване на формуляр S2, регулярно заобикаляне на ясно разписани процедури, сред които и притеснителната практика да се изискват становища от медицински специалисти, които не фигурират в списъка на утвърдените от министъра външни експерти към ЦФЛД. Сигнал е изпратен до прокуратурата на Р България. \r\nПоказателен е случаят на дете, нуждаещо се от чернодробна трансплантация. По заявлението ЦФЛД изисква становища от двама външни експерти – детски гастроентеролози. Според едното становище трансплантацията може да се извърши в УБ „Лозенец“, а според второто – трансплантацията трябва да се извърши в чужбина. \r\nОт страна на ЦФЛД не са изискани становища от външни експерти по трансплантология или от лечебни заведения, осъществяващи чернодробна трансплантация, което е грубо нарушение на Правилника на Фонда. \r\nВъпреки това от директора на Фонда е издадена заповед за финансиране на диагностични процедури и консултации в Университетска клиника за детска и юношеска медицина, Хамбург. \r\nВъз основа на заповедта НЗОК издава формуляр S2 и детето е хоспитализирано в клиниката. От лечебното заведение информират за влошено здравословно състояние на детето и необходимост от осъществяване на чернодробна трансплантация. \r\nДиректорът на ЦФЛД издава втора заповед, с която е отпуснато финансово подпомагане за трансплантация на стойност 120 000 евро, а до министъра на здравеопазването е изпратен за подпис формуляр S2. \r\nПроверката на МЗ констатира, че до заминаването си детето не е вписано в служебния регистър на Изпълнителната агенция по трансплантация (ИАТ) за лицата, чакащи органна трансплантация, което е задължително според Правилника за дейността на ЦФЛД, а липсата на такова вписване е пречка за допускане на подпомагането. \r\nОсвен това детето не е насочвано за консултация в България към лечебно заведение, което има разрешение за извършване на чернодробни трансплантации. \r\nСпоред експертите и юристите на МЗ издаването на формуляр S2 от министъра на здравеопазването е незаконосъобразно от правна гледна точка. \r\nВ становището си, след свикан по случая консилиум, националният консултант по трансплантология проф. Любомир Спасов е категоричен, че трансплантацията може да бъде осъществена в България. \r\nСлед усилията на МЗ детето вече е вписано в служебния регистър на Изпълнителната агенция по трансплантация (ИАТ), а трансплантацията ще се осъществи в Германия, с оглед тежкото състояние и избягването на какъвто и да е риск за живота на пациента.", "date": "2017.09.12", "title": "Д-р Тинка Троева е освободена от длъжността директор на Център „Фонд за лечение на деца“, на поста е назначена д-р Мариета Райкова"}
{"url": "http://www.focus-news.net/news/2017/09/12/2434973/zam-ministar-d-r-evgeni-stoyanov-koruptsiyata-v-balgariya-ima-mnogo-golyam-diametar.html", "text": "Корупцията в България има много голям диаметър. Това каза в Благоевград заместник-министърът на правосъдието д-р Евгени Стоянов по време на обществено обсъждане на Законопроекта за противодействие на корупцията, изготвен от Министерството на правосъдието, което се проведе в Правно-историческия факултет на Югозападен университет „Неофит Рилски“, предаде репортер на Радио „Фокус“ – Пирин. Според него ако всички български граждани по-активно защитаваме нашите права и свободи, то това би спомогнало за ограничаване и стесняване на полето на корупция у нас. „Основната философия на която стъпва законопроекта е, че не трябва буквално да се копират чуждестранни модели, орагнизационни или правни, защото по този начин ползите биха били преувеличени, а негативите биха били подценени. Нашия законопроект по-скоро е отражение на разбирането, че не следва да се пренебрегват постигнатите до този момент резултати“, каза още зам.-министър д-р Стоянов. По думите му не може с лека ръка да се зачертае с лека ръка, че до този момент има постигнати някакви резултати по отношение на борбата с корупцията, макар и да не са задоволителни. „Оттук насетне тръгнахме да развиваме тези действащи структури и модели, които така или иначе са постигнали определени резултати“, посочи д-р Стоянов. Той заяви, че при изготвянето на законопроекта водещ е бил въпросът за това, защото до този момент държавата не се е справила в борбата си с корупцията. „Отговорите на този въпрос са повече от един при всички положения, но ние се фокусирахме върху отговор на въпроса, че резултатите са незадоволителни, защото нямаме ясна дефиниция на понятието „корупция“. От тук тръгна работната група, фокусирайки се върху изготвяне на дефиницията“, обясни заместник-министъра на правосъдието. Д-р Евгени Стоянов добави, че няма как да бъде „победен враг, който не познават“. Той коментира, че законопроектът е билизработен в рамките на Министерството на правосъдието от работна група, създадена със заповед на министъра на правосъдието Цецка Цачева. „В групата бе сформиран изключително голям кръг от участници. В процеса на работа възникнаха много въпроси и стълкновения, но бе постигнато общо съгласие по основните групи и обстоятелства по проекта, в резултат на което се получи този продукт. Успоредно с работата по изготвянето на законопроекта беше създадена и работна група по изготвяне на оценката за въздействието на законопроекта“, добави заместник-министър Стоянов. Той посочи, че в законопроекта за борба с корупцията е предвидено създаването на комисия, която ще има мандат от 6 години, за да има заотстъпване на поне два парламента, като е предвидено тя да внася ежегодно доклад за своята дейност до 31 март. Заместник-министър на правосъдието коментира и законопроекта, който предлагат БСП по отношение на борбата с корупцията, заявявайки, че в техния проект е заложено председателя на структурата да бъде назначаван от президента, но това не би отговаряло на конституционни модел за управление на държавата.\r\nЛивия НИНОВА", "date": "2017.09.12", "title": "Зам.-министър д-р Евгени Стоянов: Корупцията в България има много голям диаметър"}
{"url": "http://www.focus-news.net/news/2017/09/12/2434974/veliko-tarnovo-krizisniyat-tsentar-v-selo-ovcha-mogila-shte-bade-oborudvan-s-tehnika-po-savmesten-proekt-na-obshtina-svishtov-i-obshtina-zimnich.html", "text": "Кризисният център в свищовското село Овча могила ще бъде оборудван с техника по съвместен проект на Община Свищов и Община Зимнич. Това съобщи в предаването „Добре дошли в Свищов“ на Радио „Фокус“ – Велико Търново Светлин Михайлов, началник на Районната служба „Пожарна безопасност и защита на населението“ в Свищов. Той посочи, че в понеделник се е провела съвместна работна среща между началника на областната пожарна служба в Телеорман, Румъния, началника на пожарна служба и общински служители от град Зимнич, Румъния, директора на Регионална дирекция „Пожарна безопасност и защита на населението“ – Велико Търново, по проект “Единни стандарти, повишена координация обща сигурност” (USES). Проектът е на стойност около 1 млн. евро, който двете общини ще се разделят. Със средствата ще се оборудват центрове за спасителна дейност на територията на общините Свищов и Зимнич. За Свищов обектът е Кризисният център в село Овча могила, който бе разкрит преди година. „този проект бе спечелен благодарение на ръководството на Община Свищов. Ние само съдействаме и помагаме със съвети, с мнения и предпочитания за оборудване и за техника. В тази връзка искам да спомена, че Центърът в Овча могила, който е първият такъв в страната, ще бъде модерно оборудван с нова техника и качествено оборудване, което ще е по най-новите европейски изисквания и стандарти“, посочи Светлин Михайлов.\r\nПроектът се реализира по Програма „Interreg V-A Romania-Bulgaria“. Съфинансирането от страна на Община Свищов е 2% от крайния бюджет.\r\nНадежда КРЪСТЕВА", "date": "2017.09.12", "title": "Велико Търново: Кризисният център в село Овча могила ще бъде оборудван с техника по съвместен проект на Община Свищов и Община Зимнич"}
{"url": "http://www.focus-news.net/news/2017/09/12/2434975/kmetat-na-sofiya-yordanka-fandakova-okolo-90-ot-peshehodnite-pateki-okolo-uchilishtata-i-detskite-gradini-sa-obnoveni.html", "text": "Около 90% от пешеходните пътеки около училищата и детските градини са обновени. Това каза кметът на София Йорданка Фандъкова, която се включи в символичното боядисване на пешеходни пътеки от кръстовището на ул. „Ген. Гурко“ и ул. „Дякон Игнатий“, с което бе даден стартът на кампанията „Убий скоростта, спаси дете“, посветена на безопасността на децата и първия учебен ден, предаде репортер на Агенция „Фокус“. „Възложих да се възстановят и огради, парапети и колчета, там където са повредени през годината“, обясни тя. „Столичната община има задачата да обезопасява зоните и районите особено около училищата и детските градини“, заяви кметът. „Благодаря на „Пътна полиция“, както винаги на 15 септември разчитам на тях, че ще бъдат достатъчно активни, за да можем да насочваме движението“, коментира Йорданка Фандъкова. „Знаем, че движението в София е натоварено, особено на този ден. Надявам се повечето родители и деца да използват градски транспорт или тези, които живеят близо да отидат пеша до училищата. Тези, които са с автомобили трябва да внимават“, посочи тя. „Инициативата „Убий скоростта, спаси дете“ е насочена към всички шофьори и хората, които трябва да имат съзнанието, че по улиците се движат нашите деца. Всяко невнимателно действие може да доведе до инцидент с дете“, заяви кметът. „Да се надяваме, че всички ще си припомнят, че 15 септември е особено рискова дата от гледна точка на движението в града. Децата все още са във ваканционно настроение и не са достатъчно внимателни“, каза още Йорданка Фандъкова.", "date": "2017.09.12", "title": "Кметът на София Йорданка Фандъкова: Около 90% от пешеходните пътеки около училищата и детските градини са обновени"}
{"url": "http://www.focus-news.net/news/2017/09/12/2434976/ep-mogerini-razgovarya-s-evrodeputatite-otnosno-severna-koreya-turtsiya-i-venetsuela.html", "text": "Във вторник от 18.00 ч. българско време евродепутатите ще обсъдят с върховния представител на ЕС за външната политика Федерика Могерини последните тревожни събития в Северна Корея и Венецуела, както и отношенията между ЕС и Турция, се казва в съобщение от пресслужбата на ЕП.\r\nЕвродепутатите за загрижени, че ядрените и ракетните тестове на Северна Корея могат да излязат извън контрол. Те призовават страната да се въздържа от по-нататъшни провокативни действия и да остави своята програма за ядрени оръжия и балистични ракети. \r\nВече месеци Венецуела преживява остра политическа и икономическа криза. Почти всеки ден из цялата страна има демонстрации срещу режима на Николас Мадуро. Спорните избори за Конституционно събрание без членове на опозицията, което замени контролирания от опозицията парламент, генерират все повече и повече международна критика към правителството на Мадуро. \r\nПрез месец юли евродепутатите вече изразиха своята тревога относно преговорите за членство на Турция в ЕС. Тогава те призоваха Европейската комисия и правителствата от ЕС незабавно официално да замразят преговорите за присъединяване, ако Турция извърши предвидените промени в конституцията си без промяна.", "date": "2017.09.12", "title": "ЕП: Могерини разговаря с евродепутатите относно Северна Корея, Турция и Венецуела"}
{"url": "http://www.focus-news.net/news/2017/09/12/2434977/stara-zagora-natsionalen-tsentar-po-prirodo-matematicheski-nauki-i-renoviranata-sgrada-na-matematicheskata-gimnaziya-byaha-otkriti-ofitsialno-v-kazanlak.html", "text": "Национален център по природо-математически науки и реновираната сграда на Математическата гимназия бяха открити официално в Казанлък, предаде кореспонеднт на Радио „Фокус“. Сградите бяха осветени от Старозагорския митрополит Киприан в съслужие с казанлъшки свещеници. Министърът на образованието Красимир Вълчев, Областният управител на Стара Загора Гергана Микова, народни представители, общински съветници и дарители бяха сред официалните гости на събитието.\r\n„Инвестицията в Националния природо-математически център е много ценна, огромна е за мащабите на Казанлък, дори за мащабите на България. Безценна е обаче училищната политика, онова, което целият педагогически и непедагогически персонал се стреми да направи. В този център няма да се обучават само деца от нашето училище. Безплатно и достъпно в свободното си време могат да се обучават ученици, както от община Казанлък, така и от цяла България“, каза в приветствието си директорът на ППМГ „Никола Обрешков“ Красимир Дамянов. \r\nЗа заслуги в осъществяването на проектите по реконструкция и изграждане на сградите, с решение на Педагогическия съвет на Математическата гимназия, с най-високото отличие на Община Казанлък бяха наградени кметът Галина Стоянова и зам.-кметът Даниела Коева.\r\n„Разширението на Математическа гимназия е една сбъдната мечта, която датира още от 2010 година. Когато има вяра, труд и постоянство, и много приятели, мечтите се сбъдват, преодоляват се и трудностите, и препятствията“, посочи кметът Галина Стоянова и благодари на всички дарители, благодарение на които е факт разширението на гимназията. \r\nСлавяна ГАЙДАРОВА", "date": "2017.09.12", "title": "Стара Загора: Национален център по природо-математически науки и реновираната сграда на Математическата гимназия бяха открити официално в Казанлък"}
{"url": "http://www.focus-news.net/news/2017/09/12/2434978/kyustendil-1-514-400-leva-e-stoynostta-na-proekta-za-obnovyavane-i-rekonstruktsiya-na-sgradata-na-obshtinata.html", "text": "1 514 400 лева е стойността на проекта за обновяване и реконструкция на сградата на Община Кюстендил. Това стана ясно в рамките на проведената пресконференция за начало на изпълнението на проекта, предаде репортер на Радио „Фокус” – Кюстендил. Дейностите по проекта бяха представени от инж. Евгения Петрова, началник отдел „Контрол по строителството” и част от екипа по проекта, финансиран със средства от Оперативна програма „Региони в растеж”. За изпълнението на предвидените ремонтни дейности Община Кюстендил ще осигури собствен принос в размер на 176 640 лева, а националното финансиране ще бъде 200 664 лева. Срокът за изпълнение е 24 месеца. Предвижда се изготвянето на инженеринг – проектиране, авторски надзор и изпълнение на строително-ремонтни дейности. По план ще бъде извършен ремонт на покривната конструкция, която в момента е в много лошо техническо състояние и с течове. Ще бъде подменена дограмата, ще се извърши топлоизолация на вътрешните стени и боядисване, подмяна на електрическата инсталация и на отоплителните съоръжения. Строителните работи ще се извършват по график, а отделните отдели ще се преместват съгласно вътрешната организация.\r\nВенцеслав ИЛЧЕВ", "date": "2017.09.12", "title": "Кюстендил: 1 514 400 лева е стойността на проекта за обновяване и реконструкция на сградата на Общината"}
{"url": "http://www.focus-news.net/news/2017/09/12/2434979/smolyan-kmetat-nikolay-melemov-proveri-stroitelno-remontni-deynosti-na-ulitsi-i-obekti-v-selo-momchilovtsi.html", "text": "Кметът Николай Мелемов провери на място докъде са стигнали строително-ремонтните дейности на улици и обекти в Момчиловци, съобщиха от пресцентъра на Община Смолян. „През 2014 г. е била изградена част от подпорната стена на разширението на Гробищния парк в селото. Сега я продължихме, за да се разшири паркът в горната си част”, посочи Мелемов. По същата улица, която е била включена за ремонт, е трябвало да бъдат изградени и подземни комуникации. С помощта на ВиК-Смолян е сменен водопроводът на улицата, която започва от ресторант „Градинката” и стига до главния път. Улицата, която води до гробищата беше в много лошо състояние и до един месец предстои да се асфалтира, подчерта Мелемов.\r\nНаправен е и тротоара срещу детската градина. Участъкът е бил опасен за пешеходците. След като са били вдигнати плочите и са започнали изкопните дейности, се оказало, че енергоразпределителните мрежи са били разположени на повърхността. ЕВН са предприели незабавни мерки, закопали са кабелите и са ги положили в тръби. Тротоарът ще бъде готов до края на седмицата. „Ще ремонтираме още няколко улици в Момчиловци , една от които е  тази до кметството”, каза още Мелемов. \r\nКметът инспектира ремонтираната улица в с. Соколовци, която не е била асфалтирана от дълго време. Улицата е дълга 750 метра и стига до последната къща, която е в селото. В момента е изцяло профилирана и асфалтирана. \r\nСредствата за ремонта на улиците са от бюджета на община Смолян. С кмета бе и неговата заместничка инж. Мариана Цекова, която отговаря за строителството.", "date": "2017.09.12", "title": "Смолян: Кметът Николай Мелемов провери строително-ремонтни дейности на улици и обекти в село Момчиловци"}
{"url": "http://www.focus-news.net/news/2017/09/12/2434980/afp-obshto-28-tsivilni-sa-zaginali-pri-otdelni-vazdushni-udari-v-siriyskata-provintsiya-deyr-ez-zor.html", "text": "При отделни въздушни удари на руската военна авиация и самолетите на водената от САЩ международна коалиция срещу „Ислямска държава“ в сирийската провинция Дейр ез-Зор са загинали 28 цивилни, предава AFP.\r\n„Въздушен удар на коалицията уби 12 членове на едно семейство, сред които пет деца“, сочат данни на базираната в Лондон Сирийска обсерватория за човешките права.\r\nПри офанзива срещу екстремистите от „Ислямска държава“, руската авиация, подкрепяща силите на Дамаск, е нанесла удари, в резултат на което са загинали 16 цивилни, пет от които деца..Тереза Герова", "date": "2017.09.12", "title": "AFP: Общо 28 цивилни са загинали при отделни въздушни удари в сирийската провинция Дейр ез-Зор"}
{"url": "http://www.focus-news.net/news/2017/09/12/2434981/inzh-boyan-todorov-zam-kmet-na-shumen-124-000-lv-sa-vlozheni-v-remonta-na-ul-industrialna.html", "text": "124 000 лв. са вложени в ремонта на ул. „Индустриална“ в Шумен. Това каза инж. Боян Тодоров, заместник-кмет на Шумен в направление строителство и екология, на брифинг във връзка с хода на започналите улични ремонтно-възстановителни дейности, предаде репортер на Радио „Фокус“ - Шумен. Според Тодоров е приключило изкърпването и на ул. „Харалан Ангелов“, ул. „Жечко Попов“ и ул. “Московска“. Той заяви, че в следващия етап ще се работи по ул. “Белмекен“, ул. „Чавдар воевода“ и „Димчо Дебелянов“. Цялостно асфалтиране е предвидено по ул. „Хан Аспарух“, „Герила“ и „Войвода“. Четвъртият етап от ремонтните дейности ще обхване ул. „Университетска“, а на пети етап - ул. „Гиньо Писков“, ул. “Александър Константинов“ и ул. “Петко Българанов“. „След като приключим работа по тези улици, отново ще бъде направен отчет за похарчените средства и ще продължим изкърпването по списъка, който обхваща общо 40 улици, но трябва да вървим по план и да следим разходите, надявам се, че ще можем да включим и още улици за ремонт“, заяви инж. Тодоров. Той посочи, че специалисти от Общината наблюдават процеса на преасфалтиране и се правят съответните проби. По думите му уличните ремонти се очаква да приключат до края на октомври. Предстои обявяването на обществена поръчка за бул. “Симеон Велики“, както и за цялостно преасфалтиране на участъка между изграждащите се две нови кръгови кръстовища. „Новият асфалт между кръговите кръстовища ще бъде положен до жп моста, като идеята е след това да бъде поставена маркировка от по-висок клас“, заяви инж. Тодоров. Той посочи, че почти приключва асфалтирането на улици по селата, което се извършва от общинското предприятие, като в момента се работи в село Новосел.\r\nИвелина ИВАНОВА", "date": "2017.09.12", "title": "Инж. Боян Тодоров, зам.-кмет на Шумен: 124 000 лв. са вложени в ремонта на ул. „Индустриална“"}
{"url": "http://www.focus-news.net/news/2017/09/12/2434982/veliko-tarnovo-prodalzhavat-remontite-na-ulitsi-v-naselenite-mesta-kray-grada.html", "text": "Продължават ремонтите на улици в населени места, част от община Велико Търново. По проект, финансиран по програма „Местни инициативи“, в село Самоводене са положени 1000 кв. метра нов асфалт в участъци от главните улици „Гео Милев“, „Поп Харитон“ и от други отсечки. Това съобщиха от пресцентъра на Община Велико Търново. Вложените средства са в размер на около 30 000 лева. \r\nВ с. Габровци е ремонтиран площадът, чиято настилка бе увредена от наводненията през 2014 г. 140 квадратни метра е новата настилка в централната част на селото. Предстои реконструкция и на местен водосток. \r\nТекущ ремонт на улици тече и в с. Шемшево, предстоят дейности по пътната инфраструктура в населените места край Килифарево и край Прохода на Републиката.\r\nНаскоро в Килифарево цялостно бе преасфалтирана улица „Васил Левски“ заедно с кръстовището й с ул. „М. Яламов“. Възстановени бяха нарушените пътни настилки на мостовете над р. Белица – към с. Плаково и към стадиона в градчето. В Дебелец бяха положени над 600 квадратни метра нов асфалт по компрометирани участъци от пътната мрежа.", "date": "2017.09.12", "title": "Велико Търново: Продължават ремонтите на улици в населените места край града"}
{"url": "http://www.focus-news.net/news/2017/09/12/2434983/kmetat-na-sofiya-yordanka-fandakova-130-hil-leva-sanktsiya-shte-bade-nalozhena-na-firmata-koyato-remontira-bul-shipchenski-prohod-nyama-da-badat-priznati-raboti-za-553-hil-leva.html", "text": "Проверих отново бул. „Шипченски проход“ и бул. „Асен Йорданов“. Там работи фирмата „Пътища и съоръжения“, на която ще бъдат наложени санкции заради некачествено положен асфалт. Това каза кметът на София Йорданка Фандъкова, която се включи в символичното боядисване на пешеходни пътеки от кръстовището на ул. „Ген. Гурко“ и ул. „Дякон Игнатий“, с което бе даден стартът на кампанията „Убий скоростта, спаси дете“, посветена на безопасността на децата и първия учебен ден, предаде репортер на Агенция „Фокус“. „До този момент няма да им бъдат признати работи на стойност 553 хил. лева“, обясни тя и заяви, че общината няма да плати докато фирмата не положи качествено асфалта. „Санкцията по договор, която ще наложим до този момент е 130 хил. лева“, уточни Йорданка Фандъкова. „Санкциите са сериозни, но ще настоявам фирмата да си свърши работата, за да можем да пуснем движението и там, както бяхме поели ангажимент“, подчерта кметът. \r\n„Проверих готовността на бул. „Княз Ал. Дондуков“, за 15 септември ще бъде отворен участъкът от ул. „Сердика“ до ул. „Раковски“ и участъкът от ул. „Кракра“ до бул. „Васил Левски“, посочи Йорданка Фандъкова и уточни, че ще бъде затворен участъкът от ул. „Раковски“ до бул. „Васил Левски“. „Там ще имаме известно облекчаване на движението. Ще трябва да проявим търпение, за да приключим проекта. Срокът, за който получих уверение, че ще могат да се справят, е до края на октомври. Срокът по договора е по-късен“, поясни кметът. „Заради промяната в настилката и заповедта на Министерството на културата се наложи ремонтът да бъде по-дълъг. Надяваме се, че ще можем до известна степен да облекчим движението“, каза още Йорданка Фандъкова.", "date": "2017.09.12", "title": "Кметът на София Йорданка Фандъкова: 130 хил. лева санкция ще бъде наложена на фирмата, която ремонтира бул. „Шипченски проход“, няма да бъдат признати работи за 553 хил. лева"}
{"url": "http://www.focus-news.net/news/2017/09/12/2434984/zam-ministar-d-r-evgeni-stoyanov-zakonoproektat-za-protivodeystvie-na-koruptsiyata-predvizhda-obedinyavane-na-pet-deystvashti-v-momenta-strukturi.html", "text": "Законопроектът за противодействие на корупцията предвижда обединяване на пет действащи в момента структури. Това каза за Радио „Фокус“ – Пирин заместник-министърът на правосъдието д-р Евгени Стоянов. Той обясни, че основната идея е около добре работещата Комисия за отнемане на незаконно придобито имущество да се обединят структурите от ДАНС, Сметната палата, Комисия за предотвратяване и установяване на конфликт на интереси и така наречения БОРКОР (Центъра за противодействие на корупцията). „Смятаме, че ако по този начин се обединят органите, ще бъде затворен кръгът, който в момента е разпокъсан и по този начин ще отговорим на очакванията на европейските ни партньори. Сам по себе си един закон не е в състояние да пребори корупцията. Дори само усиленото говорене в обществото по отношение на корупцията и борбата с нея има ефект заради това, че този проблем стана публичен. Това се отрази на самата борба с корупцията и тя придобива своята сила“, заяви заместник-министър д-р Стоянов. Той посочи, че се очаква Законът да бъде приет и да влезе в сила до края на годината. По отношение на това, кой трябва да назначава председателя на комисията за борба с корупцията, д-р Стоянов коментира, че в законопроекта, който те предлагат, е заложено той да бъде назначаван от Народното събрание. „Преценили сме, че България е Република с парламентарно управление и Народното формира значителна част от държавните органи – например председателя на Сметната палата, БНБ и други органи се определят от НС. Затова смятаме, че това най-добре би отговорило на устройството на страната ни. По отношение на предложението на втората по сила парламентарна група - председателят да се назначава от Президента, считаме, че на този етап това не отговоря на конституционния модел, защото президентът назначава председатели на такива държавни органи, но само по предложение на Министерски съвет. Не би следвало самостоятелно той да навлиза, образно казано, в територията на Изпълнителната власт“, подчерта д-р Евгени Стоянов.\r\nЛивия НИНОВА", "date": "2017.09.12", "title": "Зам.-министър д-р Евгени Стоянов: Законопроектът за противодействие на корупцията предвижда обединяване на пет действащи в момента структури"}
{"url": "http://www.focus-news.net/news/2017/09/12/2434986/kmetat-na-sofiya-yordanka-fandakova-281-sa-povdignatite-peshehodni-pateki-v-sofiya-tazi-godina-izgradihme-novi-80.html", "text": "До този момент на територията на СО има 281 повдигнати пешеходни пътеки само тази година изградихме нови 80 такива пътеки. Това каза кметът на София Йорданка Фандъкова, която се включи в символичното боядисване на пешеходни пътеки от кръстовището на ул. „Ген. Гурко“ и ул. „Дякон Игнатий“, с което бе даден стартът на кампанията „Убий скоростта, спаси дете“, посветена на безопасността на децата и първия учебен ден, предаде репортер на Агенция „Фокус“. „Голям привърженик съм на повдигане на пешеходните пътеки навсякъде, където е възможно и необходимо“, посочи тя. „Каквито и прегради да слагаме контролът върху движението на автомобилите трябва да бъде много стриктен, разчитам на „Пътна полиция“ за това“, коментира кметът. „София е град с маркирани пешеходни пътеки, виждат се и има знаци. Гражданите трябва да бъдат внимателни, защото градското движение е много натоварено“, каза още Йорданка Фандъкова.", "date": "2017.09.12", "title": "Кметът на София Йорданка Фандъкова: 281 са повдигнатите пешеходни пътеки в София, тази година изградихме нови 80"}
{"url": "http://www.focus-news.net/news/2017/09/12/2434987/sliven-aktyorat-ivaylo-hristov-e-tazgodishniyat-nositel-na-nagradata-za-literatura-i-izkustvo-dobri-chintulov-na-obshtinata.html", "text": "Обществената комисия за избор на носител на наградата за литература и изкуство „Добри Чинтулов” избра за носител на наградата за 2017 г. проф. д-р Ивайло Христов – актьор, режисьор и педагог, номиниран от Съюза на артистите в България. Това съобщиха от Община Сливен. Призът се връчва за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура.\r\nИвайло Христов започва професионалната си кариера на сцената на Драматичен театър – Сливен през 1980 година и остава тук до 1985, като оставя ярък отпечатък в историята на театралното изкуство на града. В Сливенския театър участва в 20 постановки. Превъплъщава се в образа на Куцар в „Албена”, Шиндин в „Ние, долуподписаните”, Аметистов в „Зойкината квартира”, Лудият в „Случайната смърт на един анархист”, Буслай в „Праг” и други запомнящи се с блестящата си игра роли. Ивайло Христов е един от най-успешните и популярни български актьори, с над 130 роли в киното и театъра. Работи в театър „Българска армия” и други столични театри. През 1994 година започва преподавателска дейност като асистент на проф. Стефан Данаилов в Националната академия за театрално и филмово изкуство. Понастоящем е ръководител на класове по актьорство за драматичен театър в Академията. Има участия в киното, телевизията, телевизионния театър. Носител е на множество национални награди и отличия.\r\nНаградата „Добри Чинтулов” е индивидуална и се връчва на тържествена церемония в навечерието на празника на Сливен – 26 октомври, Димитровден. Сред носителите на наградата през годините са Константин Константинов, Елисавета Багряна, Йордан Радичков, Дамян Дамянов, Радой Ралин, Николай Хайтов, Светлин Русев, Валентина Радинска, Деньо Денев и много други изтъкнати дейци на българската култура и изкуство.", "date": "2017.09.12", "title": "Сливен: Актьорът Ивайло Христов е тазгодишният носител на наградата за литература и изкуство „Добри Чинтулов“ на Общината"}
{"url": "http://www.focus-news.net/news/2017/09/12/2434988/pregled-na-mezhdunarodnite-novini-do-13-chasa-agentsiya-fokus.html", "text": "Изпадналата в несъстоятелност авиокомпания „Еър Берлин“ отмени редица полети, планирани за вторник, 12 септември. Само от летищата в Кьолн и Дюселдорф, федерална провинция Северен Рейн-Вестфалия, са анулирани 20 полета, а от берлинското „Тегел“ -20. По данни на вестник Bild в сутрешните часове на вторник са отменени вече 70 планирани полети.\r\n„По оперативни причини „Еър Берлин“ трябва да отмени полети днес. Съжаляваме за неудобството за нашите пасажери\", се казва в съобщение на втората най-голяма германска авиокомпания, публикувано на официалната й интернет страница. \r\nНа засегнатите пътници се препоръчва изобщо да не идват на летищата, а вместо това да се информират за алтернативите за пътуване по телефона. Обезщетение може да бъде предявено по-късно, отбелязват от компанията.\r\n*** Лошото време и проливните дъждове предизвикаха истински хаос в части от Хърватия, което наложи властите да обявят извънредно положение.\r\nПожарникари, специални единици и полицаи са изпратени на терен, за да помогнат за преодоляване на последиците от наводненията. На помощ се е притекла и хърватската войска.\r\nСилни бури обхванаха част от Балканския полуостров в понеделник, предизвиквайки хаос в Хърватия, Сърбия и Босна и Херцеговина.\r\nВ следобедните часове на понеделник в Хърватия бе издаден предупредителен червен код за опасност от наводнения, след като Адриатическото крайбрежие бе залято от проливни дъждове. Под вода се оказаха Задар, остров Хвар и части от Адриатическата магистрала.\r\nНай-засегнат от силните дъждове бе град Задар, където паднаха дъждове, два пъти по-високи от средната норма за септември.\r\n*** Най-висшата съдебна институция в Ирак издаде смъртна присъда срещу руски гражданин, обвинен в членство в близкоизточната радикална групировка „Ислямска държава“.\r\nСъответната информация бе разпространена от телевизионния канал Al Sumaria. Пояснява се, че руският джихадист е заловен от иракските власти в Мосул.\r\n*** В рамките на разследване на Главната републиканска прокуратура в провинция Коджаели на т.нар. „Терористична организация на гюленистите/Паралелна държавна структура” (ФЕТО/ПДС) са издадени заповеди за задържани на общо 31 военни на действителна служба в турската армия. Операциите по издирването и залавянето са извършени едновременно в 20 различни провинции, включително Истанбул, Анкара и Измир, от екипи на Отдела за борба на организираната престъпност на  Дирекцията по сигурността в Коджаели. До момента са задържани 22 военни на активна служба. Продължава издирването на останалите 9 военни, които вероятно са се укрили, посочва още изданието.\r\n*** При отделни въздушни удари на руската военна авиация и самолетите на водената от САЩ международна коалиция срещу „Ислямска държава“ в сирийската провинция Дейр ез-Зор са загинали 28 цивилни.\r\n„Въздушен удар на коалицията уби 12 членове на едно семейство, сред които пет деца“, сочат данни на базираната в Лондон Сирийска обсерватория за човешките права.\r\nПри офанзива срещу екстремистите от „Ислямска държава“, руската авиация, подкрепяща силите на Дамаск, е нанесла удари, в резултат на което са загинали 16 цивилни, пет от които деца.\r\n*** В периода 15-17 септември в албанската столица Тирана ще се проведе среща на Военния комитет на НАТО, в рамките на която ще бъде обсъдена ситуацията със сигурността в Западните Балкани.\r\nДомакин на срещата ще бъде албанският началник на Генералния щаб, бригаден генерал Бардил Колчак.  Председател на форума ще бъде премиерът на Албания Еди Рама.\r\nУчастниците ще обсъдят прилагането на концепцията „Проектиране на стабилността\", ситуацията със сигурността в Западните Балкани и ще правят препоръки относно мисиите на Алианса в Афганистан и Косово.\r\nПо-рано президентът на Албания Илир Мета подчерта, че планираната среща е от голямо значение за страната, тъй като е първата по рода си, организирана след присъединяването на Албания към военната организация на Запада през 2009 г. Срещите на Военния комитет на НАТО се провеждат два пъти годишно, най-често в седалището в Брюксел.\r\n*** Турция вече е платила депозит на Руската федерация за закупуването на зенитно-ракетните комплекси С-400. Това увери държавният глава Реджеп Тайип Ердоган, подчертавайки, че Анкара и Москва са поели ангажимент да реализират сделката за продажна на високотехнологичното оборудване за отбрана.\r\n„Нашите приятели вече са подписали споразумение за С-400. Освен това, доколкото ми е известно, е платен депозит. Процесът ще продължи с прехвърлянето на кредит от Русия към нас. Както [руският президент Владимир] Путин, така и аз сме решителни по този въпрос\", заяви Ердоган пред журналисти при завръщането си от Казахстан.\r\nЗабележките на Ердоган опровергаха някои от новините, публикувани в различни медии, според които Турция ще се откаже от закупуването на руските системи, тъй като те няма да бъдат оперативно съвместими с радарите на НАТО.\r\nНо Ердоган отрече тези доклади, като подчерта, че никоя друга страна няма право да обсъжда суверенните и независими решения на Турция за повишаване на отбранителните й способности.\r\n„Ние сме тези, които ще вземат решения относно нашата независимост. Ние сме отговорни за предприемането на мерки за сигурност за защита на нашата страна“, категоричен бе турският лидер.\r\n***", "date": "2017.09.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/12/2434989/metodi-popov-ruo-blagoevgrad-pochti-4-000-parvoklasnitsi-shte-vlyazat-v-klasnite-stai-na-15-septemvri-v-oblastta.html", "text": "Почти 4 000 първокласници ще влязат в класните стаи на 15 септември в Благоевградска област. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той отбеляза, че до момента са записани 3 944 ученици в първи клас, но това не са окончателни данни, тъй като все още има движение на ученици и на 15 септември може данните да са различни. „В сравнение с предишната година имаме намаление в броя на учениците в 1-ви клас, но дано не се окажа прав и това да не е така. Очакваме първокласниците да бъдат по-малко от миналата година, но въпреки това имам надежда, че може да бъда опроверган на 15 септември“, добави експертът. Методи Попов посочи, че около 15.00 часа на първия учебен ден ще съберат информация за броя на първокласниците във всички училища и ще имат по-ясна картина за това колко са и каква е разликата в сравнение с предишните години.\r\nНатали СТЕФАНОВА", "date": "2017.09.12", "title": "Методи Попов, РУО - Благоевград: Почти 4 000 първокласници ще влязат в класните стаи на 15 септември в областта"}
{"url": "http://www.focus-news.net/news/2017/09/12/2434990/the-mirror-bansko-zae-sedmo-myasto-v-klasatsiya-za-nay-dobri-ski-kurorti-v-sveta.html", "text": "Сгушеният в Пирин български курорт Банско зае седмо място в класация на британския вестник The Mirror за 15-те най-добри ски курорти в света. \r\nПрестижният ски курорт на България разполага с всичко, от което туристите се нуждаят за забавна, но и изгодна ски почивка, отбелязват от редакцията. Любителите на зимните почивки имат възможност да наемат чудесни помещения за престоя си – при това на разумни цени. Разходите за хранене също не са високи, а туристите имат шанс да се възползват максимално от нощния живот в курорта.\r\n„Що се отнася до самото каране на ски, очаквайте красива природа, много писти за всеки - от начинаещи до по-напредналите, и бързи лифтове, за да можете да се възползвате максимално от престоя си там“, пише изданието. \r\nСки сезонът в Банско е от декември до април, поясняват от редакцията. Ето кои са курортите, включени в класацията на The Mirror:\r\n1. Мерибел, Франция;\r\n2. Червиня, Италия; \r\n3. Ревълсток, Канада; \r\n4. Куршевел, Франция;\r\n5. Вербие, Швейцария;  \r\n6. Лех, Австрия; \r\n7. Банско, България; \r\n8. Вейл, САЩ;\r\n9. Цермат, Швейцария; \r\n10. Кортина Д'Ампецо, Италия;\r\n11. Тин, Франция;  \r\n12. Аспен, САЩ;\r\n13. Парк Сити, САЩ;\r\n14. Риксгрансен, Швеция;\r\n15. Бормио, Италия. Тереза Герова", "date": "2017.09.12", "title": "The Mirror: Банско зае седмо място в класация за най-добри ски курорти в света"}
{"url": "http://www.focus-news.net/news/2017/09/12/2434991/stara-zagora-zadarzhan-e-23-godishen-mazh-napadnal-80-godishna-zhena-ot-s-svoboda-v-doma-y.html", "text": "Полицаи от Районно управление-Чирпан са задържали 23-годишен мъж след сигнал от пострадала 80-годишна жена от с. Свобода. Това съобщиха от пресцентъра на МВР. Вчера тя се е оплакала в районното управление, че предния ден, в дома ѝ проникнал неизвестен, който я блъснал и я съборил на пода. След проведените оперативно-издирвателни действия, полицейските служители са установили извършителя - М. Д./23 г./ от селото. Установено е също, че от 4 до 10 септември той е извършил кражба на 50 лв. от дома на потърпевшата. М. Д. е задържан за срок до 24 часа. Образувано е досъдебно производство.", "date": "2017.09.12", "title": "Стара Загора: Задържан е 23-годишен мъж, нападнал 80-годишна жена от с. Свобода в дома й"}
{"url": "http://www.focus-news.net/news/2017/09/12/2434992/kyustendil-kmetat-na-obshtina-dupnitsa-metodi-chimev-prisastva-na-otkrivaneto-na-novoizgraden-skeyt-park-v-grada.html", "text": "Кметът на Община Дупница Методи Чимев присъства на откриването на новоизграден скейт-парк в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му новоизграденият скейт-парк е открит официално с водосвет за здраве и благополучие. На събитието са присъствали кметът на Община Дупница инж. Методи Чимев, зам.-кметът по социалните дейности Крум Милев, строители и повече от 40 деца и младежи, които всекидневно ще използват съоръженията със скейтове, ролери и колела. Според Христо Апостолов изграждането на скейт-парка е било поет ангажимент от страна на Община Дупница и той е изпълнен. Следващата цел е проектиране и изграждане на футболно игрище с изкуствено покритие, което ще бъде в съседство със скейт-парка.\r\nВенцеслав ИЛЧЕВ", "date": "2017.09.12", "title": "Кюстендил: Кметът на Община Дупница Методи Чимев присъства на откриването на новоизграден скейт-парк в града"}
{"url": "http://www.focus-news.net/news/2017/09/12/2434993/varna-retsidivist-e-osaden-za-24-i-pat-sled-kato-se-e-priznal-za-vinoven-za-grabezh-i-vliza-za-5-godini-v-zatvora.html", "text": "Пет години лишаване от свобода при строг режим прие да изтърпи опасният рецидивист Димо Димов, след като сключи споразумение с Окръжната прокуратура във Варна, което бе одобрено от състав на Варненския окръжен съд. Това ще бъде 24-та присъда на 32-годишния варненец, който се призна за виновен за грабеж на пари със сила от кондуктор на „Градски транспорт“ – Варна, с намерението противозаконно да ги присвои, съобщиха от пресцентъра на Апелативна прокуратура – Варна. Димов бе предаден на съда за извършено престъпление по член 199, ал. 1, т. 4, във връзка с член 198, ал. 1 от Наказателния кодекс.\r\nНа 15 април 2017 г. подсъдимият се качил в автобус №148 от последната спирка в кв. „Владиславово“ и седнал на последната седалка.  Кондукторът започнал да таксува пътниците, които били трима-четирима. Димо подал банкнота от 20 лева. Когато служителят на „Градски транспорт“ започнал да връща ресто, опасният рецидивист  го хванал за ръката и започнал да дърпа банкнотите. \r\nСлед като автобусът спрял на спирка, 32-годишният мъж побягнал навън, последван от ограбения кондуктор, който стискал банкнотите от 60 лева в ръката си. \r\nОт дърпането на парите и съпротивата на служителя на „Градски транспорт“ двама мъже паднали на земята. Подсъдимият успял да издърпа банкнотите от ръцете на кондуктора и побягнал. След него хукнал и кондукторът, но не успял да го настигне. На мястото на боричкането между двамата мъже останала маратонката на опасния рецидивист, част от веществените доказателства по делото. Въпреки това той продължил да тича, като захвърлил другата си обувка в изоставена къща на ул. „Пробуда“.   \r\nКондукторът получил редица травми. След като извършителят бил задържан, той бил разпознат категорично от пострадалия мъж. \r\nИзготвената по делото съдебнопсихиатрична експертиза установила, че подсъдимият Димов страда от наркотична зависимост към хероин, но към момента на престъплението е бил в състояние да разбира свойството и значението на постъпките си и да ръководи действията си. Квалификацията на обвинението срещу него за грабеж, представляващ особен рецидив, се определя от предходната му съдимост. Преди да извърши грабежа на кондуктора на „Градски транспорт“, той е осъждан 23 пъти с влезли в сила присъди. Последният съдебен акт срещу него е влязъл в сила на 16 юни 2016 г., с който му било наложено наказание 7 месеца лишаване от свобода за кражба. \r\nОдобреното от Варненския окръжен съд споразумение влиза в сила веднага и не подлежи на обжалване.", "date": "2017.09.12", "title": "Варна: Рецидивист е осъден за 24-и път, след като се е признал за виновен за грабеж и влиза за 5 години в затвора"}
{"url": "http://www.focus-news.net/news/2017/09/12/2434994/sport-kimiko-date-krum-zagubi-posledniya-si-profesionalen-mach.html", "text": "Кимико Дате-Крум завърши последния си професионален мач със загуба с 0:6, 0:6 от сръбкинята Александра Крунич в двубой от първи кръг на турнира в Токио, продължил 50 минути.\r\nДате-Крум получи „уайлд кард“ от организаторите с идеята да бъде изпратена подобаващо от своите сънародници. 46-годишната японка има една от най-дългите кариери в женския тенис. Достига до №4 в световната ранглиста за жени през 1995 г.\r\nВъв втори кръг от турнира Крунич ще се играе срещу американката Алисън Риск.", "date": "2017.09.12", "title": "Спорт: Кимико Дате-Крум загуби последния си професионален мач"}
{"url": "http://www.focus-news.net/news/2017/09/12/2434995/obshtina-kazanlak-noviyat-tsentar-po-prirodo-matematicheski-nauki-kam-ppmg-e-gazifitsiran-na-800-kv-m-plosht-sa-izgradeni-5-dopalnitelni-uchebni-kabineta.html", "text": "В присъствието на много високопоставени гости тази сутрин бе открит новия Център по природо-математически науки към Профилирана природо-математическа гимназия (ППМГ) “Никола Обрешков“ -  Казанлък. Това съобщиха от пресцентъра на Община Казанлък. Центърът е газифициран, на 800 кв. м разгърната застроена площ за децата са изградени 5 допълнителни учебни кабинета, лаборатория по физика и астрономия, лаборатория по химия и биология, хранилища, санитарни възли. Специален асансьор осигурява достъпа за хора с увреждания. \r\nВодосвет за здраве и успехи на ученици и преподаватели отслужи Негово Високопреосвещенство Старозагорският митрополит Киприан в съслужие с казанлъшки духовници и пожела на всички в новото школо „Да бъдат спасителни в своето дело!“. \r\nДиректорът на ППМГ“Никола Обрешков“ Красимир Дамянов като домакин в обновеното училище приветства официалните лица - министъра на образованието и науката Красимир Вълчев, народни представители от МИР – Стара Загора, Областния управител на Стара Загора Гергана Микова, представители на ръководството на Община Казанлък, общински съветници, дарители, преподаватели, ученици и родители: „Да прокарваш малка пътечка се оказа по-трудно от това да прекараш голям път.“, сподели той и посочи новия център като малката пътечка на Математическата гимназия. Той прикани ученици от цяла България да идват безплатно да черпят знания както в новия център, така и в основно ремонтираната стара сграда на училището и определи постигнатото като „модел за всяко дете да се учи на труд, да се възпитава на любопитство, на ценностите на българщината.“ \r\n„Сбъдната мечта“ нарече кметът на Община Казанлък Галина Стоянова разширението на ППМГ “Никола Обрешков“. „Когато човек има вяра, труд, постоянство и много приятели мечтите се сбъдват и се преодоляват трудностите е неприятностите.“, разказа тя за препядствията покрай аварията при строителните работи на новото училищно крило. „Заслуга имат много хора, хора обикновени, не само финансово, а с много подкрепа нещата да се случат.“, благодари Галина Стоянова на всички, съпричастни с успешния финал на начинанието от 2010г. \r\n„За успешния край в името на бъдещето на нашите деца!“ по проекта кметът на Община Казанлък връчи 5 благодарствени адреса: на министъра на образованието и науката Красимир Вълчев за подкрепата през цялото време, който разбира перспективите на образованието не само в един град, а за цяла България, на Училищното настоятелство при ППМГ“Никола Обрешков“, които не са допуснали нито едни пропуснат учебен ден, за приноса към щастливия финал на инж. Женя Пеева, н-к на РОНСК – Стара Загора, Югоизточен район и на инж. Милка Гечева, н-к на ДНСК – София, с „Поклон към всички дарители“ Галина Стоянова връчи благодарствен адрес в лицето на Тенчо Шиков за направеното дарение за оборудване на новопостроената сграда. \r\nСлед 2 години в други учебни стаи възпитаниците на гимназията могат да се завърнат в своите класни стаи и кметът на Казанлък ги поздрави с думите: „Добре дошли във Вашия дом!“. \r\nМинистърът на образованието и науката Красимир Вълчев отбеляза, че това е първата гимназия, която посещава като министър и пожела символично това да е знак, че ППМГ в Казанлък ще стане модел повече деца да се обучават в природо-математически науки: „Дали образованието ни утре ще бъде малко по-добро зависи от това да вдъхновим повече деца сега да се обучават в природо-математически науки.“, каза министър Вълчев. \r\nСлед ритуално прерязване на лентата официалните гости разгледаха новата сграда и придобивките в нея. \r\nВ духа на празника мнозина откликнаха на призива на Община Казанлък в подкрепа на дарителската кампания на БНТ за българските училища в чужбина „Прозорец към Родината“ и донесоха своя книга, надписана с лично послание – дарение за българските ученици зад граница. \r\nМатематическата гимназия „Никола Обрешков“ е една от най-старите и престижни гимназии в България. Световноизвестни са отличните представяния на нейни възпитаници по цял свят, благодарение на добрата подготовка от изтъкнати математици. Тук знанията си предава на подрастващите и един от най-добрите преподаватели по физика на България Теодосий Теодосиев. \r\nЗа да създаде по-добри условия за работа на ученици и преподаватели преди 5 години Община Казанлък възлага проектиране на Центъра за природо-математически науки. 3 години по-късно проектът е факт и започва строежът на новата сграда, за което са отпуснати 500 000лв. целево от Министерски съвет. \r\nАвария при изкопни работи на 22 юни, 2015г. налага извършването на допълнителни дейности по проекта за новия център, свързани с укрепване, препроектиране на новия център, с разширяване на неговата площ и конструктивно обследване на крилото на съществуващата сграда, така че тя да отговаря на съвременните изисквания. \r\nУспешното завършване на проекта е резултат от съвместните усилия на Община Казанлък, Правителството на Република България и Министерството на образованието и науката, които с още 500 000лв. дофинансират строежа след аварията, на благородните дарителски жестове за закупуване на оборудване в новия център.", "date": "2017.09.12", "title": "Община Казанлък: Новият  Център по природо-математически науки към ППМГ е  газифициран, на 800 кв. м площ са изградени 5 допълнителни учебни кабинета"}
{"url": "http://www.focus-news.net/news/2017/09/12/2434996/shumen-obshtinata-shte-se-vklyuchi-v-kampaniyata-da-izchistim-balgariya-zaedno-na-16-septemvri.html", "text": "Община Шумен ще се включи в кампанията “Да изчистим България заедно” на 16 септември. Организацията за акцията беше представена на брифинг с участието на Живка Атанасова, гл. експерт “Екология” и инж. Боян Тодоров, заместник- кмет по строителство и екология, предаде репортер на Радио „Фокус“ - Шумен. В град Шумен ще се почистват междублокови пространства в кварталите „Боян Българанов“, „Еверест“, „Добруджански“ и „Тракия“, квартални градинки и спортни площадки, районът на чешмата до парк-хотел „Кьошкове“ и алеята от хотел „Орбита“ до местността „Лъвчето“. Осигурени са 1500 чувала и същия брой ръкавици. Пунктове за раздаването им ще бъдат организирани пред сградата на Общината - от 8.00 до 10.00 часа, на стария автобусен обръщач в кв. „Б. Българанов“ и в градинката пред НЧ „Т. Петков“ в кв. „Добруджански“ - от 8.00 до 9.00 часа, до борсата на ул. „Северна“ в кв. „Еверест“, паркинга на супермаркета в кв. „Тракия“ и лесопарк „Кьошковете“ пред хотел „Орбита“ - от 9.00 до 10.00 часа. „Нека хората да оставят събраните отпадъци, затворени в чували до контейнерите за битова смет, създадена е организация за извозването им, общинските предприятия, както и двете фирми, които почистват града ще бъдат ангажирани по райони да извозят чувалите“, обясни Живка Атанасова. В кампанията се включват и селата от община Шумен. В Черенча ще се почистват входно-изходни артерии и централна част, в Белокопитово- паркът в центъра на селото, детска площадка, входно-изходна артерия, тротоари, в Панайот Волов – паркът, терен около пенсионерския клуб, в Благово –тротоари и входно-изходни пътища, в Коньовец – почистване на парка и алеите до него, в Илия Р. Блъсково – районът на кладенеца и чешмите на територията на селото, във Вехтово –входът и изходът на селото, две детски площадки и главната улица на селото, във Ветрище –паркът и площада пред кметството, в Друмево – паркове, градинки, тротоари, около селски чешми, уборка на нерегламентирани сметища.\r\nИвелина ИВАНОВА", "date": "2017.09.12", "title": "Шумен: Общината ще се включи в кампанията “Да изчистим България заедно” на 16 септември"}
{"url": "http://www.focus-news.net/news/2017/09/12/2434997/reuters-severna-koreya-othvarli-novite-sanktsii-obeshta-na-sasht-nay-uzhasnata-bolka.html", "text": "Северна Корея отхвърли приетата в понеделник резолюция на Съвета за сигурност на ООН, налагаща по-строги санкции на режима в Пхенян, и заяви, че САЩ скоро ще бъдат изправени пред „най-ужасната болка\", с която някога са се сблъсквали, предава Reuters.\r\n„Моята делегация осъжда най-строго и категорично отхвърля последната незаконна резолюция на Съвета за сигурност на ООН\", заяви посланикът на Пхенян, Хан Тае Сонг, на конференция в Женева, посветена на разоръжаването.\r\nХан Тае Сонг обвини администрацията на САЩ, че „разпалва политическа, икономическа и военна конфронтация\" и че е \"обсебена от дивата игра за спиране на развитието на ядрената мощ на Северна Корея, която вече е достигнала фаза на завършване\".\r\n„Предстоящите мерки на Северна Корея ще накарат САЩ да претърпят най-ужасната болка в историята си\", допълни дипломатът..Тереза Герова", "date": "2017.09.12", "title": "Reuters: Северна Корея отхвърли новите санкции, обеща на САЩ „най-ужасната болка“"}
{"url": "http://www.focus-news.net/news/2017/09/12/2434998/gd-granichna-politsiya-na-gkpp-dunav-most-vidin-na-izhod-ima-3-km-kolona-ot-tovarni-avtomobili-na-dunav-most-ruse-1-km.html", "text": "На българо-румънската граница трафикът е интензивен. На ГКПП \"Дунав мост-Видин\" на изход има образувана 3 км колона от товарни автомобили, на ГКПП \"Дунав мост-Русе\" - 1 км. Това сочат данни към 13.30 часа, публикувани към сайта на ГД \"Гранична полиция.\r\nТрафикът на всички контролно-пропускателни пунктове на границите със Сърбия, Македония, Гърция и Турция е нормален.", "date": "2017.09.12", "title": "ГД \"Гранична полиция\": На ГКПП \"Дунав мост-Видин\" на изход има 3 км колона от товарни автомобили, на \"Дунав мост-Русе\" - 1 км"}
{"url": "http://www.focus-news.net/news/2017/09/12/2434999/pepa-chilikova-zam-kmet-na-sliven-s-elektronniya-priem-vsyako-dete-uspya-da-nameri-nay-podhodyashtata-za-nego-detska-gradina.html", "text": "Много важно е, че електронният прием на деца в детски градини започна да работи и се движи в график съвсем нормално и успешно. Всяко дете до този момент успя да намери най-подходящото за него място, според неговите родители. Тази година бяхме изправени пред нови предизвикателства. Това каза заместник-кметът на Сливен по хуманитарните дейности Пепа Чиликова на ежегодното работно съвещание на директорите на детските градини в Регионалния инспекторат по образованието, съобщиха от пресцентъра на Общината. Чиликова подчерта, че благодарение на толерантността и разбирането на директорите на детските заведения са преодолени някои проблеми и пропуски, допуснати от родителите.\r\nМеханизмът за събиране и задържане на децата в училище и предучилищна възраст ще е голямо предизвикателство през тази година, смята Чиликова. По думите й, много е важно да се работи с децата от 3-годишна възраст.\r\n„Вие отново ще посрещате децата с усмивка, любов, търпение, за да ги приобщите към една среда, в която те да бъдат толерантни, добронамерени един към друг. Мястото на нашите деца е в детската градина и в училището. Пожелавам ви успешна учебна година и най-вече бъдете здрави”, пожела Чиликова.\r\nСъвещанието се проведе във връзка с предстоящата учебна 2017/2018 година. Целта е да се начертаят задачите, които предстоят за новата учебна година. В него участваха представители на институции, партньори в работата на РУО.", "date": "2017.09.12", "title": "Пепа Чиликова, зам.-кмет на Сливен: С електронния прием всяко дете успя да намери най-подходящата за него детска градина"}
{"url": "http://www.focus-news.net/news/2017/09/12/2435000/ruse-narodniyat-predstavitel-plamen-nunev-i-balgarskiyat-patriarh-neofit-inspektiraha-novostroyashtiya-se-hram-sveti-panteleymon.html", "text": "Народният представител от ГЕРБ – Русе Пламен Нунев, Българският патриарх Неофит и кметът на Община Бяла и член на ГЕРБ Димитър Славов направиха днес преглед на строежа на новия храм „Свети Пантелеймон“. Това съобщиха от пресцентъра на ПП ГЕРБ. В момента е завършен грубият строеж на църквата, като са поставени куполите. Патриарх Неофит оцени високо делото, подето от Община Бяла и подкрепено от депутатите и Министерски съвет. Той приветства дарителската кампания за съграждането му и пое ангажимент да присъства при освещаването му през 2018 година. Жители на квартала изразиха пред народния представител и патриарха благодарността си за съграждането на новия храм.\r\nИдеята за построяването на нов храм в кв. „Гара Бяла“ възниква още в началото на 90-те години на ХХ век, но поради различни проблеми досега не е била реализирана. През настоящата година, със съдействието на кмета на Община Бяла Димитър Славов бе съставен инициативен комитет, който да реализира проекта. С решение на Общинския съвет бе дадено право на строеж. Русенският митрополит Наум лично положи основния камък в началото на градежа през миналата година.", "date": "2017.09.12", "title": "Русе: Народният представител Пламен Нунев и Българският патриарх Неофит инспектираха новостроящия се храм \"Свети Пантелеймон\""}
{"url": "http://www.focus-news.net/news/2017/09/12/2435001/ria-novosti-ofitsialno-ruskata-federatsiya-i-turtsiya-podpisaha-dogovora-za-dostavka-na-s-400.html", "text": "Москва и Анкара са постигнали споразумение за доставка на руските системи С-400 в Турция и са подписали съответния договор. Това съобщава пресслужбата на Федералната служба по военно-техническо сътрудничество, предава РИА Новости.\r\n„Страните постигнаха съгласие за доставка на С-400 и подписаха договор. Русия има готовност за неговото изпълнение“, се казва в официалното съобщение.\r\nДетайлите по договора не се разкриват заради „спецификата и чувствителността на темата“..Тереза Герова", "date": "2017.09.12", "title": "РИА Новости: Официално – Руската федерация и Турция подписаха договора за доставка на С-400"}
{"url": "http://www.focus-news.net/news/2017/09/12/2435002/haskovo-remontiraha-prostranstvoto-okolo-pametnika-morena-za-osvobozhdenieto-na-grada-i-kambanariyata-v-park-yamacha.html", "text": "Изцяло нов вид има пространството около паметника–морена за Освобождението на Хасково, който се намира до църквата “Св. Богородица“. Това съобщиха от пресцентъра на Община Хасково. До морената е издигнат пилон с националния флаг с размери 3.50 на 1.50 метра. Около нея е оформено пространство с бял камък и три вида растения. Монтирано е осветление. По този начин паметника е видим във всяка част на денонощието. Благоустрояването е извършено от общинско предприятие “Екопрогрес“, а проектът е на дирекция „Архитектура, градоустройство, строителство и инвестиции“ в Община Хасково. \r\nЗавърши ремонта и по камбанарията в парк \"Ямача\". Подменена е мазилка, направена е пълна профилактика на камбаните, каквато не е извършвана от поставянето им. Ремонтът наложи спирането на звука на камбаните за няколко дни, но сега те отново огласят града.", "date": "2017.09.12", "title": "Хасково: Ремонтираха пространството около паметника-морена за освобождението на града и камбанарията в парк \"Ямача\""}
{"url": "http://www.focus-news.net/news/2017/09/12/2435003/veliko-tarnovo-dvizhenieto-se-osashtestvyava-v-edna-lenta-po-pat-ii-55-prohod-republika-pri-selo-vaglevtsi-poradi-patnotransportno-proizshestvie.html", "text": "Движението се осъществява в една лента по път II-55 проход „Република“, при село Въглевци, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.09.12", "title": "Велико Търново: Движението се осъществява в една лента по път II-55 проход „Република“, при село Въглевци, поради пътнотранспортно произшествие"}
{"url": "http://www.focus-news.net/news/2017/09/12/2435004/pernik-s-praznichen-kontsert-gerb-shte-otbelezhi-10-iya-si-rozhden-den.html", "text": "ГЕРБ кани всички свои членове, симпатизанти и граждани от Перник и областта на празненството по повод десетия юбилеен рожден ден от учредяването на местната структура на политическата сила. Това съобщиха от пресцентъра на ПП ГЕРБ.\r\nПразникът ще се проведе на 16 септември пред ОК „Дворец на културата“. Началото ще бъде дадено в 17.00 часа с кулинарен базар, в който представителите на шестте общини ще покажат своите умения в подготовката на традиционни български ястия. Детски игри и забавления с аниматор пък очакват най-малките гости на празника.\r\nКулминацията на вечерта ще бъде празничен концерт на една от най-обичаните български певици – Тони Димитрова.\r\nЗаповядайте да отбележим заедно юбилейната годишнина на Политическа партия ГЕРБ.", "date": "2017.09.12", "title": "Перник: С празничен концерт ГЕРБ ще отбележи 10-ия си рожден ден"}
{"url": "http://www.focus-news.net/news/2017/09/12/2435005/die-zeit-pochina-hayner-gaysler.html", "text": "Бившият генерален секретар на Християндемократическия съюз (ХДС) Хайнер Гайслер почина на 87-годишна възраст, съобщава националният ежедневник Die Zeit.  \r\nГайслер е роден на 3 март 1930 г. в Оберндорф на Некар. Син на държавен съветник. Преди началото на политическата си кариера временно членува Йезуитския орден, а след това става съдия.\r\nВ периода 1982-1985 г. германският политик бе федерален министър за младежта, семейството и здравето, а в периода 1977-1989 г. – генерален секретар на ХДС. \r\nГайслер работи върху изграждането на нов имидж на ХДС като съвременна партия. Има съществен принос за въвеждането на детските надбавки в програмата на ХДС. Различните възгледи за ролята на партията доведоха до конфликти В средата на 80-те години на миналия век, които в крайна сметка доведоха до разрив със „стария канцлер“ Хелмут Кол.Тереза Герова", "date": "2017.09.12", "title": "Die Zeit: Почина Хайнер Гайслер"}
{"url": "http://www.focus-news.net/news/2017/09/12/2435006/ministar-temenuzhka-petkova-poddarzhaneto-na-stabilna-ikonomicheska-sreda-za-privlichane-na-investitori-e-osnovna-tsel-na-balgarskoto-pravitelstvo.html", "text": "Поддържането на стабилна икономическа и финансова рамка, която да е привлекателна за инвеститорите, е основна цел на настоящето българско правителство. Това е гарант за висок икономически растеж в България. Благодарение на успешната приватизация на девенския завод преди двадесет години от страна на „Солвей“ и „Шишеджам“, днес предприятието е едно от водещите в международен план. Това каза министърът на енергетиката Теменужка Пекова при откриването на нова инсталация в \"Солвей Соди\" ЕАД в Девня, съобщиха от пресцентъра на Министерството на енергетиката. Инвестицията в размер на 90 млн.лв. представлява котел на циркулиращ кипящ слой в ТЕЦ „Девен“, част от предприятието. Министър Петкова допълни, че през този период са инвестирани над 1 млрд. лв. в обновяване на технологичните процеси, в околната среда и в човешкия капитал. \r\nМинистър Петкова припомни, че през 2015-та година бе приета промяна в Закона за енергетиката, с която се транспонираха насоки на Европейската комисия, свързани с намаляване тежестта за индустриалните потребители от разходите за енергия от възобновяеми източници. До момента предприятията от групата на „Солвей“ са получили отстъпка от цената на електрическата енергия в размер на близо 1 млн. лв. Благодарение на това средствата са пренасочени за други дейности в предприятието. По думите на министър Петкова стабилността в енергийния отрасъл е един от основните фактори за устойчивото развитие на химическата индустрия у нас. Ръководството на „Солвей Соди“ даде висока оценка за политиката на правителството по отношение финансовата и икономическа стабилност в страната. „Това ще даде възможност за увеличаване капацитета на завода в България, както и привличане на повече производители на плоско стъкло в България“, подчерта Спирос Номикос, генерален мениджър на групата „Солвей“ за България. \r\nПредприятието в Девня е най-големият содов завод в Европа и най-големият завод за производство на синтетична калцинирана сода на групата „Солвей“. Около 90% от продукцията се изнася, като основните пазари са Балканите, Русия, Средния изток, Средиземноморието, както и Южна Америка, Африка и Азия. В дружеството работят около 600 души. „Солвей Соди“ формира около 1% от общия износ на страната.", "date": "2017.09.12", "title": "Министър Теменужка Петкова: Поддържането на стабилна икономическа среда за привличане на инвеститори е основна цел на българското правителство"}
{"url": "http://www.focus-news.net/news/2017/09/12/2435007/haskovo-obshtinata-shte-se-vklyuchi-v-initsiativata-da-izchistim-balgariya-zaedno.html", "text": "Община Хасково ще се включи в инициативата „Да изчистим България заедно“, която ще се проведе на 16 септември. Това съобщиха от пресцентъра на Община Хасково. Община Хасково определя следните места за почистване по време на кампанията:\r\n- Бул. „Освобождение“, горичката до бившия ДАП; \r\n- Старо Пловдивско шосе – в района на боровата гора и покрай шосето до Картинг пистата; \r\n- Лесопарк \"Кенана\" – района на пътя Дивото Козле – Ханче Клокотница; \r\n- Парк \"Ямача\"; \r\n- Замърсени с отпадъци терени и покрайнините на града и селата. \r\nЗа участниците в инициативата са осигурени чували и ръкавици. \r\nПункта за раздаване на консумативи на 16 септември 2017 година е пред централната сграда на Общината от 8.00 до 10.00 часа. \r\nПълните с отпадъци чували да се поставят в близост до съдовете за битова смет. В покрайнините на града и  местата, където има контейнери, чувалите да се поставят в близост до път, за да бъдат своевременно вдигнати. Събраните отпадъци ще се извозят до Регионалния център за третиране на неопасни отпадъци в с. Гарваново. \r\nТелефони за връзка: 038/664 166, 0887 987 112, 0886 436 356. \r\nОтговорни лица за кампанията от страна на Общината са инж. Росица Павлова и Любомир Георгиев от отдел „Екология“. Служителите на Община Хасково също ще участват в кампанията. Вече е направено разпределение на отделните дирекции по районите определени за почистване.", "date": "2017.09.12", "title": "Хасково: Общината ще се включи в инициативата „Да изчистим България заедно“"}
{"url": "http://www.focus-news.net/news/2017/09/12/2435008/ilga-ivanova-statisticheski-izsledvaniya-dobrich-oblastite-varna-i-sofiya-sa-s-nay-golemi-otnositelni-dyalove-v-migratsionniya-potok-nasochen-izvan-oblast-dobrich.html", "text": "Областите Варна и София са с най-големи относителни дялове в миграционния поток, насочен извън област Добрич. Това сочат статистическите изследвания на Териториално статистическо бюро-Североизток, съобщи Илга Иванова, главен експерт в отдел „Статистически изследвания“ - Добрич, предаде кореспондентът на Радио „Фокус” – Варна. През миналата година общият брой на изселените граждани, които са напуснали Добричка област, преселвайки се в други области на страната е 1 296. От тях 543 са избрали за ново местоживеене област Варна. Сред всички лица от област Добрич, сменили своето местоживеене през 2016 г. в рамките на областта и в страната, с най-голям относителен дял са тези, във възрастовата група 20 – 29 години (19.5%), следвани от лицата от 30 до 39 години (15.1%) и от 10 до 19 години (14.3%). \r\nВ област Добрич броят на заселените е 2 549, а броят на изселените - 3 394. 852-ма са емигрантите от областта през миналата година. Става въпрос за лица, заявили промяна по настоящ адрес. Лицата, които са сменили местоживеенето си от чужбина в област Добрич, или потокът на имигрантите включва завърналите се български граждани, както и граждани на други държави, получили разрешение за постоянно пребиваване на територията на областта. През 2016 г. техният брой е 445. В област Добрич имигрантите запазват тенденцията в страната да са от Турция - 125 (28.1%), Руската федерация - 113 (25.4%) и Украйна - 36 (8.1%). \r\nЖулиета НИКОЛОВА", "date": "2017.09.12", "title": "Илга Иванова, „Статистически изследвания“ - Добрич: Областите Варна и София са с най-големи относителни дялове в миграционния поток, насочен извън област Добрич"}
{"url": "http://www.focus-news.net/news/2017/09/12/2435009/ministar-nikolina-angelkova-se-sreshtna-s-printsa-na-sauditska-arabiya.html", "text": "Министърът на туризма Николина Ангелкова се срещна с Негово Кралско Височество Султан бин Салман бин Абдулазиз Ал Сауд, принц на Кралство Саудитска Арабия, съобщиха от пресцентъра на министерството. Двамата разговаряха по време на 22-рата Генерална асамблея на Световната организация по туризъм (СОТ) към ООН, която се организира в китайския град Чънду. Акцент в разговора на министъра на туризма и принца на Саудитска Арабия бяха възможностите за надграждане на изключително доброто сътрудничество между двете държави в сферата на туризма.  \r\n„Още през месец октомври 2016 г. между Република България и Саудитска Арабия бе подписан Меморандум за разбирателство за сътрудничество в областта на туризма. Така между двете държави се откриха нови възможности за развитието на туризма и обмена на опит“, припомни министър Ангелкова и подчерта, че Министерството на туризма работи активно за насърчаване на чуждестранните инвестиции в България и привличането на повече туристи в страната ни. При посещението си в България в края на миналата година принцът на Саудитска Арабия беше запознат с основните предимства на България като инвестиционна дестинация – ниските данъци, финансовата стабилност, привлечени милиарди евро преки чуждестранни инвестиции у нас. Още тогава принц Султан бин Салман бин Абдулазиз Ал Сауд подчерта, че туризмът е приоритетен икономически сектор през последните години в Саудитска Арабия.\r\nБългария става все по-разпознаваема дестинация за по-висок клас туристи, допълни Ангелкова и поясни, че доказателство за засиления интерес на чуждестранните туристи към Страната ни  са и данните на БНБ. Общите приходи от международен туризъм от началото на годината до юни 2017 г. възлизат на 2,4 млрд. лв., което е с над 12% повече спрямо същия период на 2016 г., която бе рекордна за туризма, откакто има статистика въобще.", "date": "2017.09.12", "title": "Министър Николина Ангелкова се срещна с принца на Саудитска Арабия"}
{"url": "http://www.focus-news.net/news/2017/09/12/2435010/varna-narodniyat-predstavitel-ot-gerb-pavel-hristov-provede-priemen-den-za-grazhdani.html", "text": "Народният представител от ГЕРБ-Варна Павел Христов проведе приемен ден за граждани във Варна. Варненци потърсиха съдействието на депутата по редица казуси от личен характер. Това съобщиха от пресцентъра на ПП ГЕРБ. Възрастна жена запозна Павел Христов как е станала жертва на телефонни измамници, които използвали SIM карти на румънски мобилни оператори. Тя настоя да се търси форма на сътрудничество между органите на реда в България и Румъния, за да се пресичат подобен род злоупотреби. \r\nВъв фокуса на обсъжданите с народния представител теми бе и законодателната инициатива за премахване на фигурата на т. нар. „вечен длъжник” след изтичане на десетгодишната абсолютна давност за гражданските дългове.  Акцент в разговорите бяха и усилията на общинската администрация за обновяване на градската инфраструктура и облекчаване на трафика във Варна.", "date": "2017.09.12", "title": "Варна: Народният представител от ГЕРБ Павел Христов проведе приемен ден за граждани"}
{"url": "http://www.focus-news.net/news/2017/09/12/2435011/harvatiya-370-mm-valezhi-e-otchela-meteorologichnata-stantsiya-zadar-zemunik-za-24-chasa.html", "text": "370 мм валежи е отчела метеорологичната станция Задар-Земуник за последните 24 часа, предава хърватското електронно издание Index, като се позовава на информация на кризисния щаб в Истрия.\r\nИзданието съобщава, че за възстановяването на града през цялата нощ са работили 70 спасителни екипа.Kurir пише, че ден след незапомнения потоп в Задар не работят болницата и училищата.Večernje novosti съобщава, че в Задар продължава отводняването на обществените и частните сгради, докато в Нин е пристигнала амфибия.\r\nРадио В-92 предава в извънредна емисия, че Истрия продължава да бъде под вода.Тереза Герова", "date": "2017.09.12", "title": "Хърватия: 370 мм валежи е отчела метеорологичната станция Задар-Земуник за 24 часа"}
{"url": "http://www.focus-news.net/news/2017/09/12/2435012/predsedatelyat-na-kzp-dimitar-margaritov-shte-otkrie-priemna-za-grazhdani-v-kardzhali.html", "text": "Комисията за защита на потребителите ще проведе приемна за граждани в Кърджали този петък, 15 септември 2017г. Това каза председателят на институцията Димитър Маргаритов пред БНР, съобщиха от пресцентъра на КЗП. \r\nИнициативата ще се състои между 11.00 и 13.00 часа на входа на Градската градина откъм ДМТ „Димитър Димов”. Посетителите на приемната ще имат възможността да отправят въпроси в сферата на потребителската защита и да подадат сигнали за конкретни нарушения в директен разговор с председателя на КЗП и инспектори на контролния орган. В работата на приемната ще вземат участие представители на местната и централната власт. \r\n„Виждаме как потребителската култура на гражданите все повече се повишава. Надявам се, че това е и в резултат на информационните кампании като тези приемни, които от няколко месеца разкриваме в различни градове от страната. Те имат по-скоро превантивна цел – да популяризират потребителските права, да насочат гражданите към разбирането, че трябва да реагират, когато усетят, че към тях се адресира нелоялна търговска практика”, каза Маргаритов. \r\nПредседателят потвърди, че Комисията вече активно следи пазара на стоките за ученика, включително рекламите и анонсите. „Сега си давам сметка, че е знаково нашето присъствие в Кърджали точно в първия учебен ден, защото ние трябва да полагаме много сериозна грижа за това децата и учениците също да са наясно със своите права, когато пазаруват. Тук отваряме нова голяма тема, свързана с образоваността на най-младите потребители и с необходимостта те да получават базови знания за своята потребителска защита още в класната стая”, допълни Маргаритов. \r\nОт началото на годината Комисията е извършила близо 400 инспекции на територията на Област Кърджали, като в около 6% от случаите са констатирани различни несъответствия. „Най-често констатираните нарушения са липса на етикет на български език върху вносни стоки. Или отсъствие на някои от задължителните реквизити върху етикетите с информация за производителя, вносителя, вида на стоката, съществените характеристики, срока на годност и условията за съхранение. А за някои стоки, които изискват определени технически познания – съответните указания за употреба”, посочи Маргаритов. \r\nПрез май Комисията временно е спряла продажбата на три модела детски легла след проверка в магазин в Кърджали. Търговецът не е представил документи за произход и сертификати, удостоверяващи покриването на европейските изисквания за безопасност.  \r\nПо уведомления на Агенция „Митници” е спрян вносът на около 70 броя от три вида детски облекла, които биха могли да създадат рискове за децата поради по-дълги връзки или лесно откъсващи се пришити към тях малки предмети.  \r\n1/3 от прибягналите до помощта на КЗП са имали трудности в отношенията си с телекомите. Това се дължи и на обстоятелството, че всеки потребител е клиент на телекомуникационен оператор и понякога има повече от един договор за такъв тип услуга. \r\n„Могат да възникнат различни проблеми. Например, да дефектира мобилното устройство, качеството на услугата да се влоши или да се окаже, че при сключването на договор за такава услуга потребителят не е разбрал, че има и допълнителни услуги, които не са му потребни, но се налага да заплаща”, обясни председателят. Той добави, че битовата електроника, големите вериги, нереалните промоции и намаления са другите сектори, в които Комисията е търсена.", "date": "2017.09.12", "title": "Председателят на КЗП Димитър Маргаритов ще открие приемна за граждани в Кърджали"}
{"url": "http://www.focus-news.net/news/2017/09/12/2435013/varna-rayonnata-prokuratura-predade-na-sad-mazh-za-pritezhanie-na-tsigari-bez-banderol-na-stoynost-nad-26-000-leva.html", "text": "На съд по обвинителен акт на Районната прокуратура във Варна е бил предаден 54-годишният Валентин К., държал акцизни стоки без бандерол на стойност 26 250 лева. Това съобщиха от пресцентъра на Апелативна прокуратура - Варна. Квалификацията на извършеното от подсъдимия – повторност на деянието, се определя от факта, че Валентин К. е осъждан с влезли в сила присъди за същите деяния през 2013 и 2014 г. \r\nНа 9 март 2017 г. при специализирана полицейска операция служители на реда установили как подсъдимият паркирал автомобил „Митцубиши“ до лек автомобил „Ситроен“ на паркинг в кв. „Младост“ във Варна. От багажника на ситроена мъжът пренесъл до другата кола 3 кашона. Тогава полицейските служители го задържали. В двата автомобила са открити и иззети 350 стека цигари без акцизен бандерол марка „Бизнес роял“ на стойност 26 250 лева. Стойността на дължимия акциз на иззетите цигари е в размер на 14 157 лева. \r\nПредстои делото срещу Валентин К. да бъде насрочено за разглеждане във Варненския районен съд. Ако бъде признат за виновен, той може да получи наказание лишаване от свобода от 2 до 8 години и лишаване от право да упражнява определени професии или дейности по член 37, ал. 1, т. 7 от НК.", "date": "2017.09.12", "title": "Варна: Районната прокуратура предаде на съд мъж за притежание на цигари без бандерол на стойност над 26 000 лева"}
{"url": "http://www.focus-news.net/news/2017/09/12/2435014/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“ – Пловдив днес ще говорим за един дългоочакван основен ремонт на част от Републикански път II–64 Пловдив – Карлово, в участъка от град Карлово до град Баня. Ремонтните дейности предвиждат поставяне на асфалтова настилка и обновяване на прилежащата техническа инфраструктура на пътя. Подробностите ще даде кметът на Карлово д-р Емил Кабаиванов. В днешното предаване ще разберем как ще започне новата учебна година в град Баня, град Калофер и град Клисура. Ще чуете кметовете на Баня Стамен Гешев, на Калофер Румен Стоянов и на Клисура Генка Тодорова. Те ще ни кажат какво е готовността на учебните сгради на училищата и детските градини както за учебната година като цяло, така и за началото на отоплителния сезон.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.09.12", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/09/12/2435015/dobrich-edzhe-demirova-ot-kavarna-e-evropeyski-shampion-po-kik-boks-za-2017.html", "text": "Едже Демирова е шампионка за 2017 г. от провелото се Европейско първенство по кик бокс в гр. Скопие, Македония. Това съобщиха от пресцентъра на Община Каварна. Едже извоюва златния медал в ринговия стил лоу кик при девойки до 18 г. в кат. 48 кг. Финалният мач бе срещу представителка на Русия /първи отборно в крайното класиране / и убедителна победа с 3 : 0 съдийски гласа. Отборно България се на реди на осмо място от 39 страни. \r\nПървите три отбора в крайното класиране са Русия, Унгария и Италия.", "date": "2017.09.12", "title": "Добрич: Едже Демирова от Каварна е европейски шампион по кик бокс за 2017"}
{"url": "http://www.focus-news.net/news/2017/09/12/2435016/ministar-nikolina-angelkova-balgariya-shte-e-domakin-i-na-vtoroto-izdanie-na-mezhdunarodniya-kongres-na-svetovnite-tsivilizatsii-i-drevnite-marshruti-prez-2018-g.html", "text": "През 2018 г. България ще бъде домакин на Международния конгрес на световните цивилизации и древните маршрути към Световната организация по туризъм (СОТ). Това заяви министърът на туризма Николина Ангелкова по време на работна среща с президента на Китайската национална туристическа администрация (CNTA) Ли Дзиндзао, която се проведе в рамките на 22-рата Генерална асамблея на СОТ в китайския град Чънду, съобщиха от пресцентъра на Министерството на туризма. Това ще е второто издание на Международния конгрес на световните цивилизации и модерния туризъм. На първия конгрес домакин отново бе България през 2016 г. Мащабното събитие ще се проведе в края на 2018 г. и ще бъде организирано от Министерството на туризма и специализираната организация към ООН. „България отдава голямо значение на развитието на българо-китайските отношения в областта на туризма и ще разчитам на активно участие от ваша страна в предстоящото събитие“, допълни още министър Ангелкова.\r\n„Впечатлена съм, че близо 85 млн. китайски туристи са пътували по света през 2016 г., а над 10 млн. от тях са избрали Европа за своята почивка зад граница“, заяви министърът. Тя подчерта, че с туристическия продукт, който предлага страната ни, ще можем да привлечем още по-голям брой китайски туристи. \r\n„Работим активно за разгръщането на туристическата реклама на китайския пазар. За да стане още по-разпознаваем туристическият ни продукт и за представянето на България като целогодишна туристическа дестинация, през 2018 г. ще бъде проведена рекламна кампания на пазар Китай. Предстоят и опознавателни журналистически турове с цел привличане на повече туристи, като в тях е заложено да се включат и представители на китайските медии“, заяви министър Ангелкова. Тя припомни, че само след дни предстои и откриването на Български туристически информационен център в Шанхай по силата на подписано споразумение между Министерството на туризма и Ей Си Ен Уърлдуайд ЕлТиДи Шанхай.\r\nВ рамките на срещата министър Ангелкова разговаря и с един от най-значимите инвеститори в туризма в Китай Чен Фенг, председател на борда на HNA Group Co., Ltd, която обединява хотелски услуги и браншови организации. Той изрази интерес към инвестиция на пазар България, като се поинтересува от подходящи възможности и локации, към които би могъл да се насочи. Българският министър акцентира, че страната ни е със силен  потенциал за инвестиции в туризма, като подчерта възможността за инвестиране в 5-звездни хотели.", "date": "2017.09.12", "title": "Министър Николина Ангелкова: България ще е домакин и на второто издание на Международния конгрес на световните цивилизации и древните маршрути през 2018 г."}
{"url": "http://www.focus-news.net/news/2017/09/12/2435017/faz-germanskata-politsiya-provede-mashtabna-aktsiya-za-razkrivaneto-na-fiktivni-brakove-s-migranti.html", "text": "Германската полиция проведе мащабна операция за разкриването на фиктивни бракове с мигранти, сключени с цел получаване на право на пребиваване в страната, съобщава ежедневникът Die Frankfurter Allgemeine Zeitung. \r\nОколо 400 полицейски служители са задействани в акцията, проведена на територията на няколко федерални провинции, като само в Берлин са претърсени 41 жилища, извършени са и пет ареста, поясни говорител на правоохранителните органи. \r\nВластите разполагат с данни за най-малко 70 случая на фиктивни бракове. Разкрита е схема, която предлага възможност на мъже от Нигерия да получат разрешително за престой в Германия чрез сключване на брак с португалки. Тереза Герова", "date": "2017.09.12", "title": "FAZ: Германската полиция проведе мащабна акция за разкриването на фиктивни бракове с мигранти"}
{"url": "http://www.focus-news.net/news/2017/09/12/2435018/veliko-tarnovo-dva-tir-a-sa-katastrofirali-v-rayona-na-selo-voneshta-voda-ediniyat-ot-vodachite-e-postradal.html", "text": "Два ТИР-а са катастрофирали на Прохода на Републиката в района на село Вонеща вода, съобщиха от Областната дирекция на МВР – Велико Търново. Единият от водачите е пострадал. Към момента движението се осъществява в едната лента.", "date": "2017.09.12", "title": "Велико Търново: Два ТИР-а са катастрофирали в района на село Вонеща вода, единият от водачите е пострадал"}
{"url": "http://www.focus-news.net/news/2017/09/12/2435019/promyana-na-naredbata-za-sechite-v-gorite-shte-uskori-protsesa-na-usvoyavane-na-povredenata-ot-koroyad-darvesina.html", "text": "Промяна на наредбата за сечите в горите ускорява процесa на усвояване на повредената от корояд дървесина, съобщиха от пресцентъра на Изпълнителната агенция по горите. С влезлите в сила промени се дава възможност за незабавно пристъпване към усвояване на дървесината, когато засегната площ е до 5%. За целта е необходимо да се изготви инвентаризационен опис на площите, който за горските територии - държавна собственост се утвърждава от директора на съответното държавно горско стопанство, държавно ловно стопанство, учебно-опитно горско стопанство. За общинските горски територии такъв опис утвърждава ръководителя на съответната общинска горска структура, а за горските територии, частна собственост на физически и юридически лица управляващия горското сдружение. В останалите случаи описът се утвърждава от директора на регионалната дирекция по горите.\r\nКогато засегната площ е над 5 % ,се предвижда издаване на  предписание за провеждане на санитарни или принудителни сечи. Такова предписание могат да инициират всички собственици на гори, както и регионалните дирекции по горите и лесозащитни станции в страната. За издаването му, решение се взема след проверка на терена от служител на регионална дирекция по горите или на лесозащитна станция, при възможност в присъствието на представител на държавното горско или ловно стопанство, общинската горска служба, горското сдружение. \r\nПри проверката на терена задължително следва да се събере информация, която да е достатъчна за попълване на утвърдения образец на предписание.\r\nПреценката за издаване на документа е на директора на РДГ и на директора на ЛЗС. За извършване на санитарни или принудителни сечи, за които не са издадени предписания, се изготвят план – извлечения. \r\nСрокът за провеждане на сечта се определя от лицето, издало предписанието при отчитане на становището на служителя, извършил проверката на терена и на лицето, стопанисващото съответната територия. При определяне на срока ще се има предвид сезона, през който следва да се извърши сечта, технологичните и нормативни изисквания, обема на ползването и други фактори \r\nС предимство ще се изготвят предписания за извършване на санитарни и принудителни сечи в защитени територии и зони по „Натура 2000“, райони с първи клас на пожарна опасност, насаждения в близост да урбанизирани територии и насаждения, в които дървесината е със запазени качества и осигурена достъпност. \r\nИздаването на предписания не е административна услуга и за тях не се дължат такси.", "date": "2017.09.12", "title": "Промяна на наредбата за сечите в горите ще ускори процесa на усвояване на повредената от корояд дървесина"}
{"url": "http://www.focus-news.net/news/2017/09/12/2435021/ventsi-paskov-zam-kmet-na-obshtina-vidin-469-sa-detsata-ot-obshtinata-koito-sa-zapisani-v-parvi-klas-za-novata-uchebna-godina.html", "text": "469 са първокласниците в общината, които са записани за новата учебна година. Това каза за Радио „Фокус“ – Видин Венци Пасков, заместник-кмет на Община Видин. Той посочи, че записаните първокласници са с 16 деца по-малко в сравнение с миналата учебна година. Първоначално от общинската дирекция по ГРАО са били подадени 378 деца, но допълнително са били записани деца, които са били с родителите си в чужбина или в други градове на страната. „Във всички училища и детски градини във Видин са доставени безплатните учебници за децата от подготвителните групи, като и за учениците от 1-ви клас до 7-и клас включително. Подготовката за доставянето на безплатните учебници и помагала е започнала още от края на миналата учебна година, като средствата са осигурени от държавата“, каза Венци Пасков.\r\nАнна ЛОЗАНОВА", "date": "2017.09.12", "title": "Венци Пасков, зам.-кмет на Община Видин: 469 са децата от общината, които са записани в първи клас за новата учебна година"}
{"url": "http://www.focus-news.net/news/2017/09/12/2435022/stara-zagora-na-tarzhestvena-tseremoniya-v-kazanlak-be-posreshtnat-33-yat-kontingent-ot-vaorazhenite-sili-na-balgariya-uchastvasht-v-misiyata-na-nato-reshitelna-podkrepa.html", "text": "На тържествена церемония в Казанлък бе посрещнат 33-ят контингент от Въоръжените сили на Република България, участващ в мисията на НАТО „Решителна подкрепа” в Афганистан, предаде кореспондент на Радио „Фокус“. 108 военнослужещи от българския контингент, участващ в мисията „Решителна подкрепа”, се завърнаха в България на 6 септември след извършена ротация.\r\nВоеннослужещите бяха приветствани от зам.-министъра но отбраната Атанас Запрянов, който подчерта заслугите на българския контингент за успешното изпълнение на мисията в Афганистан с думите: „За много хора участието в тези мисии е рутинна задача, но всеки един контенгент е едно бойно изпитание за военнослужещите от въоръжените ни сили. Да се носи службата, да се изпълняват задачите, да се издига името и авторитета на въоръжените ни сили и на България в многонационална среда се изисква мъжество, професионализъм, силна воля и всички тези качества вие ги проявихте“.\r\nКонтингентът бе приветстван и от Областния управител на Стара Загора Гергана Микова, която посочи: „За мен е чест да ви посрещна в Казанлък, като наследници на една от най-великите армии в света – българската. Армията, която не е допуснала да бъде пленено нито едно нейно знаме, армията на която вие продължавате традициите“. Приветствие поднесе и зам.-кметът на община Казанлък Михаил Михайлов. От името на 33-я контингент на приветствията отговори командира на контингента полковник Христо Атанасов. Със заповед на министъра на отбраната бяха наградени полковник Христо Атанасов и участващи военнослужещи в мисията на НАТО за подготовка, съветване и подпомгане в Афганистан „Решителна подкрепа“. В края на церемония казанлъшки свещеници отслужиха Водосвет за здраве и благоденствие.\r\n33-ият контингент, участващ в мисията на НАТО „Решителна подкрепа”, бе изпратен в Афганистан от Казанлък на 28 февруари тази година. Той е сформиран от 108 военнослужещи, от които 8 жени, бе подготвен и сертифициран в 61 Механизирана бригада в Казанлък. По време на 6-месечната си мисия, българските военнослужещи в 33-ия контингент са провели 1293 денонощни дежурства в различни бази и обекти на НАТО, на контролно-пропускателния пункт, тактическите и съвместните оперативни центрове, 1074 механизирани патрули, 58 срещи по съветване и подпомагане на афганистански формирования.\r\nСлавяна ГАЙДАРОВА", "date": "2017.09.12", "title": "Стара Загора: На тържествена церемония  в Казанлък бе посрещнат 33-ят контингент от Въоръжените сили на България, участващ в мисията на НАТО „Решителна подкрепа”"}
{"url": "http://www.focus-news.net/news/2017/09/12/2435023/do-1-oktomvri-mladi-poeti-izprashtat-tvorbi-za-konkursa-veselin-hanchev-v-stara-zagora.html", "text": "За тридесет и четвърти път Стара Загора ще бъде домакин на Националния младежки конкурс за поезия \"Веселин Ханчев\", съобщиха от пресцентъра на Община Стара Загора. Обичан и популярен сред младите автори от страната, конкурсът се е утвърдил през годините като една необходимост за тяхното развитие. За много от участниците той е първо признание, първа публикация, първа стихосбирка. Националният конкурс е утвърдена школа за откриване на таланти, пространство за контакти и творчески обмен, място за раждане на нови творчески идеи. Тук младите творци се срещат с известни поети, общуват с критици и издатели, опознават се и създават нови приятелства. \r\nОрганизатори са Община Стара Загора, библиотека „Родина” и къща музей „Гео Милев“\r\nНационалният младежки конкурс за поезия „Веселин Ханчев” е наследник на богатите литературни традиции на Стара Загора. Неговата цел е да открива млади поетични дарования и да подпомага творческите им изяви. В конкурса могат да вземат участие всички автори, навършили четиринадесет и не по-възрастни от двадесет и пет години към датата на отчитане на конкурса – 04.11.2017 г. (родени след 5 ноември 1992 г.), които нямат издадена стихосбирка. Конкурсът е явен. Всеки кандидат има право да представи от 5 до 10 поетични творби, напечатани в три еднообразни екземпляра. Конкурсните произведения се журират от утвърдени национални литературни творци и критици и от млади автори, лауреати на Голямата награда от конкурса през изминали години.\r\nПърва награда e призът Златното яйце и издаване на самостоятелна първа стихосбирка. Втора и трета награда – парични премии. Присъждат се и поощрения. Резултатите от ХХХІV Национален младежки конкурс за поезия „Веселин Ханчев” ще бъдат обявени на Гала вечер на отличените участници на 3 ноември (петък). \r\nПо традиция за участниците в НМКП „Веселин Ханчев” се организира Поетическа работилница – с участие на журито, която през 2017 г. ще се проведе на 4 ноември (събота).  \r\nКонкурсната програма ще бъде изпратена на посочен от участника електронен адрес след 25 октомври 2017 г.\r\nТворби на участниците се приемат до 1 октомври 2017 г. на e-mail: lib@rodina-bg.org, факс: 042 603 950 или с препоръчана кореспонденция на адрес: 6000 Стара Загора, бул. Руски 17, Библиотека „Родина”.                                                                                      Изпратените творби трябва да са придружени с точно посочени име и фамилия, настоящ адрес, телефон и дата на раждане на участника.\r\nПътните и нощувките са за сметка на участниците. Организаторите осигуряват нощувки на преференциални цени при предварителна заявка до 31 октомври 2017 г.\r\nТелефони за връзка, информация и заявки за хотел:\r\n0884477915 – Красимира Лекова, 0886463731 – Слава Драганова                                                                                                                            042 630113, 042 603950 – Библиотека „Родина” \r\n042 614863, 042 614862 – Отдел „Култура ”, Община Стара Загора.", "date": "2017.09.12", "title": "До 1 октомври млади поети изпращат творби за конкурса \"Веселин Ханчев\" в Стара Загора"}
{"url": "http://www.focus-news.net/news/2017/09/12/2435024/sport-germaniya-i-ispaniya-shte-igrayat-v-mach-ot-chetvartfinalite-na-evrobasket.html", "text": "Отборите на Германия и Испания ще играят тази вечер мач от четвъртфиналите на Евробаскет 2017.\r\nИспания се класира напред след победа с 73:53 срещу Турция и е сочена като фаворит в турнира. Германия достигна до четвъртфинал на Евробаскет за първи път от 2007 година насам, след като победи Франция с 84:81.  \r\nВ друг мач от четвъртфиналите ще играят отборите на Словения и Латвия.", "date": "2017.09.12", "title": "Спорт: Германия и Испания ще играят в мач от четвъртфиналите на Евробаскет"}
{"url": "http://www.focus-news.net/news/2017/09/12/2435025/plovdiv-zhitelite-na-klisura-planirat-da-blokirat-pat-1-6-sofiya-karlovo-zaradi-drastichnoto-uvelichenie-na-vodata-v-obshtinata.html", "text": "Жителите на Клисура се подготвят за гражданско неподчинение и блокиране на път 1-6 София – Карлово заради драстичното увеличение на водата с 64%. Това съобщи за Радио „Фокус” - Пловдив кметът на Клисура Генка Тодорова. По думите ѝ досега хората излизаха два пъти на мирен протест, но този път недоволството им ще изригне. Жителите на малкото градче са притеснени и разстроени по повод увеличението, тъй като за тях това е много, при положение, че няма изградени никакви съоръжения и ВиК не плаща никакви разходи. Те са отправили покана до националния омбудсман Мая Манолова и ако и след това нищо не се промени, протестите ще продължат.\r\nСпоред жителите на Клисура водоснабдяването при тях все още е каптажно, а през годините не са направени никакви сериозни инвестиции.\r\nЦветана ТОНЧЕВА", "date": "2017.09.12", "title": "Пловдив: Жителите на Клисура планират да блокират път 1-6 София – Карлово заради драстичното увеличение на водата в общината"}
{"url": "http://www.focus-news.net/news/2017/09/12/2435026/stara-zagora-na-preskonferentsiya-v-obshtinata-shte-bade-predstavena-informatsiya-po-proekt-za-izravnitelno-obuchenie-i-priem-v-magistarska-programa-toploenergetika-na-tu-sofiya.html", "text": "Община Стара Загора в партньорство с \"ТЕЦ Марица изток 2\" ЕАД, ТЕЦ Контур Глобал Марица Изток 3 и ТЕЦ “ЕЙ И ЕС Гълъбово” ще представят информация по проект за изравнително обучение и прием в магистърска програма \"Топлоенергетика\" на Технически университет (ТУ)- София. Това съобщиха от пресцентъра на Община Стара Загора. Пресконференцията по този повод ще се проведе на 14 септември 2017 г. (четвъртък), от 11.00 ч., в зала 2 на Община Стара Загора.", "date": "2017.09.12", "title": "Стара Загора: На пресконференция в Общината ще бъде представена информация по проект за изравнително обучение и прием в магистърска програма \"Топлоенергетика\" на ТУ - София"}
{"url": "http://www.focus-news.net/news/2017/09/12/2435027/metodi-popov-ruo-blagoevgrad-nyama-zakriti-uchilishta-prez-godinata-v-oblastta.html", "text": "Няма закрити училища през годината в областта. Това каза за Радио „Фокус“ – Пирин Методи Попов, началник отдел „Инспектиране и организационно-методическа дейност“ към Регионално управление на образованието (РУО) – Благоевград. Няма и преобразуване на образователни институции. Попов припомни, че миналата учебна година е имало такова преобразуване на Основното училище в село Самуилово. \r\nНа въпрос „Има ли недостиг на учители в някое от учебните заведения на територията на областта“ експертът отговори: „В това отношение ние сме облагодетелствани благодарение на Югозападния университет „Неофит Рилски“, който създава, формира и предлага на пазара достатъчно педагогически специалисти във всички сфери на образованието и можем да реагираме с достатъчно качествени специалисти, за да осигурим качествен образователен процес“. Методи Попов каза още, че някъде може би все още се търсят учители, както и че дори и в момента се обявяват работни места, но с идеята, че на 15 септември всички училища ще бъдат с пълен преподавателски състав.\r\nНатали СТЕФАНОВА", "date": "2017.09.12", "title": "Методи Попов, РУО-Благоевград: Няма закрити училища през годината в областта"}
{"url": "http://www.focus-news.net/news/2017/09/12/2435028/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на предаването „Панагюрище – столица на свободата”, съвместна продукция на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете повече за подготовката за новата учебна година. По темата ще разговаряме с директори на училища в града. От Веска Барова, директор на най-голямото училище в Панагюрище – СУ „Нешо Бончев“, ще чуете повече за неговата история и традиции, а с директора на ОУ „20-ти април“ Минка Ланджева ще коментираме проектите, по които работи училището и как се грижи за най-малките си ученици. \r\nВъв втората част на предаването в рубриката ни „Минало славно“ ще ви разкажем за живота и дейността на един от видните панагюрски просветители и културни дейци – Нешо Бончев. Повече за неговия принос за развитието на българското образование и просвета ще чуете от директора на Исторически музей – Панагюрище доц. д-р Атанас Шопов. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.09.12", "title": "Акценти в предаването „Панагюрище – столица на свободата” на Радио „Фокус” – Пазарджик"}
{"url": "http://www.focus-news.net/news/2017/09/12/2435029/zdf-shtetite-ot-preminavaneto-na-irma-prez-karibite-nadhvarlyat-vsyaka-fantaziya.html", "text": "В Карибския регион става ясно колко големи са опустошенията, предизвикани от преминаването на урагана „Ирма“. „Те надхвърлят всяка фантазия“, заяви нидерландският крал Вилем-Александер при посещението си на остров Сен Мартин, предава германският телевизионен канал ZDF.\r\n„Никога преди не съм виждал подобно нещо“, призна монархът.\r\nУраганът от пета степен удари преди седмица острова, който е разделен между Франция и Нидерландия. При преминаването му загинаха 48 души. Очаква се по-късно днес на острова да пристигне и френския президент Еманюел Макрон.Тереза Герова", "date": "2017.09.12", "title": "ZDF: Щетите от преминаването на „Ирма“ през Карибите „надхвърлят всяка фантазия“"}
{"url": "http://www.focus-news.net/news/2017/09/12/2435030/komisar-tihomir-totev-rdpbzn-varna-uvelichavat-se-pozharite-v-suhi-trevi-i-otpadatsi-v-oblastta.html", "text": "Увеличават се пожарите в сухи треви и отпадъци. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ във Варна. Той отбеляза, че от началото на годината до момента се отчита увеличение на произшествията с около 200 спрямо същия период на миналата година. „Тази година общо произшествията са 2 774, докато миналата година са били 2 534. Увеличението е основно заради пожари в сухи треви и отпадъци, като има леко завишение и при пожарите с нанесени материални загуби – със 73 броя“, каза комисар Тотев. По думите му данните, съпоставени с петгодишната статистика на дирекцията, не отчитат рязка динамика на усложняване на пожарната обстановка. „Аварийно-спасителните дейности са равен брой спрямо миналата година - 224. Има намаление на лъжливите обаждания за съобщаване на произшествие, като тази година те са 82. За нещастие отново през настоящата година при пожари са загинали шестима души. Имаме увеличение на пострадалите при пожари, тази година те са 34 души срещу 24 за същия период на предходната година“, добави комисар Тихомир Тотев.\r\nМарияна ВАЛЕНТИНОВА", "date": "2017.09.12", "title": "Комисар Тихомир Тотев, РДПБЗН – Варна: Увеличават се пожарите в сухи треви и отпадъци в областта"}
{"url": "http://www.focus-news.net/news/2017/09/12/2435031/aleksis-tsipras-v-rech-pred-szo-gartsiya-reagira-sas-solidarnost-i-dostoynstvo-na-bezhanskata-kriza-v-evropa.html", "text": "В реч, изнесена във вторник в рамките на 67-та сесия на Световната здравна организация (СЗО) в Будапеща,  министър-председателят Алексис Ципрас подчерта, че Гърция е направила всичко възможно, за да отговори на европейската бежанска криза със „солидарност и достойнство\", съобщава електронното издание Ekathimerini.\r\n„Единственият начин да защитим нашата страна е да направим всичко възможно да гарантираме, че уязвимите социални групи и бежанците имат достъп до здравни грижи\", отбеляза гръцкият премиер. \r\nЦипрас заяви, че правителството му се е опитало да предприеме няколко инициативи за подобряване на качеството на здравеопазването и достъпа на гражданите до него, като добави, че предстои „да се свърши много по-трудна работа\".Тереза Герова", "date": "2017.09.12", "title": "Алексис Ципрас в реч пред СЗО: Гърция реагира със солидарност и достойнство на бежанската криза в Европа"}
{"url": "http://www.focus-news.net/news/2017/09/12/2435032/zam-ministar-denitsa-nikolova-shte-otkrie-diskusiya-vav-vrazka-s-prilagane-na-gradskiya-dneven-red-za-es.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма \"Регионално развитие\" Деница Николова ще открие дискусия във връзка с прилагане на Градския дневен ред за Европейския съюз (ЕС). Това съобщиха от пресцентъра на Министерството на регионалното развитие и благоустройството. Съорганизатори на форума са Комитета на регионите и финансовия инструмент JASPERS на Европейската инвестиционна банка. \r\nСъбитието ще се състои в сряда, 13 септември, от 09.30 часа, в конферентната зала на хотел „КООП“ в София, ул. „Искър“ 30, на кръстовището с ул. „Г. С. Раковски“.", "date": "2017.09.12", "title": "Зам.-министър Деница Николова ще открие дискусия във връзка с прилагане на Градския дневен ред за ЕС"}
{"url": "http://www.focus-news.net/news/2017/09/12/2435033/blagoevgrad-obshtina-gotse-delchev-shte-se-vklyuchi-v-kampaniyata-da-izchistim-balgariya-zaedno.html", "text": "Община Гоце Делчев за поредна година ще се включи в кампанията на „Да изчистим България заедно“. Тази година тя ще се проведе на 16 септември от 08.00 часа. Това съобщи за Радио „Фокус“ – Пирин Даниела Крантева, експерт „Връзки с обществеността“ към Общината.\r\nЦелта на кампанията е събиране на възможно най-голямо количество отпадъци, които замърсяват природата и транспортирането им до Регионалното депо за неопасни отпадъци, както и мотивиране на голям брой хора за участие в акции за почистване. „Общинска администрация Гоце Делчев ще се включи активно в кампанията, като служителите ще почистят зелени площи и места за отдих в града. Всеки може да се включи в инициативата и така с общи усилия да направим още по-чисти дворовете, тротоарните площи пред домовете ни, около училищата, близкия парк, градинка, място за отдих, детска площадка и други места на територията на град Гоце Делчев и населените места в общината“, посочи Крантева.\r\nСъбраните в чували отпадъци ще се извозват своевременно от фирмата по сметосъбиране и сметоизвозване. Призивът към всички, които ще подкрепят инициативата и ще се включат в почистването, е отпадъците да бъдат оставяни до контейнерите за битов отпадък, ако в самите тях няма място.\r\nЛивия НИНОВА", "date": "2017.09.12", "title": "Благоевград: Община Гоце Делчев ще се включи в кампанията „Да изчистим България заедно“"}
{"url": "http://www.focus-news.net/news/2017/09/12/2435034/tv-21-makedoniya-v-makedoniya-otlozhiha-za-chetvarti-pat-zasedanieto-po-deloto-monstrum.html", "text": "Във вторник Върховният съд на Македония отложи публичното заседание по делото „Монструм“ („Чудовище“), след като стана ясно, че един от затворите няма възможност да доведе подсъдимия в съдебната зала, предава телевизионният канал  ТВ 21. \r\nТова бе обявено преди началото на публичната сесия, която трябваше да разгледа жалбите, подадени до доживотни присъди, съобщи председателят на Върховния съд Йово Вангеловски.\r\n за четвърти път, тъй като полицията не може да доведе един от осъдените от затвора.\r\nПубличното заседание, на което ще бъде взето решение по жалбите на шестимата осъдени на доживотен затвор за петорното убийство на Смилковското езеро, бе пренасрочено за 3 октомври.Тереза Герова", "date": "2017.09.12", "title": "ТВ 21 (Македония): В Македония отложиха за четвърти път заседанието по делото „Монструм“"}
{"url": "http://www.focus-news.net/news/2017/09/12/2435035/wifi4eu-nova-shema-za-bezplaten-dostap-do-internet.html", "text": "На път е нова финансова схема за зони с безжичен и безплатен интернет на обществени места в ЕС без дискриминационни условия, се казва в прессъобщение от ЕП. \r\nФинансирането за плана ще бъде разпределено на балансиран географски принцип между държавите членки в над 6000 населени места на първите кандидати до изчерпването на средствата. Целта е да се финансират безплатни безжични интернет зони в центровете на обществения живот. Това включва болници, библиотеки, сгради на обществената администрация и др. Условия за участие \r\nЗа да имат право да участват, обществените органи трябва да покрият разходите за най-малко три години и да предложат на потребителите безплатен, леснодостъпен и безопасен интернет достъп. В допълнение към това финансирането от ЕС може да се ползва само, ако се изключи търговската реклама и събирането на лични данни за търговски цели. Проекти, които дублират подобни чатни или обществени схеми в същия район, няма да могат да получат финансова подкрепа. \r\nДостъпът трябва да бъде предоставен на съответния език в съответната държава членка, а ако може и на други официални езици на ЕС. \r\nДокладчикът Карлуш Зориню (С&Д, Португалия) заяви: „Инициативата WIFI4EU представлява една силна политическа визия, която скоро ще се превърне в реалност в целия Европейски съюз. Тя ще гарантира, че всеки европеец, независимо от това къде живее или колко печели, ще може да ползва висококачествена интернет връзка. Това ще подсили европейското гигабит общество, като го направи по-конкурентноспособно и социално отворено\". \r\nРезолюцията беше приета с 582 гласа „за“ срещу 98 „против“, 9 „въздържал се“.", "date": "2017.09.12", "title": "WiFi4EU: нова схема за безплатен достъп до интернет"}
{"url": "http://www.focus-news.net/news/2017/09/12/2435036/ombudsmanat-maya-manolova-se-zastapi-za-detsata-sas-spetsifichni-potrebnosti-obshtestveniyat-zashtitnik-reagira-ostro-sreshtu-izkazvaneto-che-sa-zverski-opasni.html", "text": "Омбудсманът Мая Манолова изпрати препоръка до министъра на образованието и науката Красимир Вълчев с настояване да бъдат предприети необходимите мерки за пресичане на езика на омразата, използван спрямо децата със специални образователни потребности и представянето им по дискриминационен начин. Това съобщиха от пресцентъра на Омбудсмана на Република България. Реакцията на омбудсмана е по повод дискриминационно отношение на варненската учителка Христина Шиндова, която определи децата със специални образователни потребности като „зверски опасни“. Манолова подчертава, че такива изказвания са недопустими и несъвместими с ценностите на демократичното общество, тъй като засилват преобладаващите стереотипи и стигматизиращи нагласи. \r\n„Подобни мнения, с които се етикетират децата със специални образователни потребности и се оспорва правото им на образование, са изключително опасни и обезпокоителни, още повече изказани от учител и подкрепени от други“, пише в препоръката си  Манолова. Омбудсманът посочва още, че този проблем трябва да бъде разглеждан приоритетно в контекста на правото на децата на приобщаващо образование, насочено не върху дефицитите, а върху развитието на възможностите им, независимо от тяхното увреждане, пол, възраст или раса. Общественият защитник е категоричен, че компетентните институции трябва да създадат „подходяща и дружелюбна образователна среда“ за българските деца, която да не ги приобщава чисто формално, а да покаже, че цени и развива техните таланти и личности качества.\r\nСпоред Мая Манолова е крайно наложително да се проведе обществена дискусия за обсъждане на конкретен план по наредбата за приобщаващото образование и набелязване на ясни мерки с измерими резултати, наблюдение и оценка на всички ресурси за инвестиране в него. „Приобщаващото образование е кауза, за която трябва да работим всички, институции, граждански сектор, родители, учители, цялото ни общество. Обратното би означавало връщане към стари и отричани практики и дискриминация спрямо децата със специални образователен потребности“, пише още в препоръката на омбудсмана.\r\nПрепоръката е публикувана в интернет на адрес: http://www.ombudsman.bg/pictures/препоръка-МОН-СОП.pdf.", "date": "2017.09.12", "title": "Омбудсманът Мая Манолова се застъпи за децата със специфични потребности, общественият защитник реагира остро срещу изказването, че са „зверски опасни“"}
{"url": "http://www.focus-news.net/news/2017/09/12/2435037/ep-vsyaka-darzhava-ot-es-koyato-izpitva-kriza-na-snabdyavaneto-s-gaz-shte-mozhe-da-poiska-transgranichna-pomosht-ot-sasedite-si.html", "text": "Всяка държава от ЕС, която изпитва криза на снабдяването с газ, ще може да поиска трансгранична помощ от съседите си по силата на нови правила за сътрудничество, приети от Парламента. Това се казва в съобщение от пресслужбата на ЕП.\r\nПриоритет ще бъде даден на снабдяването с газ на домакинствата, централното отопление и основни обществени услуги като болниците. Всяка държава членка ще може да активира механизма на солидарност, за да избегне недостиг. Регионално сътрудничество за справяне с газови кризи \r\nНовите правила установяват четири „рискови групи“ държави членки, които ще си сътрудничат и предприемат съвместни оценки на риска, както и съвместни превантивни и спешни мерки. \r\nЩе има три нива на криза на снабдяването с газ: ранно предупреждение, тревога и извънредна ситуация. Държавите членки могат да обявят всяко едно от тях чрез информиране на Европейската комисия и компетентните власти в съответната рискова група и съседните държави. Прозрачност на договорите\r\nЕвропейската комисия ще има право на достъп до всеки договор за доставка на газ от значение за сигурността на снабдяването, което означава 28% от годишното потребление на газ в съответната държава членка. Комисията също така може да поиска информация относно други търговски споразумения от значение за функционирането на договора за доставка на газ, включително договори относно газовата инфраструктура. \r\nДокладчикът Йежи Бузек (ЕНП, Полша) каза: \r\n„Нашите граждани не трябва никога да остават без газ в домовете си. Държавите членки се наемат да си помагат взаимно при нарушаване на доставките на газ за гражданите. Новият регламент ще подсили регионалното сътрудничество в планирането за извънредни ситуации и предотвратяване на кризи и ще направи договорите за доставка на газ по-прозрачни.“ \r\nРегламентът беше приет с 567 гласа „за“ срещу 101 „против“, 23 „въздържал се“. \r\nСлед като бъде одобрен от Съвета, регламентът за гарантиране на сигурността на доставките на газ ще бъде публикуван в Официалния вестник на Европейския съюз и ще влезе в сила 20 дни след публикуването. \r\nТози регламент представлява основна част от пакета мерки за устойчива енергийна сигурност, представен от Европейската комисия през февруари 2016 г. Заедно със законодателството относно междуправителствените споразумения (прието през март 2017 г.) този пакет увеличава прозрачността на газовия пазар и подсилва устойчивостта на ЕС при нарушаване на снабдяването с газ. Приложение I към регламента съдържа изчерпателен списък на държавите членки, включени в четирите рискови групи.", "date": "2017.09.12", "title": "ЕП: Всяка държава от ЕС, която изпитва криза на снабдяването с газ, ще може да поиска трансгранична помощ от съседите си"}
{"url": "http://www.focus-news.net/news/2017/09/12/2435038/haskovo-vsichki-uchilishta-i-detski-gradini-v-obshtinata-zayaviha-uchastie-v-initsiativata-podari-nadezhda-vmesto-tsvete-za.html", "text": "Всички директори на учебни заведения са заявили готовност за организация и участие в инициативата „Подари надежда вместо цвете за ...“, съобщиха от пресцентъра на Община Хасково.\r\nНад 340 кутии, в които ще бъдат пускани даренията, ще са разположени в училищата по решение на ръководствата им. Най-много кутии ще има в ОУ „Иван Рилски“ - 41. Почти всички училища са обявили на сайтовете си участието в кампанията, на места са уведомили и родителите на първите родителски срещи. Някои от учебните заведения популяризират акцията и в профилите си в социалните мрежи. \r\nРъководствата на училищата могат да решат да внесат сами събраните суми по сметките на четирите деца, за които се организира акцията или да донесат събраните суми в Община Хасково, чиито служители ще внесат парите по сметките. \r\nДетските градини също са заявили желание за участие в кампанията\r\nАкцията се организира по инициатива на хасковски майки. Според тях е по-добре средствата, отделени за цветя на учителите, да бъдат използвани за спасяването на живота на децата отколкото за цветя, които ще увехнат след няколко дни.\r\nСъбраните средства са за:\r\nИванина Иванова - на 3 години. Диагнозата ѝ е тумор в мозъка, оперирана е успешно, но терапията продължава.\r\nИван Демирев Иванов\r\nБанка: ЦКБ\r\nIBAN: BG14CECB979040C1845200\r\nBIC: CECBBGSF\r\nКристиян Милчев - на 4 години. Той има прогресивна мускулна дистрофия тип Дюшен. За лечението му в Турция са необходими 32 000 долара.\r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев\r\nДани на 11 години, също с прогресивна мускулна дистрофия тип Дюшен, нуждае се от средства за лечение в клиника в Турция.\r\nМилена Димитрова Бялкова- Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF\r\nНиколета Корондилева - на 17 години. Диагнозата ѝ е Сарком на Юинг, претърпяла множество операции, продължава терапията.\r\nРосица Вълкова Ленкова\r\nПощенска банка BG66BPBI 7926 106 4334 801\r\nBIC: BPBIBGSF", "date": "2017.09.12", "title": "Хасково: Всички училища и детски градини в общината заявиха участие в инициативата „Подари надежда вместо цвете за ...“"}
{"url": "http://www.focus-news.net/news/2017/09/12/2435039/sport-izabella-shinikova-se-klasira-za-vtori-krag-na-turnira-v-tunis.html", "text": "Изабелла Шиникова победи квалификантката от Русия Ана Махоркина с 6:2, 6:1 в мач от първия кръг на турнира на червени кортове в Хамамет,Тунис. Двубоят продължи малко повече от час.\r\nТака българката, която е поставена под номер едно в основната схема, се класира за втория кръг на турнира в Хамамет.", "date": "2017.09.12", "title": "Спорт: Изабелла Шиникова се класира за втори кръг на турнира в Тунис"}
{"url": "http://www.focus-news.net/news/2017/09/12/2435040/burgas-2132-sa-parvoklasnitsite-v-grada.html", "text": "2132 са първокласниците, които тръгват на училище в Бургас тази година. 2083 от тях ще учат в общинските училища, 44-ма в НУМСИ „Проф. Панчо Владигеров“ и 5 в частно начално училище „Д-р Мария Монтесори“. Това съобщават от Община Бургас.\r\nСвоите първи ученици ще посрещне на 15 септември новото общинско училище „Ал. Г. Коджакафалията“, бившето сиропиталище. Сградата е напълно реконструирана и обзаведена за 15 септември.\r\nВсички училища са освежени за новата учебна година и най-важните рехабилитации са финализирани. Община Бургас се е погрижила за привеждането в добър вид на всички подходи към обектите от общинската училищна мрежа, както и за организирането на движението в близост до училищата. Премахнати са потенциално опасни клони на дървета в и до учебните заведения.\r\nИзцяло са обновени дворовете на две от най-големите училища – ОУ „Братя Миладинови“ и СУ „Петко Росен“. Сменени са настилките и са поставени нови спортни съоръжения и уреди.\r\nВсички учебни заведения на територията на Община Бургас са готови за посрещането на новата учебна 2017/2018 година. Дни преди първия учебен ден на места се извършват довършителни работи и малки ремонти. Осигурени са необходимите материали за отопление на сградите през студените месеци.\r\nОт тази учебна година ще приема деца и новият корпус към ЦДГ „Чайка“ в к-с „Меден рудник“. С откриването му ще се реши проблемът с недостига на места за яслените групи и детските градини в най-големия бургаски комплекс.", "date": "2017.09.12", "title": "Бургас: 2132 са първокласниците в града"}
{"url": "http://www.focus-news.net/news/2017/09/12/2435041/ministarat-na-obrazovanieto-krasimir-valchev-realno-e-prez-2021-godina-srednata-uchitelska-zaplata-da-dostigne-130-ot-srednata-za-stranata.html", "text": "Обезпечеността на системата с учителски кадри в средносрочен и дългосрочен аспект е една тревога на Министерство на образованието и на държавата в лицето на цялото правителство. Това каза за Радио „Фокус“ министърът на образованието Красимир Вълчев. Той поясни, че към това са насочени всички политики на министерството и най-вече бюджетната политика. По думите му не е имало толкова категоричен бюджетен ангажимент за увеличение на възнагражденията на учителите в нито в едно правителство. „Не е имало година, в която толкова голяма част от ръста на бюджетните разходи да бъде насочен към системата на образование. И това е свързано точно с тази наша цел - да мотивираме повече млади хора да се включат в педагогическата професия. Може би част от хората, които са завършили педагогическо образование, но са избрали да се реализират другаде, не в образователните институции, ще се включат в системата на образование, което също е един резерв“, каза министър Вълчев. \r\nСпоред него е реално да бъде изпълнен ангажиментът за двойно увеличение на възнагражденията за четири годишен период и през 2021 г. средната учителска заплата да достигне 130% от средната за страната, за която се прогнозира, че също ще се увеличи съществено.  \"Това, което можем да кажем е, че с 15%  увеличение, което правим сега от 1 септември, за първи път от десетилетие средната учителска заплата ще надвишава средната заплата за страната“, допълни още министър Вълчев.  \r\nМинистърът на образованието заяви, че по-притеснително към днешна дата не е толкова, че няма да бъде обезпечена системата като общ брой специалисти, колкото в отделни дисциплини, най-вече в природо-математическите дисциплини, където броят на студентите е най-малък. „В Казанлък сме в Математическата гимназия, където се откри Национален център по природо-математически науки, което ни дава надежда, че моделът, който имаме за работа с учениците и успява да ги вдъхнови, ще бъде разпространен и върху други училища. Ще направим така, че с образователните институции да увеличим интереса на децата към природните и математическите науки. Нещо повече, което е ключово в дългосрочен план, не само за обезпечаване на системата с педагогически специалисти, но въобще за развитието на обществото и страната е обезпечаването на всички сектори, които изискват специалисти – инженери, технически специалисти. Всички професии на бъдещето ще изискват дигитални умения и в този смисъл - по-задълбочено обучение по математика и природни науки“, каза още министър Вълчев.\r\nСлавяна ГАЙДАРОВА", "date": "2017.09.12", "title": "Министърът на образованието Красимир Вълчев: Реално е през 2021 година средната учителска заплата да достигне 130% от средната за страната"}
{"url": "http://www.focus-news.net/news/2017/09/12/2435042/pazardzhik-okrazhniyat-prokuror-opovesti-rezultatite-ot-tri-ekspertizi-po-deloto-za-ubiystvoto-v-selo-vinogradets.html", "text": "Започна съдебното заседание на Окръжен съд-Пазарджик по искането на прокуратурата за изменение на мярката за неотклонение на бившия председател на Общинския съвет в Септември Лазар Влайков, с чийто пистолет 6-годишно дете неволно уби 47-годишен собственик на заведение в село Виноградец, предаде репортер на Радио „Фокус“ – Пазарджик. Окръжният прокурор Васил Малинов представи пред съдебния състав начело със съдия Ивета Парпулова нови доказателства към убийството в село Виноградец. Той представи в съдебна зала резултатите от три експертизи – две химични и една съдебно-медицинска експертизи. Според химичната експертиза и натривките по ръцете на 6-годишното дете, Лазар Влайков и Наско Тонкев става ясно, че по ръката на детето и левия ръкав на Влайков има едни и същи по състав микрочастици. Прокуратурата обърна внимание и на резултата от съдебно-медицинската експертиза, според която раневият канал е отдолу нагоре. Това е възможно в случай, че подредбата, в която са седели на празненството е следната: Лазар – Тонкев – Юри. За такава подредба говорят повечето свидетели. Прокурор Малинов представи и разпечатка от мобилния телефон на Влайков, откъдето се вижда, че в нощта на убийството Влайков е звънял над 15 пъти на съпругата си, а в показанията си свидетели са посочили, че тя е била там. Обвинението смята с оглед на събраните доказателства, че Лазар Влайков е дал пистолета на детето и поиска налагане на най-тежката мярка за неотклонение - „задържане под стража“.\r\nАлбена ЖИЛЕКОВА", "date": "2017.09.12", "title": "Пазарджик: Окръжният прокурор оповести резултатите от три експертизи по делото за убийството в село Виноградец"}
{"url": "http://www.focus-news.net/news/2017/09/12/2435043/prof-d-r-krasimir-gigov-bchk-tsaritsa-eleonora-e-dalboko-svarzana-s-deynostta-i-humannite-kauzi-na-bchk-provazglasena-e-za-pokrovitelka-na-organizatsiyata.html", "text": "Царица Елеонора е дълбоко свързана с дейността и хуманните каузи на Червения кръст. Веднага след пристигането си в България през 1908 г. тя е провъзгласена от ръководството на Българския Червен кръст за негова покровителка. Това каза за Агенция „Фокус“ генералният директор на БЧК проф. д-р Красимир Гигов по повод отбелязването на 100-годишнината от смъртта на царица Елеонора Българска с панихида в Боянската църква. „Състрадателна и грижовна, Елеонора бързо печели любовта на целия български народ. Основната ѝ дейност като съпруга на държавния глава е благотворителността“, посочи той и допълни, че по нейна инициатива на 9 декември 1910 г. се създава дружество „Самарянка”, което тя покровителства до края на живота си. „Със заповед на Министерството на просвещението е създаден фонд „Царица Елеонора”, като набраните средства са за построяване на отделни сгради на институтите за глухи и за слепи деца. Царица Елеонора създава Детския санаториум за лечение на костна туберкулоза край Варна. През 1915 г. тя създава в Александровска болница свое училище за подготовка на милосърдни сестри“, обясни Красимир Гигов. „Царица Елеонора, облечена като самарянка, участва лично в организиране работата на медицинския персонал по време на Балканската война, както в близост до фронта, така и в тила. През 1913 г. във военно-полевата болница в Кюстендил тя е наградена от българския цар Фердинанд с ордена „За храброст”-ІV степен, за неоценимите ѝ заслуги през Балканската война и за предана служба на Червения кръст“, посочи генералният директор на БЧК. „Царица Елеонора – „този коронован ангел”, както я нарича председателят на Австрийския Червен кръст граф Абенсберг- Траун, пожелава да бъде погребана като обикновен войник в „светата българска земя, до стената на Боянската църква, която лично е спасила от разрушаване“, заяви той. „Закрилата, която тя дава на Българския Червен кръст, става традиция за царското семейство и в годините след смъртта ѝ. Неин ярък последовател става Царица Йоанна - патрон на Училището за милосърдни сестри на БЧК“, обясни Красимир Гигов. „Дълбок поклон пред паметта на Царица Елеонора, превърнала се още приживе в истински символ на милосърдието и благотворителността“, каза още той.\r\nБиляна ИВАНОВА", "date": "2017.09.12", "title": "Проф. д-р Красимир Гигов, БЧК: Царица Елеонора е дълбоко свързана с дейността и хуманните каузи на БЧK, провъзгласена e за покровителка на организацията"}
{"url": "http://www.focus-news.net/news/2017/09/12/2435044/veliko-tarnovo-30-dushi-sa-vklyucheni-v-dobrovolno-formirovanie-kam-obshtina-svishtov.html", "text": "30 души са включени в Доброволно формирование към Община Свищов. Това каза в предаването „Добре дошли в Свищов“ на Радио „Фокус“ – Велико Търново Светлин Михайлов, началник на Районната служба „Пожарна безопасност и защита на населението“ в Свищов. Той отбеляза, че Районната служба работи изключително добре с доброволците. В средата на август 10 човека от Доброволното формирование, което бе сформирано в началото на годината, са се включили в гасенето на пожар на сухи треви, намиращи се в близост до село Ореш. „Пожарът се разрасна доста бързо понеже и условията бяха подходящи. Имаше силен вятър, който беше в посока към селото. Ние реагирахме с два автомобила и два екипа от Пожарната. Включи се и доброволно формирование от град Свищов. Дойдоха с една цистерна с вода, с тупалки. Бяха около 10-ина човека. От селото също излязоха хора. Трактор с плуг дойде, за да помага в прекратяване на горенето. Така че и съвместно с Доброволното формирования имаме вече изгасен пожар“, посочи Свилен Михайлов. Той допълни, че в това отношение община Свищов е „С едни гърди напред“ пред румънските си колеги, където тепърва започват да се набират доброволци и да се формират подобни структури.\r\nСветлин Михайлов посочи, че в помощ на Районната служба се отзовава и екипа на Кризисния център в село Овча могила. Миналата седмица те сами са предотвратили пожар на борова гора. „Имаме много случаи на гасене на пожари в жилищни сгради, в къщи. Колегите от Овча могила отиват преди нас. Ние докато отидем, те вече са на мястото на произшествието и реагират. Ние, когато отидем, вече поемаме ръководството и основната дейност при гасенето на пожара. За нас са много важни първите минути на развитието на пожара. Ако се ограничи развитието на пожара в неговото начало, щетите за хората са много по-малко. Така че много добре комуникираме и взаимодействаме с тях. Постоянно поддържаме контакт с тях, както и те с нас. При най-малкото съобщение и опасност за произшествие, те ни информират веднага и вземаме решения как да се реагира, за да бъдат най-малко щетите за пострадалия, а и да не се правят и прекомерни разходи за ликвидирането на тези произшествия“, допълни Светлин Михайлов.\r\nНадежда КРЪСТЕВА", "date": "2017.09.12", "title": "Велико Търново: 30 души са включени в Доброволно формирование към Община Свищов"}
{"url": "http://www.focus-news.net/news/2017/09/12/2435045/evrokomisaryat-mariya-gabriel-initsiativata-wifi4eu-e-v-polza-na-mestnite-obshtnosti-i-nasarchava-svarzanostta-mezhdu-horata.html", "text": "Предложението на Европейската комисия за насърчаване на свързаността на гражданите чрез интернет – инициативата WiFIi4EU, беше обект напленарен дебат на комисаря по въпросите на цифровата икономика и общество Мария Габриел с членовете на Европейския парламент. Една от стратегическите цели на Съюза до 2025 г., е местата, на които се предоставят публични услуги / общинските администрации, библиотеките и болниците/ да имат свободен безжичен Интернет достъп. Това съобщиха от кабинета на българския еврокомисар. „Преди една година председателят на ЕК Жан-Клод Юнкер заяви в речта си за състоянието на Съюза, че всеки трябва да се възползва от интернет връзката в обществените пространства в цяла Европа. Днес инициативата Wifi4EU е конкретна стъпка и може би решаващ елемент в тази посока. През следващите 3 години тя ще осигури достъп до Интернет на жителите и посетителите на над 8 хиляди местни общности в целия ЕС.”, заяви комисар Мария Габриел.\r\nТя приветства съгласието и подкрепата на Европейския парламент, Съвета, Комитета на регионите и Икономическия и социален комитет  за предоставянето на високоскоростен достъп до Интернет на европейските граждани.\r\n“Тази инициатива ще даде възможност на всички европейски граждани да се възползват от предимствата на свързаността от следващо поколение”, бе категорична комисар Мария Габриел. \r\nДостъпът до мрежата ще бъде опростен - след първоначална регистрация потребителите ще могат автоматично да се свързват към всяка точка за достъп WiFi4EU в Европа. Така хора от различни европейски градове ще могат да се свързват едни с други. Инициативата ще е отворена и към нея ще могат да се присъединяват и съществуващи до момента обществени мрежи.\r\n„Тази инициатива слага силен акцент и върху съдържанието. Ние искаме да насърчим развитието на все повече и по-добри цифрови услуги в различни сфери на дейност, като например онлайн туризма, електронното здравеопазване и електронното правителство.”\r\nМария Габриел допълни, че е изключително важно да има баланс в географското разпределение на финансирането. Ще бъде заложен принципът “първи дошъл, първи обслужен”, т.е. първите общини, подали заявление за финансиране на безплатен wifi достъп, ще са и първите, които ще получат своите ваучери. Самите общински администрации ще преценят къде на територията им ще се предоставя безплатният интернет - обществена библиотека, кметство, центрове за местни грижи, площади, паркове и други.\r\n„Ние се надяваме да бъдем в състояние да предоставим първите  хиляда ваучера на европейските общини в началото на 2018 година.“, заяви комисарят Мария Габриел.\r\nОбщият бюджет на инициативата е 120 милиона евро.", "date": "2017.09.12", "title": "Еврокомисарят Мария Габриел: Инициативата WiFi4EU е в полза на местните общности и насърчава свързаността между хората"}
{"url": "http://www.focus-news.net/news/2017/09/12/2435046/d-r-emil-kabaivanov-do-kraya-na-godinata-karlovo-shte-ima-treto-kragovo-krastovishte-na-izhoda-na-grada-v-posoka-sofiya.html", "text": "До края на годината Карлово ще има трето кръгово кръстовище на изхода на града, в посока София. Това съобщи в предаването „Часът на Карлово” на Радио „Фокус” - Пловдив кметът на Карлово д-р Емил Кабаиванов.  Проектът е съвместен с Министерството на регионалното развитие и благоустройството и АПИ. „Осигурени са средства за кръстовището в размер на около 900 000 лева, в момента се провежда процедура за избор на изпълнител”, каза кметът. Изграждането на кръстовището ще става едновременно с основния ремонт на пътя Карлово – Баня, който ще започне сега. Кръстовището трябва да бъде изградено до края на годината, ако времето позволява, или до пролетта на следващата година. „Целта е да се намали рискът от ПТП и по-добра организация на движението”, посочи Кабаиванов.\r\nПо думите на кмета до края на месец октомври ще приключат и ремонтите на общинската пътна мрежа.\r\nЦветана ТОНЧЕВА", "date": "2017.09.12", "title": "Д-р Емил Кабаиванов: До края на годината Карлово ще има трето кръгово кръстовище на изхода на града, в посока София"}
{"url": "http://www.focus-news.net/news/2017/09/12/2435047/smolyan-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Смолян за поредна година се присъединява към кампанията „Да изчистим България заедно” и призовава всички жители на общината да се включат в инициативата, за да стане градът още по-чист и по-уютен. Това съобщиха от пресцентъра на Община Смолян.Денят за почистване е 16.09.2017г. /събота/ от  09:00 часа. Нека изчистим следните места: всички междублокови пространства; зелените площи;  речни корита; детски площадки; дворове на детски градини и училища; еко пътеки; природни забележителности; участъци от пътната мрежа и горски площи.\r\nВсички желаещи могат да се включат в почистването на Смолян, като са осигурени безплатни чували и ръкавици. Те могат да се вземат от отдел „Опазване на околната среда и водите”, стая 441 в общинската администрация, до 17.00 часа в петък, 15 септември. Повече подробности могат да бъдат получени на тел. 0301 / 67 696. От община Смолян  ще бъде осигурена сметосъбираща техника за извозване на отпадъците.", "date": "2017.09.12", "title": "Смолян: Общината се включва в кампанията \"Да изчистим България заедно\""}
{"url": "http://www.focus-news.net/news/2017/09/12/2435048/burgas-bivshi-uchenitsi-sabraha-pari-za-zakupuvane-na-harduerni-interaktivni-sistemi-za-obuchenie-za-pmg-akad-nikola-obreshkov.html", "text": "15 години след завършването на ПМГ „Акад. Никола Обрешков“, учениците от випуск 2002 решават да направят нещо добро за своето училище чрез инициатива, наречена #върниобратно. Това съобщават от Община Бургас.\r\nЦелта е да се събере сумата от 8000 лева, с която да бъде закупена една от най-съвременните хардуерни интерактивни системи за обучение. Бившите ученици събират парите сами, без помощ от фирми, организации, общински или държавни органи. По този начин те искат да покажат, че по-доброто образование зависи от всички нас.\r\nГоляма част от випуска прегръща идеята и резултатът е, че първоначално изглеждащата голяма сума от 8000 лева е надмината. Така не само училището ще се сдобие с последно поколение технология, но и ще останат пари за награди на заслужили ученици през идващата учебна година.\r\nПо стъпките на випуск 2002 върви випуск 2003 и се очертава това да се превърне в традиция за ПМГ „Никола Обрешков“, а защо не и за други училища. Дарението и инициативата #върниобратно ще бъдат представени в петък, 15 септември, на място в елитната бургаска гимназия.", "date": "2017.09.12", "title": "Бургас: Бивши ученици събраха пари за закупуване на хардуерни интерактивни системи за обучение за ПМГ „Акад. Никола Обрешков“"}
{"url": "http://www.focus-news.net/news/2017/09/12/2435049/severna-koreya-zaplashi-sasht-s-otgovor-na-novite-sanktsii-obzor.html", "text": "Режимът в Пхенян отправи нови заплахи към Съединените американски щати, след като всички 15 държави членки на Съвета за сигурност на ООН, включително Русия и Китай, одобриха предложената от Вашингтон проекторезолюция за въвеждане на допълнителни санкции срещу Северна Корея. Документът предвижда пълна забрана на внос на текстилна продукция от изолираната комунистическа страна и ограничава продажбите на Пхенян на петролни продукти до два милиона барела на година. \r\nОсвен това се въвежда лимит на доставките на суров петрол – неговият обем не бива да превишава показателите за предходните 12 месеца. Съветът за сигурност забрани също и продажбата на втечнен газ и газов кондензат.Проектът за резолюцията бе изменен\r\nМалко преди гласуването проекторезолюцията бе променена. Първоначалният вариант предвиждаше въвеждане на пълно ембарго на доставките на нефт и замразяване на активите зад граница на лидера на Пхенян Ким Чен-ун. Заради опасения, че Москва и Пекин ще блокира документа, в него бяха внесени поправки.Пхенян заплаши САЩ с отговор на ожесточените санкции\r\nСеверна Корея предупреди, че САЩ „ще си платят“, в случай че Съветът за сигурност одобри подготвената от Вашингтон проекторезолюция. Ден след вота, Пхенян отново припомни заканите си. Комунистическата страна отхвърли приетата в понеделник резолюция на Съвета за сигурност на ООН, налагаща по-строги санкции, и заяви, че САЩ скоро ще бъдат изправени пред „най-ужасната болка\", с която някога са се сблъсквали.\r\n„Моята делегация осъжда най-строго и категорично отхвърля последната незаконна резолюция на Съвета за сигурност на ООН\", заяви посланикът на Пхенян, Хан Тае Сонг, на конференция в Женева, посветена на разоръжаването.\r\nХан Тае Сонг обвини администрацията на САЩ, че „разпалва политическа, икономическа и военна конфронтация\" и че е \"обсебена от дивата игра за спиране на развитието на ядрената мощ на Северна Корея, която вече е достигнала фаза на завършване\".\r\n„Предстоящите мерки на Северна Корея ще накарат САЩ да претърпят най-ужасната болка в историята си\", допълни дипломатът.Тереза Герова", "date": "2017.09.12", "title": "Северна Корея заплаши САЩ с отговор на новите санкции (ОБЗОР)"}
{"url": "http://www.focus-news.net/news/2017/09/12/2435050/evrokomisaryat-mariya-gabriel-initsiativata-wifi4eu-e-v-polza-na-mestnite-obshtnosti-i-nasarchava-svarzanostta-mezhdu-horata.html", "text": "Предложението на Европейската комисия за насърчаване на свързаността  на гражданите чрез интернет – инициативата WiFIi4EU, беше обект на пленарен дебат на комисаря по въпросите на цифровата икономика и общество Мария Габриел с членовете на Европейския парламент.  Една от стратегическите цели на Съюза до 2025 г., е местата, на които се предоставят публични услуги / общинските администрации, библиотеките и болниците/ да имат свободен безжичен Интернет достъп, се казва в съобщение от пресслужбата на ЕК.\r\n„Преди една година председателят на ЕК Жан-Клод Юнкер заяви в речта си за състоянието на Съюза, че всеки трябва да се възползва от интернет връзката в обществените пространства в цяла Европа. Днес инициативата Wifi4EU е конкретна стъпка и може би решаващ елемент в тази посока. През следващите 3 години тя ще осигури достъп до Интернет на жителите и посетителите на над 8 хиляди местни общности в целия ЕС.”, заяви комисар Мария Габриел. \r\nТя приветства съгласието и подкрепата на Европейския парламент, Съвета, Комитета на регионите и Икономическия и социален комитет  за предоставянето на високоскоростен достъп до Интернет на европейските граждани. \r\n“Тази инициатива ще даде възможност на всички европейски граждани да се възползват от предимствата на свързаността от следващо поколение”, бе категорична комисар Мария Габриел. \r\nДостъпът до мрежата ще бъде опростен - след първоначална регистрация потребителите ще могат автоматично да се свързват към всяка точка за достъп WiFi4EU в Европа. Така хора от различни европейски градове ще могат да се свързват едни с други. Инициативата ще е отворена и към нея ще могат да се присъединяват и съществуващи до момента обществени мрежи. \r\n„Тази инициатива слага силен акцент и върху съдържанието. Ние искаме да насърчим развитието на все повече и по-добри цифрови услуги в различни сфери на дейност, като например онлайн туризма, електронното здравеопазване и електронното правителство.” \r\nМария Габриел допълни, че е изключително важно да има баланс в географското разпределение на финансирането. Ще бъде заложен принципът “първи дошъл, първи обслужен”, т.е. първите общини, подали заявление за финансиране на безплатен wifi достъп, ще са и първите, които ще получат своите ваучери. Самите общински администрации ще преценят къде на територията им ще се предоставя безплатният интернет - обществена библиотека, кметство, центрове за местни грижи, площади, паркове и други. \r\n„Ние се надяваме да бъдем в състояние да предоставим първите  хиляда ваучера на европейските общини в началото на 2018 година.“, заяви комисарят Мария Габриел. \r\nОбщият бюджет на инициативата е 120 милиона евро.", "date": "2017.09.12", "title": "Еврокомисарят Мария Габриел: Инициативата WiFi4EU е в полза на местните общности и насърчава свързаността между хората"}
{"url": "http://www.focus-news.net/news/2017/09/12/2435051/kmetat-na-kazanlak-galina-stoyanova-predstoi-oshte-edno-razshirenie-na-prirodo-matematicheskata-gimnaziya.html", "text": "Предстои още едно разширение на Природо-математическата гимназия в Казанлък, след като вече е факт Националният център по природо-математически науки, каза за Радио „Фокус“ кметът на Казанлък Галина Стоянова, след официалната церемония по откриване на центъра към училището и обновената сграда на гимназията. Тя поясни, че това ще бъде факт благодарение на общи усилия от страна на Община Казанлък, екипа на училището и с помощта на дарители.\r\nСтоянова обърна внимание на факта, че една от основните политики на общинска администрация е за реновиране на сградите на учебните и детски заведения в община Казанлък. Тя поясни, че с проекта по ОП „Регионално развитие“ ще бъдат реконструирани сградите на всички учебни заведения в Казанлък и населените места в общината, изцяло реновирани ще бъдат градините и яслите. „Това беше наша мечта още от началото на мандата, която ние осъществяваме. Но сградите не са всичко. Условията, които създаваме, са добри и искаме да са добри за нашите учители и деца. Искаме да бъде високо качеството на образование, имаме перфектни учители и ученици, които прославят Казанлък“, посочи Галина Стоянова.\r\nСлавяна ГАЙДАРОВА", "date": "2017.09.12", "title": "Кметът на Казанлък Галина Стоянова: Предстои още едно разширение на Природо-математическата гимназия"}
{"url": "http://www.focus-news.net/news/2017/09/12/2435052/pazardzhik-zashtitata-na-lazar-vlaykov-ospori-chast-ot-predostavenite-ot-prokuraturata-dokazatelstva-ot-trite-ekspertizi-za-ubiystvoto-v-s-vinogradets.html", "text": "Защитата на Лазар Влайков оспори част от предоставените от Прокуратурата доказателства от трите експертизи, стана ясно по време на съдебното заседание по искането за промяна мярката на Лазар Влайков, предаде репортер на Радио „Фокус“ – Пазарджик. Според адвокат Елвира Панкова и Лазар Влайков, и детето, са стреляли с газов пистолет и затова е нормално и двамата да имат идентични барутни частици. Майката на момчето Цветелина Цветанова казва в показанията си, че Юри е стрелял няколко пъти с газов пистолет. Адвокат Панкова подчерта също, че Влайков е внесъл от колата си в заведението личния си пистолет, след като е стрелял с газов. Тя отхвърли и обвинението, че Влайков е бил пиян. Според нея 0.76 промила дори не се санкционира от КАТ при шофиране. Тя оспори и обоснованото предположение, че Влайков може да въздейства на свидетели, тъй като нито един от тях не е казал, че Влайков му е упражнявал натиск. Защитата поиска потвърждаване на мярката „домашен арест“.\r\nАлбена ЖИЛЕКОВА", "date": "2017.09.12", "title": "Пазарджик: Защитата на Лазар Влайков оспори част от предоставените от Прокуратурата доказателства от трите експертизи за убийството в с. Виноградец"}
{"url": "http://www.focus-news.net/news/2017/09/12/2435053/d-r-emil-kabaivanov-remontat-na-patya-karlovo-banya-beshe-nalozhitelen-tay-kato-e-izklyuchitelno-natovaren.html", "text": "Ремонтът на пътя Карлово – Баня беше наложителен, тъй като е изключително натоварен. Това каза в предаването „Часът на Карлово” на Радио „Фокус” - Пловдив кметът на Карлово д-р Емил Кабаиванов. По думите му основен ремонт на този път не е правен през последните 30 години. Според карловския кмет  проблемът с лошото състояние на тази отсечка се отразява на десетки хиляди граждани, които пътуват по нея. Кабаиванов поясни още, че отсечката, по която започва дългоочакванияt основен ремонт, е дълга 8 км, предстои цялостното ѝ асфалтиране и ремонт на прилежащата към пътното платно инфраструктура. Бюджетът е около 3 милиона лева, изпълнението се възлага от АПИ. „Хората ще се успокоят, едва когато видят този път ремонтиран, но след като е започнал ремонтът и са отделени пари за него, не се съмняваме, че той ще бъде приключен”, каза Кабаиванов. Всички се надяват времето да се задържи по-дълго хубаво, за да бъде завършена отсечката изцяло до края на годината. Карловският кмет благодари на министър Николай Нанков, на шефа на АПИ Дончо Атанасов и на областния управител на Пловдив Здравко Димитров, които са помогнали този ремонт да стане факт.\r\nЦветана ТОНЧЕВА", "date": "2017.09.12", "title": "Д-р Емил Кабаиванов: Ремонтът на пътя Карлово – Баня беше наложителен, тъй като е изключително натоварен"}
{"url": "http://www.focus-news.net/news/2017/09/12/2435054/vratsa-razpileni-elektrodetonatori-sa-otkriti-kray-selo-kostalevo.html", "text": "Разпилени електродетонатори са открити в землището на село Косталево, съобщиха от пресцентъра на ОДМВР - Враца. Сигнал за намерени електродетонатори в местността Грамадлив Шумак в землището на с.Косталево, община Враца е получен  в РУ-Враца около 8:10 часа на 10 септември. Отзовалите се незабавно на място униформени заградили района. Специализирана група е установила, че на територията на каменна кариера в землището на селото, използвана за унищожаване на взривни вещества и боеприпаси, частна фирма подготвя за унищожаване детонатори, част от които били разпилени в района. В ОДМВР-Враца били предприети необходимите действия за обезопасяване на мястото, като са предупредени и жителите на Косталево и околните села. \r\nПо случая от Районна прокуратура - Враца е образувано досъдебно производство за престъпление по чл. 339 от НК.", "date": "2017.09.12", "title": "Враца: Разпилени електродетонатори са открити край село Косталево"}
{"url": "http://www.focus-news.net/news/2017/09/12/2435055/sliven-rayonnata-prokuratura-v-nova-zagora-vnese-v-sada-postanovlenie-za-administrativno-nakazanie-spryamo-uchenik-napadnal-drugo-momche-s-metalen-boks.html", "text": "Районна прокуратура – Нова Загора внесе в съда постановление за налагане на административно наказание спрямо Александър Т. (непълнолетен към датата на извършване на деянието, ученик в 8 клас, неосъждан). Това съобщиха от пресцентъра на Апелативна прокуратура-Бургас. Срещу него е образувано досъдебно производство за това, че на 16 юли 2017 г. в Нова Загора, макар и непълнолетен, но след като е разбирал свойството и значението на деянието си и е могъл да ръководи постъпките си, е причинил на Д. С. от град Нова Загора лека телесна повреда, изразяваща се в причиняване на разкъсно-контузна рана в лявата тилна област на главата, като деянието е извършено по хулигански подбуди.\r\nНа 16 юли 2017 г., около 22.30 ч. пострадалият изпращал приятелката си към нейния дом. Вървели през парк, който бил без осветление. На една от пейките в парка видели осем момчета, които пушели цигари и си говорили. Сред тях е бил и Александър Т.. Групата поискала огънче от пострадалия и приятелката му, но той на два пъти отговорил, че няма такова. Тогава Александър Т., който носел в себе си метален бокс застигнал Д. С. и го ударил в областта на главата, като пострадалият бил с гръб към Александър Т. По-късно Александър Т. бил задържан. \r\nТъй като закона предвижда редукция на наказанието за това престъпление при извършването му от непълнолетно лице, прокурорът е внесъл в съда постановление за освобождаване от наказателна отговорност и налагане на административна санкция спрямо Александър Т.\r\nРайонен съд – Нова Загора е насрочил заседанието си за 13 септември 2017 г.", "date": "2017.09.12", "title": "Сливен: Районната прокуратура в Нова Загора внесе в съда постановление за административно наказание спрямо ученик, нападнал друго момче с метален бокс"}
{"url": "http://www.focus-news.net/news/2017/09/12/2435056/pazardzhik-zaradi-sushata-rekoltata-ot-divorastyashti-gabi-v-oblastta-e-slaba.html", "text": "През тази година реколтата от диворастящи гъби в Пазарджишки регион е много слаба. Това каза за Радио „Фокус“ – Пазарджик Юлиян Колев, председател на Асоциацията на преработвателите на диворастящи гъби и плодове. Той обясни, че през месеците юли, август, а както се очаква и през септември, сушата ще продължи. „Ако не паднат значителни дъждове, диворастящи гъби няма да има. Когато говорим за валежи, означава значителни по количество, защото превалявания като тези от последните дни или от по няколко литра на квадратен метър не могат да доведат до събуждането на мицела и появата на горски гъби. Октомври е последният от месеците, в които могат да се берат диворастящи гъби, но незначителни валежи няма да доведат да подобряване на положението.“, коментира Колев. Той каза също, че основните видове диворастящи гъби са манатарка, пачи крак, челядинка. „При слабата реколта очакваме повишаване на цените на диворастящите гъби“, уточни Колев.\r\nВаня НИКОЛОВА", "date": "2017.09.12", "title": "Пазарджик: Заради сушата реколтата от диворастящи гъби в областта е слаба"}
{"url": "http://www.focus-news.net/news/2017/09/12/2435057/yambol-iranets-prenesal-prez-granitsata-blizo-3-kg-opium-otiva-na-sad.html", "text": "Окръжна прокуратура – Ямбол предаде на съд иранският гражданин Сирус Рушан (на 52 год.). Той е обвинен за това, че на 7 февруари 2017 г. около 09:00 часа на ГКПП „Лесово“ с товарен автомобил марка „Волво“ и полу-ремарке към него, без надлежно разрешително пренесъл през границата на страната (от Република Турция към Република България) 2 921,160 гр. високорисково наркотично вещество – опиум. Това съобщиха от пресцентъра на Окръжната прокуратура.\r\nЗа това престъпление се предвижда наказание „Лишаване от свобода“ за срок от 10 г. до 15 г. и „глоба“ от 100 000 до 200 000 лв.\r\nНаркотиците са били разпределени в пакети, опаковани с тъмно фолио, които са били укрити на различни места в каросерията на камиона управляван от иранския гражданин. Те са открито в резултат на отличните действия на митническите служители на ГКПП – Лесово, които са извършили щателна проверка на превозното средство. \r\nОкръжен съд – Ямбол е насрочил заседанието си за 14 септември 2017 г.", "date": "2017.09.12", "title": "Ямбол: Иранец, пренесъл през границата близо 3 кг опиум, отива на съд"}
{"url": "http://www.focus-news.net/news/2017/09/12/2435058/liderat-na-bsp-sofiya-kaloyan-pargov-kak-shte-nastanim-22-000-gosti-na-7-000-legla-v-sofiyskite-hoteli-po-vreme-na-evropredsedatelstvoto.html", "text": "София разполага с малко над 7 000 легла в 10-те петзвездни и 39-те четиризвездни хотела, а трябва да приеме 22 000 добре платени чиновници от Европа. Как ще планираме туристическия поток през първата половина на 2018 година и ще решим тази задача? Това пита лидерът на БСП-София Калоян Паргов, който е заместник-председател на Комисията по транспорт и туризъм в Столична община. Както е известно, България поема европредседателството на 1 януари следващата година. Това съобщиха от пресцентъра на Градския съвет на БСП-София.\r\n\"Настаняването на гостите е голям проблем за София. И трябва да бъде разрешен така, че да не изпаднем в ситуация на липса на легла, коментира още той. - Защото тези високо платени чиновници не са просто посетители в страната ни, те са нашите имиджмейкъри. Това са хора с претенции, които обикалят света. И ще разказват на всичките си приятели и познати за преживяванията си тук. А мнението от първа ръка винаги е най-меродавно\".\r\nКалоян Паргов коментира това по повод обсъждането на Стратегията за развитие на София като туристическа дестинация - 2017-2030 година.\r\n\"Много ми се искаше да видя в тази стратегия корелационен анализ от факторите, които влияят върху тренда на развитие на София като туристическа дестинация, коментира още той. - Липсва и сравнителен анализ, свързан с това как София се позиционира спрямо другите столици от Балканите. Предложената стратегия е добра, но мисля, че няма нужната конкретика, може да бъде по-концептуална. Нали точно това е смисълът на една стратегия - да даде визия, да покаже концепция за развитие в съответната сфера\".", "date": "2017.09.12", "title": "Лидерът на БСП-София Калоян Паргов: Как ще настаним 22 000 гости на 7 000 легла в софийските хотели по време на европредседателството"}
{"url": "http://www.focus-news.net/news/2017/09/12/2435059/voennosluzheshti-ot-68-a-brigada-spetsialni-sili-uchastvaha-v-mezhdunarodno-uchenie-v-gruziya.html", "text": "Формирование от българските Сили за специални операции взе участие в международното учение „Agile Spirit 2017“, което се проведе в периода 3-11 септември на полигон „Орфоло“ в Република Грузия. Учението беше открито от президента на Република Грузия Гиорги Маргвелашвили и беше наблюдавано от високопоставени представители на страните от Черноморско-Каспийския регион и държави-членки на НАТО. Това съобщиха от пресцентъра на Министерството на отбраната.\r\nПо време на „Agile Spirit 2017“ военнослужещите от 68-а бригада „Специални сили“, съвместно със Силите за специални операции на страната-домакин, изпълниха бойни стрелби и операции по освобождаване на заложник, с участието на вертолети от Военновъздушните сили на Грузия.\r\nДомакините и партньорите от НАТО дадоха висока оценка на  военнослужещите от българските Сили за специални операции за отличното изпълнение на задачите по време на международното учение.", "date": "2017.09.12", "title": "Военнослужещи от 68-а бригада „Специални сили“ участваха в международно учение в Грузия"}
{"url": "http://www.focus-news.net/news/2017/09/12/2435060/reuters-kongresat-na-filipinite-dade-20-za-byudzhet-na-komisiyata-po-choveshkite-prava-na-stranata.html", "text": "Депутатите от Конгреса на Филипините, които са политически съюзници на президента на страната Родриго Дутерте, гласуваха да бъде отпуснат годишен бюджет от само 20 долара на Комисията по човешките права на островната държава, служба, която разследва и критикува провежданата от правителството война срещу наркоразпространението, предаде Reuters.\r\nВ долната камара на местния парламент, 119 от 151 депутата гласуваха в подкрепа на предложения закон, който предвижда драматично намаляване на бюджета на комисията. Тези, които се противопоставят на закона и на войната на Дутерте с наркотиците, определиха това действие на законодателите, като отговор срещу критиките на агенцията срещу действията на президента.\r\nСпоред говорителя на Долната камара на парламента, Панталеон Алварез, правозащитната агенция е „безполезен орган“, който защитава правата на престъпниците и затова не заслужава по-голям бюджет.\r\n„Ако искате да защитавате правата на престъпниците, набавете си бюджета от тях“, заяви той. „Нещата са прости. Защо трябва да получавате бюджетни средства от правителството, а същевременно да не си вършите работата?“\r\nПревод и редакция:", "date": "2017.09.12", "title": "Reuters: Конгресът на Филипините даде 20$ за бюджет на Комисията по човешките права на страната"}
{"url": "http://www.focus-news.net/news/2017/09/12/2435061/metodi-popov-ruo-blagoevgrad-vsichki-uchilishta-v-regiona-shte-posreshtnat-uchenitsite-na-15-septemvri-nikade-nyama-da-ima-zabavyane-zaradi-remontni-deynosti.html", "text": "Всички училища в региона ще посрещнат учениците на 15 септември, никъде няма да има забавяне заради ремонтни дейности. Това каза за Радио „Фокус“ - Пирин Методи Попов, началник отдел „Инспектиране и организационно-методическа дейност“ към Регионално управление на образованието (РУО)-Благоевград. „Летни ремонти са извършвани в голяма част от училищата на територията на областта, но тук говорим за ремонти, свързани с освежаване на коридори и класни, ремонт на санитарни възли, тавани и т.н. Ако говорим за по-сериозни ремонтни дейности, които продължават и в момента и може би ще продължат още известно време, такива имаме на няколко места в региона. В село Брезница се изгражда физкултурен салон, а също така се санира сградата на училището“, посочи той. Методи Попов допълни, че по-сериозни ремонти има и в СУ „Братя Каназиреви“ в Разлог, както и в ЗПГ „Климент Тимирязев“ в Сандански, където също се извършва ремонт на физкултурния салон. По думите му там се очаква някъде до края на този и следващия месец тези дейности да приключат, но в никакъв случай това няма да възпрепятства образователния процес.\r\nНатали СТЕФАНОВА", "date": "2017.09.12", "title": "Методи Попов, РУО-Благоевград: Всички училища в региона ще посрещнат учениците на 15 септември, никъде няма да има забавяне заради ремонтни дейности"}
{"url": "http://www.focus-news.net/news/2017/09/12/2435062/pazardzhik-lazar-vlaykov-ostava-pod-domashen-arest.html", "text": "Окръжен съд-Пазарджик потвърди определението на Районния съд, с което на бившия председател на Общинския съвет в Септември Лазар Влайков бе наложена постоянна мярка за неотклонение „домашен арест“, предаде репортер на Радио „Фокус“ – Пазарджик. Определението на съда не подлежи на обжалване.„Фокус“ припомня, че Лазар Влайков е привлечен като обвиняем по чл.338 от НК за това, че на 31 август срещу 1 септември 2017 година в село Виноградец при държане на огнестрелно оръжие не е взел необходимите мерки за сигурност, предоставил е оръжието на 6-годишно дете, в резултат на което е последвала смъртта на Наско Тонкев.\r\nАлбена ЖИЛЕКОВА", "date": "2017.09.12", "title": "Пазарджик: Лазар Влайков остава под домашен арест"}
{"url": "http://www.focus-news.net/news/2017/09/12/2435063/ministar-nikolina-angelkova-izrael-e-vazhen-i-perspektiven-vanshen-partnyor-za-stranata-ni.html", "text": "Израел е важен и перспективен партньор за страната ни. Нашите очаквания са всички положени усилия да доведат до задълбочаване на доброто ни сътрудничество и увеличаване броя на туристите  между двете страни.  Това каза министърът на туризма Николина Ангелкова при разговора си с Ярив Левин, министър на туризма на Държавата Израел, съобщиха от пресцентъра на Министерството на туризма. Двамата проведоха работна среща в рамките на 22-рата Генерална асамблея на Световната организация по туризъм (СОТ) в китайския град Чънду. Трябва да отбележим, че двустранните отношения между България и Израел през последните години значително се активизираха и се задълбочиха като прераснаха в стратегическо партньорство, посочи още министърът и допълни, че фактор за това са официалните визити на високо равнище, които се провеждат от няколко години. \r\nПоложителна е и тенденцията в туристическите посещения в двете страни. В периода от януари до юли пътуванията от Израел към България нарастват с 10% спрямо същите месеци на миналата година, като достигат до 113 хил. А за 2016 г. посещенията са били повече от 183 хил., което е с 18,4% повече спрямо година по-рано. Основната част от израелските туристи пристигат у нас със самолет, а чартърни полети се извършват до основните ни летища в София, Варна, Бургас и Пловдив. Най-често при посещенията си избират културни обекти, заради което в последно време Пловдив е много популярна дестинация за тях. \r\nПосолството на Израел активно помага да се популяризира туризма ни, като в предходните две години то беше сред двигателите на инициативите „Мислиш си, че познаваш България“, и „Вкусовете на света“, подчерта министър Ангелкова. И допълни, че  предвид огромната важност на Израелския пазар за България Министерството на туризма редовно участват на туристическото изложение IMTM в Тел Авив, Израел. Освен това ведомството ежегодно организира журналистически опознавателен тур за медии от Израел. В момента се провежда процедура по избор на организатор на туровете за тази година и след приключването им ще можем да предоставим повече информация, посочи още министър Ангелкова. \r\nВ момента Израел развива инициативата „Йерусалимска градина“, заедно със Столична община. Тя предвижда изграждане на детска площадка в Южния парк, при бул. Витоша, като трябва да е завършена през 2018 г, след което ще бъде собственост на Столична община.", "date": "2017.09.12", "title": "Министър Николина Ангелкова: Израел е важен и перспективен външен партньор за страната ни"}
{"url": "http://www.focus-news.net/news/2017/09/12/2435064/veliko-tarnovo-50-avtori-shte-se-sarevnovavat-v-traditsionniya-poetichen-konkurs-svishtovski-loznitsi-tazi-godina.html", "text": "50 автори ще се съревновават за наградите от традиционния поетичен конкурс „Свищовски лозници“ тази година. Това каза в предаването „Добре дошли в Свищов“ на Радио „Фокус“ – Велико Търново Таня Ликова, главен експерт отдел „Култура“ в Община Свищов. Тя посочи, че  автори от цялата страна са заявили желание да участват в конкурса. Работите ще се оценяват от компетентно жури с членове поетите Георги Драмбозов, Ваньо Вълчев, Людмил Симеонов и Стефания Цанкова. Ще бъдат присъдени награди за класиралите се на първо, второ и трето място, които представляват грамота и парична награда. Община Свищов ще раздаде и поощрителни награди на участниците. Таня Ликова посочи, че в рамките на този конкурс, за 10-та поредна година, ще бъде връчена наградата „Николай Искъров“. И тази година ще бъде обявен носителят на наградата „Златно дунавско перо“. Наградата е ежегодна и се връчва в рамките на празниците на града „Свищовски лозници“. Тя се присъжда на свищовски автор за оригинална книга в областта на художествената литература, литературознанието, изкуствознанието, издадена през предходната година. Наградените ще бъдат обявени на 24 септември, от 10.30 часа, в Камерната зала, на ПБНЧ „Еленка и Кирил Д. Аврамови 1856“. Преди това, на 22 септември, журито ще определи имената на носителите.\r\nТаня Ликова припомни, че наградата „Златно дунавско перо“ е учредена с решение на Общински съвет – Свищов през 2005 година. Първият носител е Георги Драмбозов – поет, член на Съюза на българските писатели. Наградата му е връчена за цялостно поетично творчество и за големия му принос за развитието на културата в Община Свищов.\r\nЛикова посочи, че конкурсът „Свищовски лозници“ се провежда повече от 20 години. Отначало той е обявен за регионален, но в последствие става национален. Той е напълно анонимен. Всеки автор може да участва с едно непубликувано стихотворение, изпратено в три еднообразни екземпляри в печатен вид, на машина или в компютърна разпечатка. Всяко стихотворение се придружава от малък плик с трите имена, адреса и телефона за връзка.\r\nНадежда КРЪСТЕВА", "date": "2017.09.12", "title": "Велико Търново: 50 автори ще се съревновават в традиционния поетичен конкурс „Свищовски лозници“ тази година"}
{"url": "http://www.focus-news.net/news/2017/09/12/2435065/gerhard-shryoder-yuzhna-koreya-tryabva-da-ostavi-vratata-za-pregovori-sas-severna-koreya-otvorena.html", "text": "Бишвият германски канцлер Герхард Шрьодер посъветва Южна Корея да продължи усилията си за привличане на Северна Корея на масата за преговори, за да бъде разрешена ядрената криза на Корейския полуостров по мирен път, предаде южнокорейската информационна агенция Yonhap.\r\n“Режимът в Северна Корея очевидно е криминален. Те си мислят, че могат да жертват народа си, за да продължат да развиват ядрената си програма“, заяви той, по време на пресконференция, по случай издаването на автобиографията му на корейски език.\r\n„За да се справи с това, международната общност трябва да вложи много усилия. Но разрешението на кризата трябва да е мирно и достигнато чрез дипломация“, подчерта Шрьодер.\r\nОт своя страна, Южна Корея трябва „да продължи да дава сигнали на Северна Корея, че иска да говори с нея, стига Пхенян да има желание да изпълни условията“, заяви той и добави, че предложенията за провеждане на диалог трябва да продължат, въпреки постоянните откази на северокорейския режим.\r\nНа журналистически въпрос, за това как Южна Корея да действа в контекста на нарастващото противопоставяне между великите сили, Шрьодер каза, че Сеул трябва да води малко по-независима от САЩ външна политика.\r\nПревод и редакция:", "date": "2017.09.12", "title": "Герхард Шрьодер: Южна Корея трябва да остави вратата за преговори със Северна Корея отворена"}
{"url": "http://www.focus-news.net/news/2017/09/12/2435066/veliko-tarnovo-nad-14-000-zriteli-aplodiraha-spektaklite-ot-stsena-na-vekovete-2017.html", "text": "Повече от 14 000 зрители аплодираха спектаклите от ІІ Летен сезон на българските оперни театри „Сцена на вековете“, съобщиха от пресцентъра на Община Велико Търново. Емблематичното музикално събитие се проведе в историческата крепост Царевец във Велико Търново в продължение на два месеца. Фестивалът привлече многохилядна публика от цялата страна и чуждестранни гости от Великобритания, Русия, Германия, Румъния, Франция, Испания, Япония, САЩ, Китай, Италия, Гърция и др. \r\nФестивалът се проведе от 8 юли до 8 септември и в афиша му бяха включени 12 заглавия – класическа опера, балет, оперета и мюзикъл. На откритата сцена в Двореца на царете на Второто българско царство най-добрите си спектакли за сезона представиха оперните театри от Бургас, Варна, Пловдив, Русе и Стара Загора.\r\nЗа първи път на фестивала дебютира единственият в страната професионален оперетен театър - МДТ „Константин Кисимов“ - Велико Търново. Трупата зарадва публиката с едно от най-популярните си заглавия – оперетата  „Цигански барон“ от Йохан Щраус. Специално подготвеният за фестивала спектакъл впечатли зрителите с мащабността си, пищните декори и отличното музикално изпълнение.\r\nПубликата бе покорена от блестящи български и чуждестранни солисти, сред които примата на Софийската опера и балет сопраното Радостина Николаева в  „Манон Леско“, Ирина Жекова, Назар Тацишин  и Иван Кабамитов в операта „Лучия ди Ламермур“, Мария Цветкова, Георги Султанов и Александър Крунев в „Мария Десислава“, световно известният италиански тенор Зоран Тодорович, Елена Баръмова и Ивайло Джуров в операта „Селска чест“ , сопраното Йоана Железчева, която дебютира в „Норма“ от Белини и др.\r\nПочитателите на балета видяха артистите на оперите от Бургас и Стара Загора в две зрелищни заглавия -  „Болеро“ от Равел и „Делвата“ от Алфредо Казела\r\nВ изключително забавния и красив мюзикъл „Котки“ участваха Людмил Петров, Нейчо Петров – Реджи, Сребрина Соколова, Вяра Железова, Пламен Долапчиев, Мария Павлова и др. Хитовата „Коса“ взриви публиката с изпълненията на Маги Джанаварова, Радослав Владимиров, Стелиан Радев, Радостин Василев, Едит Унджиян. Стотици пяха своите любими български хитове заедно с Кирил Маричков, Иван Лечев, Дони, Славчо Николов и Венко Поромански на финалния концерт „ФОНДАЦИЯТА в операта“.   \r\nЗрителите запазиха неповторим спомен от фестивала и с излъчването след всеки спектакъл на аудио-визуалнто шоу „Звук и светлина“ – комплимент към тях от кмета на Община Велико Търново Даниел Панов.\r\nЗа събитието, с помощта на великотърновски фирми бяха реновирани зрителните площадки и специалната сцена в Двореца, под която бяха изградени и оборудвани гримьорни за изпълнителите. Качествено базово осветление и озвучаване, както и художествено осветление и пълно аудио осигуряване на повечето спектакли бе осигурено също от великотърновска фирма. За комфорта на зрителите се предлагаше шампанско в чаши, брандирани с логото на „Сцена на вековете“. В дните на спектаклите във Велико Търново и района бе отчетен ръст на туристите, а много хотели и места за настаняване оферираха на пазара промоционални пакети.\r\n„Сцена на вековете“ е първият в България оперен фестивал на открито, който се провежда на крепостта Царевец във Велко Търново от 1985 г. За изминалите години на сцената в Двореца са представени над 40 от най-добрите световни и български оперни и балетни заглавия. Домакин на престижното събитие е Община Велико Търново, която от 2016 г. го разви в Летен сезон на българските оперни театри. Музикалният форум е част от европейската културна листа и е носител на престижния лейбъл „Европа на фестивалите, фестивалите на Европа“ 2017-2018.", "date": "2017.09.12", "title": "Велико Търново: Над 14 000 зрители аплодираха спектаклите от „Сцена на вековете“ 2017"}
{"url": "http://www.focus-news.net/news/2017/09/12/2435067/plovdiv-golyam-pozhar-gori-vav-vilna-zona-voden-kamak-v-hisarsko-zhitelite-sa-evakuirani.html", "text": "Голям пожар избухна във вилна зона „Воден камък” в Хисарско. Това съобщи за Радио „Фокус” - Пловдив инспектор Цвятко Дешев, говорител на Регионална дирекция „Пожарна безопасност и защита на населението” в Пловдив. Сигналът е подаден 14.19 часа. На място са изпратени седем противопожарни автомобила. Засегнати са около четири масивни вили и и три бараки. „Заради усложнената обстановка хората, живеещи във вилната зона, са евакуирани”, каза Дешев. Пожарът се е разпрострял на голяма площ. В момента е ограничен периметърът на пожара и се гаси във вътрешността. „Няма опасност от разпространението му”, каза Дешев. Причините са в процес на изясняване.\r\nЦветана ТОНЧЕВА", "date": "2017.09.12", "title": "Пловдив: Голям пожар гори във вилна зона „Воден камък” в Хисарско, жителите са евакуирани"}
{"url": "http://www.focus-news.net/news/2017/09/12/2435068/sport-manchestar-siti-e-nay-skapiyat-futbolen-otbor-v-sveta.html", "text": "Световният изследователски център CIES Футболна обсерватория определи Манчестър Сити за отбора с най-скъпи футболисти в първия състав, в последното си проучване, след края на трансферния прозорец. Отборът на Джосеп Гуардиола инвестира 242 милиона евро за покупки това лято и общата цена на футболистите е достигнала до 853 милиона, с 3 повече от футболистите на ПСЖ, които дадоха 395 милиона през последния трансферен прозорец, за покупката на Неймар и Килиан Мбапе. Трети в класацията е Манчестър Юнайтед, който струва 784 милиона, само с 66 милиона повече от миналия сезон.", "date": "2017.09.12", "title": "Спорт: Манчестър Сити е най-скъпият футболен отбор в света"}
{"url": "http://www.focus-news.net/news/2017/09/12/2435069/sadiyskata-kolegiya-na-vss-prekrati-proizvodstvoto-po-distsiplinarno-delo-432015-g-poradi-osvobozhdavaneto-na-vladimira-yaneva-ot-zaemanata-dlazhnost-sadiya-v-sgs.html", "text": "Съдийската колегия на Висшия съдебен съвет (ВСС) прекрати производството по дисциплинарно дело № 43/2015 г. по описа на ВСС, поради освобождаването на Владимира Янева Янева–Манолева от заеманата длъжност „съдия“ в Софийски градски съд (СГС). Това съобщиха от пресцентъра на ВСС. Решението на Съдийската колегия по протокол № 19/09.05.2017 г., с което същата е освободена от длъжност е влязло в сила на 05.08.2017 г. В администрацията на ВСС не е постъпвала жалба от Владимира Янева против посоченото решение на Съдийската колегия, както и не е получена информация за подадена жалба пред Върховния административен съд.", "date": "2017.09.12", "title": "Съдийската колегия на ВСС прекрати производството по дисциплинарно дело № 43/2015 г. поради освобождаването на Владимира Янева от заеманата длъжност „съдия“ в СГС"}
{"url": "http://www.focus-news.net/news/2017/09/12/2435070/blagoevgrad-rayonna-prokuratura-razlog-predade-na-sad-belgiyskiyat-grazhdanin-otnel-avtomobil-i-pari-ot-svoi-sanarodnitsi-v-bansko.html", "text": "Районна прокуратура – Разлог предаде на съд белгийският гражданин Л.Ж. за противозаконно отнемане на чуждо моторно превозно средство, кражба на парична сума и лишаване от свобода на двама свои сънародници – престъпления по чл. 346, ал. 2, по чл. 194, ал. 1 и по чл. 142а, ал.1 от НК. Това съобщиха от пресцентъра на Апелативна прокуратура-София. През април 2017 г. обвиняемият Ж. временно пребивавал в апартамента, ползван от гражданите на Белгия – Д. М. и Е. М., в жилищен комплекс в град Банско. \r\nВ нощта на 17 април 2017 г. тримата били у дома, като консумирали алкохол, като Л. Ж. изпил около едни литър вино. Към 4 ч. сутринта Д. М. и Е. М. легнали да спят, а обвиняемият останал буден. Под въздействие на изпития алкохол той решил с автомобила на Д.М. да стигне до язовир Доспат, въпреки факта, че сънародникът му не позволявал да го ползва. \r\nНа тръгване Ж. взел контактния ключ на лекия автомобил марка „БМВ“ и 950 евро, които забелязал на бюрото в хола. \r\nЗа да осуети възможността да бъде разкрит, както и Д. М. и Е. М. да излязат от апартамента, обвиняемият прекъснал интернет-връзката в апартамента, взел със себе си стационарния телефон и ключовете от входната врата и излязъл. След като се качил в паркирания пред жилищната сграда лек автомобил, той потеглил в посока към гр. Якоруда. \r\nНа сутринта, в района на местността „Бърдуче“ в землището на гр. Сърница, Л.Ж. се отклонил от главния път поради пияното състояние, в което се намирал, и изгубил управлението върху моторното превозно средство. Колата се отклонила от черния път и навлязла в крайпътното дере, след което последователно се ударила в дървета и храсти. Накрая последвал сблъсъкът с дърво отпред и спирането на автомобила. В резултат на случилото се, на превозното средство били причинени множество деформации и счупвания на отделни части и елементи. \r\nОбвиняемият излязъл от „БМВ“-то без да вземе ключовете, както от автомобила, така и от апартамента. Тръгнал пеш, оставяйки колата без наблюдение. \r\nВ периода от 4 ч. до 10 ч. пострадалите Д.М. и Е. М. останали заключени в апартамента без да имат възможност да излязат. По-късно те се свързали с дружеството, отговарящо за стопанисването на жилищната сграда, чийто представител съдействал на чужденците с помощта на резервен ключ. \r\nОт назначената на досъдебното производство автотехническа и оценителна експертиза размерът на вредите на автомобила възлиза на 6 644 лв. \r\nПонастоящем обвиняемият Л.Ж. е с мярка за неотклонение „Подписка“. Предстои съдът да насрочи разглеждане на делото.", "date": "2017.09.12", "title": "Благоевград: Районна прокуратура – Разлог предаде на съд белгийският гражданин, отнел автомобил и пари от свои сънародници в Банско"}
{"url": "http://www.focus-news.net/news/2017/09/12/2435071/stara-zagora-s-iztsyalo-obnovena-sgrada-shte-posreshtnat-novata-uchebna-godina-uchiteli-i-uchenitsi-ot-profiliranata-prirodo-matematicheska-gimnaziya-v-kazanlak.html", "text": "С изцяло обновена сграда ще посрещнат новата учебна година учители и ученици от Профилираната природо-математическа гимназия в Казанлък, каза за Радио „Фокус“ директорът ѝ Красимир Дамянов. Той поясни, че в рамките на ремонтните дейности в училището е подменена дограма на прозорците, пребоядисани са стени, сменена е подовата настилка в класните стаи, направени са нови парапети. Учебното заведение разполага с нова актова зала с близо 100 места на последния етаж в новия корпус на Националния център за природо-математически науки. Ново е и оборудването по стаите - компютри, дъски, оборудване за кабинетите и лабораториите по физика, биология, химия, асансьор в новия корпус. Училището е газифицирано. За двете години, в които е изграждан новият корпус на гимназията с целеви средства от Министерство на образованието, екипът на гимназията и настоятелството, намират дарители, с чиято помощ е укрепена и ремонтирана изцяло и старата сграда, която бе засегната след строителната авария през 2015 г.\r\n„Близо 60-70 хил. лева са набрани за ремонт на старата сграда и още 50 хил. лв. за оборудването ѝ“, каза Дамянов. За новия корпус и Националния център са вложени около 1 млн. лева, като около 300 хил. от тях са от Община Казанлък и близо половин милион от Министерство на образованието.\r\nНа 15 септември, прага на Природо-математическата гимназия в Казанлък ще прекрачат 687 ученици.\r\nСлавяна ГАЙДАРОВА", "date": "2017.09.12", "title": "Стара Загора: С изцяло обновена сграда ще посрещнат новата учебна година учители и ученици от Профилираната природо-математическа гимназия в Казанлък"}
{"url": "http://www.focus-news.net/news/2017/09/12/2435072/sadiyskata-kolegiya-na-vss-obrazuva-chetvarto-distsiplinarno-proizvodstvo-sreshtu-petya-krancheva-tropcheva-sadiya-v-sofiyski-gradski-sad.html", "text": "Съдийската колегия на Висшия съдебен съвет (ВСС) на основание чл. 316, ал. 1 от ЗСВ, образува дисциплинарно производство за налагане на дисциплинарно наказание на Петя Георгиева Крънчева-Тропчева – съдия в Софийския районен съд за извършени от нея дисциплинарни нарушения по чл. 307, ал. 3, т. 1, т. 2, т. 3 и т. 4 от Закона за съдебната власт. Това съобщиха от пресцентъра на ВСС. На основание чл. 316, ал. 2 от ЗСВ Колегията избра чрез жребий дисциплинарен състав: Димитър Узунов - председател и докладчик, и членове Галина Карагьозова и Даниела Костова.\r\nПредложение за образуване на дисциплинарното производство е направено от Калоян Топалов – председател на Софийския градски съд. \r\nСрещу съдия Крънчева-Тропчева са образувани още три дисциплинарни производства по предложение на председателя на СГС и на Инспектората към ВСС.", "date": "2017.09.12", "title": "Съдийската колегия на ВСС образува четвърто дисциплинарно производство срещу Петя Крънчева-Тропчева – съдия в Софийски градски съд"}
{"url": "http://www.focus-news.net/news/2017/09/12/2435073/afp-edna-chetvart-ot-kashtite-vav-florida-kiys-sa-razrusheni.html", "text": "Ураганът „Ирма“ е разрушил една четвърт от къщите в района на архипелага Флорида Кийс, първото място, което бе достигнато от бурята в САЩ, докато още урагана беше със сила от четвърта степен, предаде AFP, позовавайки се на думите на директора на Службата за бързо реагиране на САЩ Брок Лонг.\r\n„Първоначалните оценки показват, че 25 процента от къщите във Флорида Кийс са напълно разрушени, а по 60 процента от домовете има щети и това е причината, поради която накарахме хората да се евакуират и да не остават в домовете си при пристигането на бурята“, заяви той.\r\n„Като цяло, всяка къща в района е засегната по един или друг начин“, добави Лонг.\r\nПревод и редакция:", "date": "2017.09.12", "title": "AFP: Една четвърт от къщите във Флорида Кийс са разрушени"}
{"url": "http://www.focus-news.net/news/2017/09/12/2435074/stara-zagora-retsiklirat-bezplatno-nenuzhni-mebeli-ot-domakinstvata-v-rtsuo-rakitnitsa-v-ramkite-na-kampaniyata-da-izchistim-balgariya-zaedno-2017.html", "text": "На 16 септември Община Стара Загора ще се включи в кампанията „Да изчистим България заедно 2017“, съобщиха от пресцентъра на Общината. На желаещите да участват граждани ще бъдат предоставени необходимите пособия и материали в административните бюра - от 11 до 15 септември, от 8:30 часа до 17:30 часа, а в самия ден 16 септември - от 8,30 до 15,30 часа. Предвидените за почистване места на територията на общината са по избор на гражданите - междублокови пространства, детски площадки, спортни площадки.\r\nОбщина Стара Загора е осигурила 10 000 полиетиленови чувала и 10 000 чифта ръкавици за еднократна употреба. От фирмата партньор „Ате пласт“ ООД са предоставени 20 000 полиетиленови чувала за събиране на отпадъци.\r\nАсоциацията на еколозите в общините в България (АСЕКОБ) е предоставила 300 полиетиленови чувала и 300 чифта ръкавици за еднократна употреба, а организацията за оползотворяване на отпадъци от опаковки, която обслужва системата за разделно събиране на отпадъци от опаковки и рециклируеми материали на Община Стара Загора, „ЕКОКОЛЕКТ“ АД, предоставя 300 цветни полиетиленови чувала (200 бр. жълти и 100 бр. зелени), за разделно събиране на отпадъци.\r\nНа 15 септември от 14.00 часа служителите на общинската администрация в Стара Загора също ще се включат в кампанията. Те ще почистват терени в парк „М. М. Кусев“ и парк „Загорка“.\r\nПрез периода от 16 до 17 септември достъпът до депото на „Регионален център за управление на отпадъците – Стара Загора“, в землището на с. Ракитница, ще бъде свободен за всички транспортни средства, които ще извозват събраните по време на инициативата отпадъци, вкл. за частни транспортни средства. \r\nГражданите могат със собствен транспорт да извозват самостоятелно и предават през този период за рециклиране едрогабаритни отпадъци от домакинствата – шкафове, гардероби, легла, вкл. матраци, дивани, фотьойли и други.) в РЦУО – Ракитница. \r\nПо време на кампанията, през дните от 16 до 17 септември, операторът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно и ще ги третира при минимални такси за Община Стара Загора.", "date": "2017.09.12", "title": "Стара Загора: Рециклират безплатно ненужни мебели от домакинствата в РЦУО – Ракитница, в рамките на кампанията „Да изчистим България заедно 2017“"}
{"url": "http://www.focus-news.net/news/2017/09/12/2435075/sadiyskata-kolegiya-na-vss-ne-potvardi-izdadenata-zapoved-za-nalagane-na-distsiplinarno-nakazanie-na-rositsa-borisova-buzova-sadiya-v-administrativen-sad-sofiyagrad.html", "text": "Със 7 гласа „за“ и 5 гласа „против“ Съдийската колегия на Висшия съдебен съвет (ВСС) не потвърди наложеното със заповед на Радостин Радков – административен ръководител – председател на Административен съд – София-град, дисциплинарно наказание по чл. 308, ал. 1, т. 1 от ЗСВ – „забележка“, на Росица Борисова Бузова – съдия в Административен съд София–град. Това съобщиха от пресцентъра на ВСС.\r\nКолегията върна преписката на председателя на АССГ, като решението е взето с 9 гласа „за“ и 3 гласа „против“.  \r\nНаказанието е във връзка с извършено дисциплинарно нарушение по смисъла на чл. 307, ал. 3, т. 1 и 2 от ЗСВ – системно неспазване на сроковете, предвидени в процесуалните закони, и действие или бездействие, което неоправдано забавя съдебните производства.\r\nСъдийската колегия на ВСС взе предвид, че с Акт на Инспектората на ВСС е констатирано много високо качество на постановените от съдия Бузова съдебни актове. В него е обърнато внимание на малкото обжалвани постановени от нея съдебни актове, спрямо големия брой разглеждани дела.", "date": "2017.09.12", "title": "Съдийската колегия на ВСС не потвърди издадената заповед за налагане на дисциплинарно наказание на Росица Борисова Бузова – съдия в Административен съд София–град"}
{"url": "http://www.focus-news.net/news/2017/09/12/2435076/balgarskiyat-evrodeputat-ot-gerbenp-emil-radev-stana-chast-ot-spetsialnata-komisiya-na-ep-za-borba-sreshtu-terorizma.html", "text": "Българският евродепутат от ГЕРБ/ЕНП Емил Радев бе избран за заместник-член на новосъздадената специална комисия в Европейския парламент (ЕП) за борба срещу тероризма. Това стана по време на пленарното заседание в Страсбург, съобщиха от пресцентъра на ПП ГЕРБ. През юли месец Европейският парламент взе решение за създаване на специална парламентарна комисия, която да анализира и оцени безпристрастно фактите, предоставени от правоприлагащите органи на държавите-членки, компетентните агенции на ЕС и експерти, както и степента на терористичната заплаха в Европа. Комисията ще предложи мерки, които да подпомогнат Европейския съюз и държавите-членки в предотвратяването, разследването и наказателното преследване на престъпления, свързани с тероризма.\r\nПо-конкретно, Специалната комисия по тероризма ще идентифицира и анализира безпристрастно недостатъците и неизправностите, позволили да настъпят скорошните терористични атаки в различни държави-членки. За целта, ще бъде извършена оценка на изпълнението на съществуващите мерки и инструменти в областта на управлението на външните граници, за да бъдат спирани физически лица да влизат в Европа с фалшиви документи. Ще бъде направен анализ на споделянето на информация между съдебната власт, правоприлагането и разузнаването в държавите-членки.\r\nЕвродепутатите ще оценят и европейското законодателство в ЕС за борба срещу тероризма и неговото прилагане на национално ниво. Те ще обсъждат още наличността и ефективността на ресурсите, с които разполагат компетентните органи, участващи в борбата срещу тероризма. Не на последно място, специалната комисия ще обърне особено внимание на мерките и механизмите за защита на жертвите на тероризма.\r\nВ рамките на дейността на комисията ще бъдат извършени посещения, изслушвания, както и ще бъде събирана информация от национални и международни агенции.\r\nВ края на своята дейност, специалната комисия за борба срещу тероризма ще изготви доклад с препоръки. Първото заседание е предвидено за четвъртък 14 септември.", "date": "2017.09.12", "title": "Българският евродепутат от ГЕРБ/ЕНП Емил Радев стана част от Специалната комисия на ЕП за борба срещу тероризма"}
{"url": "http://www.focus-news.net/news/2017/09/12/2435077/sadiyskata-kolegiya-na-vss-obedini-dve-distsiplinarni-proizvodstva-sreshtu-yordanka-vakleva-sadiya-v-sofiyskiya-rayonen-sad.html", "text": "По предложение на дисциплинарния състав по дисциплинарно дело № 35 по описа на ВСС за 2017 година Съдийската колегия на Висшия съдебен съвет (ВСС) да обедини производствата по дисциплинарно дело № 28/2017 г. и по дисциплинарно дело № 35/2017 г., образувани срещу Йорданка Николова Ваклева – съдия в Софийския районен съд, за извършени от нея дисциплинарни нарушения по чл. 307, ал. 3, т. 1 и т. 2 от Закона за  съдебната власт в едно общо производство, което да продължи по дисциплинарно дело № 28/2017 г. Това съобщиха от пресцентъра на ВСС. Двете производства са образувани въз основа на данните от Акт на Инспектората към ВСС за резултати от извършена проверка в Софийския районен съд.", "date": "2017.09.12", "title": "Съдийската колегия на ВСС обедини две дисциплинарни производства срещу Йорданка Ваклева – съдия в Софийския районен съд"}
{"url": "http://www.focus-news.net/news/2017/09/12/2435078/afp-organite-na-reda-v-kataloniya-sa-poluchili-zapoved-da-izzemvat-urni-za-glasuvane-agitatsionni-materiali-i-vsichko-drugo-svarzano-sas-zabraneniya-referendum-za-nezavisimost.html", "text": "Каталонските прокурори са дали нареждане на полицията да изземва урни, агитационни материали и всеки друг предмет, който може да бъде използван в плебисцита за независимост на североизточната област от Испания, който беше обявен за незаконен от испанските власти, предаде AFP.\r\nРеферендумът за независимост, който трябва да се проведе на първи октомври, беше обявен за незаконен от Конституционния съд на Испания, но местните власти са твърдо решени да го проведат и това доведе до сериозна ескалация на напрежението между централното правителство в Мадрид и парламентът и населението на автономната област.\r\nДнес, началниците на всички звена на правоохранителните органи в района са били привикани в офиса на Главния прокурор на Барселона, където са получили заповед да предприемат действия срещу местни власти, държавни служители или лица, „за да избегнат извършването на нарушения на закона“, съобщиха от прокуратурата в обръщение до медиите.\r\nСпоред законите на Испания, прокурорите имат правомощията да дават инструкции на съдебните полицейски сили при разследване на престъпленията, каквото право имат и съдиите.\r\n„Полицейските служители... ще предприемат незабавно необходимите мерки, за да изземат средства, предназначени за подготовката и провеждането на нелегалния референдум“, добавят в съобщението.\r\nПолицията е получила нареждания да конфискува предмети, като „урни за гласуване, бюлетини, инструкции за избирателните секции, агитационни материали и др.“\r\nПревод и редакция:", "date": "2017.09.12", "title": "AFP: Органите на реда в Каталония са получили заповед да изземват урни за гласуване, агитационни материали и всичко друго свързано със забранения референдум за независимост"}
{"url": "http://www.focus-news.net/news/2017/09/12/2435079/bsbspa-izbra-za-domakin-na-kongresa-si-kyustendil-primer-za-razvitie-na-uspeshen-balneo-i-spa-produkt-v-sachetanie-s-istoriya-kultura-i-gostopriemstvo.html", "text": "Броени седмици остават до откриването на Четвъртия годишен конгрес на  Българския съюз по балнеология и СПА туризъм (БСБСПА), който ще се проведе в гр. Кюстендил от 26 до 27 септември 2017 г. Това съобщиха от Българския съюз по балнеология и СПА туризъм. Партньори на форума са Министерство на туризма и Община Кюстендил. Известен в Римската империя като Улпия Пауталия (Град на изворите) той ще бъде не само домакин на престижното събитие, но ще покаже на чуждестранните и българските участници над 20-вековната история на Кюстендил като балнеоложки курорт. \r\nИзвестните целебни качества на минералните извори, богатото културно-историческо наследство и развитието на балнеологията и СПА туризма тук, привличат все повече туристи в един от най-древните европейски градове. Днес той с основание се позиционира  сред големите национални балнеологични и климатични курорти с международна известност. Географското разположение на град Кюстендил съчетава възможно най-благоприятните за човешкото здраве фактори – умерен климат, чист въздух и минерални води, едни от най-горещите в страната. Изворите са 40 на брой, каптирани в общ резервоар. Дебитът им е 35 л/сек. По състав кюстендилската минерална вода се приближава до френските минерални бани в Пиренейските планини.\r\nХотелите в града и околността отговарят на нуждите на съвременния турист. Гостите на града могат да направят своя избор, както между хотели 3 и 5 звезди, така и малки семейни хотели и къщи за гости с изключително гостоприемство. Кюстендил разполага с 34 места за настаняване и 1300 легла. Туристите и гостите на града са привлечени предимно от термалните води на Градът на изворите - уникални по структура и съдържание на минералните елементи и все по-търсени за лечение, различни релаксиращи  и СПА процедури, в съчетание с почивка сред уникален климат и красива природа. Но възможностите на балнео и СПА туризма тук се допълват от още много разнообразни видове туризъм: културен, фестивален, образователен, приключенски, селски, спортен и др.", "date": "2017.09.12", "title": "БСБСПА избра за домакин на конгреса си Кюстендил -  пример за развитие на успешен балнео и СПА продукт в съчетание с история, култура и гостоприемство"}
{"url": "http://www.focus-news.net/news/2017/09/12/2435080/api-startirani-sa-obshtestveni-porachki-za-modernizatsiyata-na-315-km-ot-pat-i-8-mezhdu-gkpp-kalotina-i-slivnitsa.html", "text": "Агенция „Пътна инфраструктура“ (АПИ) стартира две открити процедури за избор на изпълнители на модернизацията на 31,5 км от път I-8 между ГКПП „Калотина“ и Сливница. Индикативната им стойност е 258,6 млн. лв. Това съобщиха от пресцентъра на АПИ. Едната тръжна процедура е за „Модернизация на път І-8 Калотина – Софийски околовръстен път от км 1+000 до км 15+500 и етапна връзка“. Това е участъкът след ГКПП „Калотина“ до пътния възел при Драгоман. Общата му дължина е 14,5 км.\r\nИндикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“.\r\nПредвидено е уширение на съществуващия път, а в отделни участъци ще бъдат подобрени геометричните му елементи за постигане на проектна скорост от 100 км/ч. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат изградени 10 големи съоръжения, две от които са при пътните възли „Калотина“ и „Драгоман“. \r\nСрокът за изпълнение на поръчката е 852 календарни дни. \r\nКандидатите могат да подават офертите си до 17,30 ч. на 13 ноември т. г.\r\nДругата обществена поръчка е за „Изготвяне на технически проект и строителство на проект: Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“. Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет. \r\nЩе бъде направено уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч.\r\nСрокът за изпълнение на поръчката е 910 календарни дни.\r\nКандидатите могат да подават офертите си до 17,30 ч. на 16 ноември т. г.\r\nПът І-8 е част от основната трансевропейска транспортна мрежа. Трасето е част от направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.\r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2017.09.12", "title": "АПИ: Стартирани са обществени поръчки за модернизацията на 31,5 км от път I-8 между ГКПП „Калотина“ и Сливница"}
{"url": "http://www.focus-news.net/news/2017/09/12/2435081/sadiyskata-kolegiya-na-vss-obedini-dve-distsiplinarni-proizvodstva-sreshtu-lyubka-golakova-sadiya-v-sofiyskiya-rayonen-sad.html", "text": "Съдийската колегия на Висшия съдебен съвет (ВСС) по предложение на дисциплинарния състав по дисциплинарно дело № 36/2017 г., обедини производствата по дисциплинарно дело № 23/2017 г. и по дисциплинарно дело № 36/2017 г., двете по описа на ВСС, образувани срещи Любка Емилова Голакова – съдия в Софийския районен съд, за извършени от нея дисциплинарни нарушения по чл. 307, ал. 3, т. 1 и т. 2 от Закона за съдебната власт в едно общо производство. Това съобщиха от пресцентъра на ВСС. Двете дисциплинарни производства са образувани въз основа на данните от Акт на Инспектората към ВСС за резултати от извършена проверка в Софийския районен съд.", "date": "2017.09.12", "title": "Съдийската колегия на ВСС обедини две дисциплинарни производства срещу Любка Голакова – съдия в Софийския районен съд"}
{"url": "http://www.focus-news.net/news/2017/09/12/2435082/benovska-pita-krum-zarkov-i-denitsa-zlateva-zashto-advokat-petar-iliev-pishe-antikoruptsionniya-zakon-na-bsp-po-kakav-dogovor-i-sreshtu-kakvo-vaznagrazhdeniei.html", "text": "Илиана Беновска пита Крум Зарков и Деница Златева: Защо адвокат Петър Илиев пише антикорупционния закон на БСП, по какъв договор и срещу какво възнаграждение, съобщиха от екипа на предаването \"Беновска пита\". Интервю на Илиана Беновска с Крум Зарков и Деница Златева от БСП: \r\nИлиана Беновска: Лидерът на БСП-Пловдив Георги Гергов каза, че антикорупционният закон на БСП се пише от външни адвокати, а не се ползват юристите на БСП, единствено Вие работите, г-н Зарков, но не работят Янаки Стоилов, Мишо Миков и т.н. кадри подготвени. И аз като колежката искам да разбера кой точно пише този закон, ще го скриете ли като автор? Говори се за разни адвокатски кантори.\r\nКрум Зарков: Не, няма да скрия абсолютно нищо, тъй като няма нищо за скриване! Този законопроект, началото му беше поставено и беше написан от депутатите на БСП от правната комисия, сред които съм и аз. Беше изпратен на всички членове на НС. Две или три седмици преди да заговорим за него публично беше изпратен на имейлите на всички членове на НС, където действително има много качествени юристи, които са имали възможност да се запознаят с него. След това беше изпратен и на кантората, с която ние работим, не за да го напише, а като консултация, така, както сме правили с всички законопроекти?\r\nИлиана Беновска: Коя е тя?\r\nКрум Зарков: Тази кантора се казва „Илиев и партньори”. Тази парламентарна група работи с нея, със същия адвокат е работила и предишната парламентарна група, и по-предишната, най-малко трима председатели.\r\nИлиана Беновска: Как сте го избрали този Петър Илиев?\r\nКрум Зарков: Това беше решение на парламентарната група мисля на първото й заседание.\r\nИлиана Беновска: Как сте го избрали?\r\nКрум Зарков: Адвокат Петър Илиев е работил с парламентарната група през последните 5-6 години почти непрекъснато. \r\nДеница Златева: От 42-то Народно събрание.\r\nКрум Зарков: Той е например автор на последните ни 5 или 6 конституционни жалби. Няма тук нито нещо ново, нито някаква новина, или каквото и да било. \r\nИлиана Беновска: А как сте го избрали, г-н Зарков?\r\nКрум Зарков: Неговото CV предполагам може да Ви бъде предоставено. Първото решение на групата беше, ако нещо се е променило спрямо предишните работи, то е, че сега всичко е ясно, видимо, с договорни отношения, в които няма абсолютно нищо скрито. А за продължаването на закона и дали може да се ползва експертизата, разбира се! Правният съвет, който беше създаден наскоро към НС вече заседава един път, надявам се да заседава още и всеки, който може да допринесе за този законопроект той да бъде изчистен в детайли, защо не? Истината е, че в момента работим много активно, отразявайки препоръките от срещите, които правихме досега и за които ви информираме, включително и с днешната пресконференция. Един законопроект не се пише така на коляно и ние работим много сериозно.\r\nИлиана Беновска: Нека да изясним това, извинявайте, но това дружество работи в сферата на енергетиката, в търговското, строителното, недвижими имоти, природни ресурси и т.н. \r\nКрум Зарков: Адвокат Петър Илиев е единственият, доколкото съм запознат, автор на дисертация по законодателния процес в България. Човекът е изключително компетентен и работи добре. \r\nИлиана Беновска: Колко получава?\r\nКрум Зарков: Не знам.\r\nИлиана Беновска: Ако няма други въпроси може ли да попитам нещо?\r\nДеница Златева: Мисля, че въпросът с кантората е изчистен, не виждам защо трябва да се връщаме!", "date": "2017.09.12", "title": "Беновска пита Крум Зарков и Деница Златева: Защо адвокат Петър Илиев пише антикорупционния закон на БСП, по какъв договор и срещу какво възнаграждение?"}
{"url": "http://www.focus-news.net/news/2017/09/12/2435083/plenumat-na-vss-izprati-predlozhenie-do-prezidenta-rumen-radev-za-naznachavane-na-georgi-cholakov-za-predsedatel-na-varhovniya-administrativen-sad.html", "text": "Днес, 12 септември 2017 г., на основание чл. 129, ал. 2 от Конституцията на Република България, до президента на Република България Румен Радев е изпратено извлечение от решението на Пленума на Висшия съдебен съвет (ВСС) по протокол № 26/11.09.2017 г., с предложение за издаване на указ за назначаване на Георги Златев Чолаков за председател на Върховния административен съд. Това съобщиха от ВСС.", "date": "2017.09.12", "title": "Пленумът на ВСС изпрати предложение до президента Румен Радев за назначаване на Георги Чолаков за председател на Върховния административен съд"}
{"url": "http://www.focus-news.net/news/2017/09/12/2435084/kmetat-na-sofiya-yordanka-fandakova-shte-prisastva-na-otkrivaneto-na-priemna-i-ofis-na-treto-rpu-na-teritoriyata-na-zhenski-pazar.html", "text": "На 13 септември от 12.30 часа на територията на „Женски пазар“ в присъствието на кмета на София Йорданка Фандъкова ще бъде открита приемна и офис на Трето Районно полицейско управление (РПУ). Това съобщиха от пресцентъра на Столична община. На събитието е поканен и старши комисар Ивайло Иванов, директор на СДВР.", "date": "2017.09.12", "title": "Кметът на София Йорданка Фандъкова ще присъства на откриването на приемна и офис на Трето РПУ на територията на „Женски пазар“"}
{"url": "http://www.focus-news.net/news/2017/09/12/2435085/pazardzhik-demonstratsiya-na-avariyni-i-spasitelni-deynosti-napraviha-pozharnikarite-ot-grada.html", "text": "Демонстрация на възможностите си направиха днес огнеборци от дежурната смяна в РС „Пожарна безопасност и защита на населението“ в Пазарджик. Това съобщи за Радио „Фокус“ – Пазарджик говорителят на ОД на МВР Мирослав Стоянов. Той уточни, че проявата е част от инициативите на Регионалната дирекция „Пожарна безопасност и защита на населението“ във връзка със Седмицата на пожарната безопасност от 11 до 15 септември. „Днес в центъра на областния град екипи от дежурната смяна на районната служба в Пазарджик направиха демонстрация на няколко основни свои дейности – аварийно-спасителна при пътно-транспортно произшествие, спасителни дейности със спускане по въже по алпийски способ, действие при пожар“, обясни Стоянов. Той допълни, че във връзка със седмицата на пожарната безопасност подобни прояви ще се проведат и от останалите районни служби.\r\nВаня НИКОЛОВА", "date": "2017.09.12", "title": "Пазарджик: Демонстрация на аварийни и спасителни дейности направиха пожарникарите от града"}
{"url": "http://www.focus-news.net/news/2017/09/12/2435086/balgarskiyat-evrodeputat-ot-gerb-d-r-andrey-kovachev-povede-kampaniya-za-po-golyam-angazhiment-na-es-v-sferata-na-zdraveopazvaneto.html", "text": "Повече от 70 евродепутати от основните политически групи в Европейския парламент публикуваха призив за продължаване на действията на ЕС в областта на здравеопазването и засилено сътрудничество между държавите-членки. Текстът на политическата декларация е предложен от българския евродепутат от ГЕРБ д-р Андрей Ковачев и е подкрепен от учредената по негова инициатива неформална Група от евродепутати за достъп до качествено здравеопазване, както и много други евродепутати, които се интересуват от здравни въпроси. Това съобщиха от пресцентъра на ПП ГЕРБ. Техният призив идва в навечерието на дебата за състоянието на Европейския съюз, които ще се проведе в сряда в пленарната зала на Европейския парламент в Страсбург. Дебатът ще започне с годишната реч на председателя на Европейската комисия Жан-Клод Юнкер, в която той ще представи своите виждания за бъдещето на Европа на основата на петте сценария, представени по-рано тази година. Два от тях предвиждат Европейския съюз да прекрати действията си в сфери, в които се счита, че носи по-ограничена добавена стойност или не е в състояние да изпълни обещаното. Това включва особено области като здравеопазването, които не са пряко свързани с функционирането на единния пазар.\r\n„Всички ние се радваме на по-добро здраве благодарение на сътрудничеството и взаимодействието в сферата на здравеопазването на европейско ниво. Затова е важно да няма отстъпление от постигнатото до момента и да видим дори по-голям ангажимент на ЕС към здравето на европейските граждани. Над 70% от тях очакват ЕС да прави повече в тази област“, коментира Андрей Ковачев. \r\nСледва пълният текст на декларацията в превод от английски:\r\n„Ние, долуподписаните членове на Европейския парламент, сме дълбоко загрижени относно перспективата за намаляване на ангажимента на Европейския съюз в областта на здравеопазването, очертана от някои от сценариите в \"Бялата книга за бъдещето на Европа\". Европейската интеграция донесе значителни ползи за здравето на всички европейци. Това сътрудничество трябва да бъде поддържано, за да се гарантира, че гражданите на ЕС имат равни възможности да получават качествени здравни грижи и услуги в своята страна. Пациентите не трябва да плащат цената, която е резултат от липсата на общи европейски политики в здравеопазването.\r\nНие вярваме, че Европа е нещо повече от общ пазар и обща валута. Укрепването на икономическите основи на европейския проект несъмнено е от решаващо значение, но не трябва да забравяме, че това е просто средство за постигане на просперитет в Съюза. Здравето е предпоставка за просперитет и амбициозната европейска програма за растеж и работни места не може да бъде постигната без здрави европейски граждани.\r\nЕвропейските здравни системи се мъчат да се справят с неотложните предизвикателства като застаряващото население, недостигащите здравни бюджети и нарастващите нива на здравни неравенства. Тези предизвикателства надхвърлят националните граници на държавите-членки и изискват общи европейски решения. Игнорирането им не само ще бъде икономически неефективно, но и политически опасно. Големите несъответствия в здравеопазването подкопават социалното единство и насърчават политическото недоволство. По този начин се възпрепятстват сътрудничеството и процесът на европейска интеграция.\r\nЗа да подсигурим бъдещето на Европейския съюз, трябва да се противопоставим на популистката реторика и да отговорим на очакванията на европейските граждани. Скорошните проучвания на Евробарометър показват, че около 70% от европейците желаят по-голям ангажимент на ЕС в сферата на здравеопазването. Призоваваме за продължаване на действията на Европейския съюз в областта на здравеопазването и засилено сътрудничество между държавите-членки на ЕС като предпоставка за устойчивото развитие на нашия Съюз.“", "date": "2017.09.12", "title": "Българският евродепутат от ГЕРБ д-р Андрей Ковачев поведе кампания за по-голям ангажимент на ЕС в сферата на здравеопазването"}
{"url": "http://www.focus-news.net/news/2017/09/12/2435087/kmetat-na-sofiya-yordanka-fandakova-shte-prisastva-na-otkrivaneto-na-seminara-jaspers-komitet-na-regionite-dialozi-za-izpalnenie-na-gradskiya-dneven-ped-na-es.html", "text": "Кметът на София Йорданка Фандъкова ще присъства на откриването на семинара  JASPERS-Комитет на Регионите: диалози за изпълнение на Градския дневен Pед на ЕС. Това съобщиха от пресцентъра на Столична община. Събитието ще се състои на 13 септември в Кооп хотел, София. В откриването ще участват Деница Николова - Зам.-министър на Регионалното развитие и благоустройството, Гинка Чавдарова - Изпълнителен директор на Националното сдружение на общините , Малина Едрева- Вице-президент на Бюрото на Комитета на Регионите и общински съветник , Норберт Хаан-ръководител на отдел „Партньорства и компетенции“ в LASPERS и Даниела Патти - Еутропиан.", "date": "2017.09.12", "title": "Кметът на София Йорданка Фандъкова ще присъства на откриването на семинара  JASPERS-Комитет на Регионите: диалози за изпълнение на Градския дневен Pед на ЕС"}
{"url": "http://www.focus-news.net/news/2017/09/12/2435088/reuters-spored-turski-ministar-spiraneto-na-prodazhbata-na-germanski-orazhiya-na-turtsiya-shte-otslabi-vazmozhnostite-na-ankara-za-borba-s-terorizma-koeto-shte-napravi-evropa-po-uyazvima.html", "text": "Министърът по европейските въпроси на Турция Омер Челик заяви, че решението на Германия да спре доставката на оръжия за Турция, ще отслаби възможностите на Анкара за борба с тероризма, което ще постави Европа в уязвима позиция в бъдеще, предаде Reuters.\r\nЧелик направи тези коментари по време на визитата си в Лондон, в отговор на думите на Министъра на външните работи на Германия, Зигмар Габриел, че Берлин ще спре доставката на въоръжение за Турция, заради влошаващата се ситуация с човешките права в Турция и все по-лошите отношения между страните, които са партньори в рамките на НАТО.\r\n„Външният министър на Германия трябва да формулира коментарите си по-сериозно. Тези оръжия се използват в борбата с Работническата партия на Кюрдистан (ПКК) и Ислямска държава“, заяви Челик.\r\n„Това решение ще доведе до отслабването на възможностите на Турция за борба срещу тероризма, а отслабването на турската съпротива срещу терористите, ще направи Европа по-уязвима в бъдеще“, подчерта той. „Германия трябва да остави темите, свързани със сигурността, отделно от политическите дискусии.“\r\nПревод и редакция:", "date": "2017.09.12", "title": "Reuters: Според турски министър, спирането на продажбата на германски оръжия на Турция ще отслаби възможностите на Анкара за борба с тероризма, което ще направи Европа по-уязвима"}
{"url": "http://www.focus-news.net/news/2017/09/12/2435089/veliko-tarnovo-dni-na-otvorenite-vrati-obyavyava-rayonnata-sluzhba-v-svishtov-v-sedmitsata-na-pozharnata-bezopasnost.html", "text": "Дни на отворените врати обявява Районна служба „Пожарна безопасност и защита на населението в Свищов в Седмицата на пожарната безопасност. Това каза в предаването „Добре дошли в Свищов“ на Радио „Фокус“ – Велико Търново Светлин Михайлов, началник на Районната служба. Всеки желаещ може да посети „Пожарната“ в рамките на Седмицата, от 10.00 до 12.00 часа.  Михайлов отбеляза, че традиционно към тази инициатива всяка година има засилен интерес. „Идват много граждани, които може би под влиянието на децата си, проявяват интерес и посещават Службата. Интересно им е да видят къде се хранят пожарникарите, къде дежурят, как излизат при пожар, как се подготвят. Има интересни въпроси от децата, а и от възрастните. Просто на хората им е любопитно как протича дежурството на един пожарникар. Искат да научат подробности за дейността на Службата“, посочи Светлин Михайлов. Той допълни, че в рамките на Седмицата на пожарната безопасност е предвидено Районната служба да бъде посетена от деца от Центъра за обществена подкрепа. Пожарникарите ще изнесат открити уроци и ще направят демонстрации в няколко детски градини на територията на общината.\r\nНа 14 септември – Професионалния празник на служителите от ГДПБЗН–МВР, във всички районни служби в област Велико Търново ще бъдат организирани молебени и водосвети за здравето на всички служители и техните семейства.\r\nНадежда КРЪСТЕВА", "date": "2017.09.12", "title": "Велико Търново: Дни на отворените врати обявява Районната служба в Свищов в Седмицата на пожарната безопасност"}
{"url": "http://www.focus-news.net/news/2017/09/12/2435090/blagoevgrad-radostina-panyova-e-spetsialniyat-gost-vav-vtorata-vecher-ot-traditsionniya-esenen-panair-v-gotse-delchev.html", "text": "Радостина Паньова е специалният гост във втората вечер от традиционния есенен панаир в Гоце Делчев. Това съобщи за Радио „Фокус“ - Пирин Даниела Крантева, главен експерт „Връзки с обществеността“ към Община Гоце Делчев. По думите ѝ преди гост-изпълнителя, на сцената ще излезе оркестър „Европа“ с ръководител Георги Георгиев и солист Марио Караилиев. Крантева отбеляза, че този традиционен есенен панаир е сред най-старите търговски форуми за региона. Тя уточни, че той съществува още от времето, когато градът се е казвал Никополис Агнестум, така че наистина традицията е много стара. Крантева посочи, че панаирът се провежда всяка година в началото на месец септември, тогава, когато реколтата вече е почти прибрана и хората могат да се отдадат малко на веселие. Тя уточни, че панаирът ще бъде в града до 17 септември, като всяка вечер точно в 19,30 часа започва програма в района на бившата казарма в града.\r\nНатали СТЕФАНОВА", "date": "2017.09.12", "title": "Благоевград: Радостина Паньова е специалният гост във втората вечер от традиционния есенен панаир в Гоце Делчев"}
{"url": "http://www.focus-news.net/news/2017/09/12/2435091/sport-huan-pablo-montoya-s-nov-svetoven-rekord-za-nay-barzo-uskorenie-ot-0-do-400-kmch.html", "text": "Бившият пилот от Формула 1, от отборите на Уилямс и Макларън, колумбиецът Хуан Пабло Монтоя е постигнал световен рекорд за най-бързо ускорение от 0 до 400 км/ч. Той е постигнал това за 41,96 секунди, като ускорението до 400 км/ч му е отнело 32,6 секунди и 2,6 километра, а връщането до спряло положение 9,3 секунди и 491 метра.\r\nКолата, използвана за постигането на рекорда е „Бугати Хирон“ с 8-литров двигател, 4 турбокомпресора, 16 цилиндъра и маскимална мощност от 1470 конски сили.", "date": "2017.09.12", "title": "Спорт: Хуан Пабло Монтоя с нов световен рекорд за най-бързо ускорение от 0 до 400 км/ч"}
{"url": "http://www.focus-news.net/news/2017/09/12/2435092/pregled-na-mezhdunarodnite-novini-do-18-chasa-agentsiya-fokus.html", "text": "Министърът по европейските въпроси на Турция Омер Челик заяви, че решението на Германия да спре доставката на оръжия за Турция, ще отслаби възможностите на Анкара за борба с тероризма, което ще постави Европа в уязвима позиция в бъдеще, предаде Reuters.\r\nЧелик направи тези коментари по време на визитата си в Лондон, в отговор на думите на Министъра на външните работи на Германия, Зигмар Габриел, че Берлин ще спре доставката на въоръжение за Турция, заради влошаващата се ситуация с човешките права в Турция и все по-лошите отношения между страните, които са партньори в рамките на НАТО.\r\n„Външният министър на Германия трябва да формулира коментарите си по-сериозно. Тези оръжия се използват в борбата с Работническата партия на Кюрдистан (ПКК) и Ислямска държава“, заяви Челик.\r\n„Това решение ще доведе до отслабването на възможностите на Турция за борба срещу тероризма, а отслабването на турската съпротива срещу терористите, ще направи Европа по-уязвима в бъдеще“, подчерта той. „Германия трябва да остави темите, свързани със сигурността, отделно от политическите дискусии.“\r\n***Каталонските прокурори са дали нареждане на полицията да изземва урни, агитационни материали и всеки друг предмет, който може да бъде използван в плебисцита за независимост на североизточната област от Испания, който беше обявен за незаконен от испанските власти, предаде AFP.\r\nРеферендумът за независимост, който трябва да се проведе на първи октомври, беше обявен за незаконен от Конституционния съд на Испания, но местните власти са твърдо решени да го проведат и това доведе до сериозна ескалация на напрежението между централното правителство в Мадрид и парламентът и населението на автономната област.\r\nДнес, началниците на всички звена на правоохранителните органи в района са били привикани в офиса на Главния прокурор на Барселона, където са получили заповед да предприемат действия срещу местни власти, държавни служители или лица, „за да избегнат извършването на нарушения на закона“, съобщиха от прокуратурата в обръщение до медиите.\r\nСпоред законите на Испания, прокурорите имат правомощията да дават инструкции на съдебните полицейски сили при разследване на престъпленията, каквото право имат и съдиите.\r\n„Полицейските служители... ще предприемат незабавно необходимите мерки, за да изземат средства, предназначени за подготовката и провеждането на нелегалния референдум“, добавят в съобщението.\r\nПолицията е получила нареждания да конфискува предмети, като „урни за гласуване, бюлетини, инструкции за избирателните секции, агитационни материали и др.“\r\n*** Режимът в Пхенян отправи нови заплахи към Съединените американски щати, след като всички 15 държави членки на Съвета за сигурност на ООН, включително Русия и Китай, одобриха предложената от Вашингтон проекторезолюция за въвеждане на допълнителни санкции срещу Северна Корея. Документът предвижда пълна забрана на внос на текстилна продукция от изолираната комунистическа страна и ограничава продажбите на Пхенян на петролни продукти до два милиона барела на година. \r\nОсвен това се въвежда лимит на доставките на суров петрол – неговият обем не бива да превишава показателите за предходните 12 месеца. Съветът за сигурност забрани също и продажбата на втечнен газ и газов кондензат.Проектът за резолюцията бе изменен\r\nМалко преди гласуването проекторезолюцията бе променена. Първоначалният вариант предвиждаше въвеждане на пълно ембарго на доставките на нефт и замразяване на активите зад граница на лидера на Пхенян Ким Чен-ун. Заради опасения, че Москва и Пекин ще блокира документа, в него бяха внесени поправки.Пхенян заплаши САЩ с отговор на ожесточените санкции\r\nСеверна Корея предупреди, че САЩ „ще си платят“, в случай че Съветът за сигурност одобри подготвената от Вашингтон проекторезолюция. Ден след вота, Пхенян отново припомни заканите си. Комунистическата страна отхвърли приетата в понеделник резолюция на Съвета за сигурност на ООН, налагаща по-строги санкции, и заяви, че САЩ скоро ще бъдат изправени пред „най-ужасната болка\", с която някога са се сблъсквали.\r\n„Моята делегация осъжда най-строго и категорично отхвърля последната незаконна резолюция на Съвета за сигурност на ООН\", заяви посланикът на Пхенян, Хан Тае Сонг, на конференция в Женева, посветена на разоръжаването.\r\nХан Тае Сонг обвини администрацията на САЩ, че „разпалва политическа, икономическа и военна конфронтация\" и че е \"обсебена от дивата игра за спиране на развитието на ядрената мощ на Северна Корея, която вече е достигнала фаза на завършване\".\r\n„Предстоящите мерки на Северна Корея ще накарат САЩ да претърпят най-ужасната болка в историята си\", допълни дипломатът.\r\n*** В Карибския регион става ясно колко големи са опустошенията, предизвикани от преминаването на урагана „Ирма“. „Те надхвърлят всяка фантазия“, заяви нидерландският крал Вилем-Александер при посещението си на остров Сен Мартин, предава германският телевизионен канал ZDF.\r\n„Никога преди не съм виждал подобно нещо“, призна монархът.\r\nУраганът от пета степен удари преди седмица острова, който е разделен между Франция и Нидерландия. При преминаването му загинаха 48 души. Очаква се по-късно днес на острова да пристигне и френския президент Еманюел Макрон.\r\n*** 370 мм валежи е отчела метеорологичната станция Задар-Земуник за последните 24 часа, предава хърватското електронно издание Index, като се позовава на информация на кризисния щаб в Истрия.\r\nИзданието съобщава, че за възстановяването на града през цялата нощ са работили 70 спасителни екипа.Kurir пише, че ден след незапомнения потоп в Задар не работят болницата и училищата.Večernje novosti съобщава, че в Задар продължава отводняването на обществените и частните сгради, докато в Нин е пристигнала амфибия.\r\nРадио В-92 предава в извънредна емисия, че Истрия продължава да бъде под вода.\r\n*** Северна Корея отхвърли приетата в понеделник резолюция на Съвета за сигурност на ООН, налагаща по-строги санкции на режима в Пхенян, и заяви, че САЩ скоро ще бъдат изправени пред „най-ужасната болка\", с която някога са се сблъсквали, предава Reuters.\r\n„Моята делегация осъжда най-строго и категорично отхвърля последната незаконна резолюция на Съвета за сигурност на ООН\", заяви посланикът на Пхенян, Хан Тае Сонг, на конференция в Женева, посветена на разоръжаването.\r\nХан Тае Сонг обвини администрацията на САЩ, че „разпалва политическа, икономическа и военна конфронтация\" и че е \"обсебена от дивата игра за спиране на развитието на ядрената мощ на Северна Корея, която вече е достигнала фаза на завършване\".\r\n„Предстоящите мерки на Северна Корея ще накарат САЩ да претърпят най-ужасната болка в историята си\", допълни дипломатът.", "date": "2017.09.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/09/12/2435093/varna-eksperti-na-riosv-otkriha-ryadak-vid-rastenie-v-asparuhovo.html", "text": "Експерти на РИОСВ – Варна откриха рядък вид растение в Аспарухово. Това съобщиха от пресцентъра на екоинспекцията във Варна. След проверка по сигнал до „зеления“ телефон, на плажната ивица в кв. „Аспарухово“ беше открито местообитание на Персийска поветица (Convolvulus persicus). Растителният вид е защитен, включен в Приложение № 3 от Закона за биологичното разнообразие и в Червената книга на Р България. Около находището са открити и други защитени видове – Приморски ветрогон (Еryngium mariti), Пясъчна метличина (Centaurea arenaria) и Морски ранилист (Stachys maritima), включени в Приложение № 3 от ЗБР. Единственото находище, известно до сега на вида Персийска поветица се намира по крайбрежието на Дуранкулашкото езеро. Поради ограниченото му разпространение и малочислени популации в естествена среда, РИОСВ – Варна предприе действия за картиране на местообитанието. Предстои поставяне на обозначителна табела за поддържане и защита на вида.", "date": "2017.09.12", "title": "Варна: Експерти на РИОСВ откриха рядък вид растение в Аспарухово"}
{"url": "http://www.focus-news.net/news/2017/09/12/2435094/vitseprezidentat-iliyana-yotova-evropa-tryabva-da-napravi-poveche-za-stranite-ot-vanshnite-si-granitsi.html", "text": "Европа трябва да направи нещо повече за страните от външните си граници, каквито са България и Италия. Te поемат основната тежест на миграцията. Това заяви вицепрезидентът Илияна Йотова по време на работна среща с губернатора на област Венето, Италия, Лука Дзая, съобщиха от прессекретариата на държавния глава. \"Нашите връзки трябва да са много засилени по тази тема, защото само след няколко месеца България ще председателства Съвета на ЕС\", допълни вицепрезидентът на Република България.\r\nПо думите на Илияна Йотова предстои реформа в Дъблинското споразумение, а в системата за убежищата страните от външната граница на ЕС трябва да имат особен статут, тъй като проектът, който е предложен, не работи в интерес на страни като България и Италия. \r\nЛука Дзая посочи, че България получава голяма възможност с предстоящото председателство, но то е и сериозно предизвикателство. \"Истинското предизвикателство за България ще бъде да препозиционира центъра на европейската политика към нови форми на съюз със средиземноморските страни и страните от Източна Европа. Само така ще може да се защити истинската Европа - Европа на гражданите\", допълни губернаторът. \"Предстоящите избори в различни страни на ЕС, като Германия и Италия, и промените, които ще настъпят след тях в Европа като цяло, със сигурност ще повлияят и на българското председателство. Затова мисля, че е добра идея представителите на българските институции да посетят всички страни от ЕС преди старта му, за да се запознаят на място с променената обстановка\", коментира още по темата Лука Дзая.\r\nИлияна Йотова и Лука Дзая обсъдиха и двустранните икономически отношения. Двамата изразиха мнение, че те трябва да се задълбочат. \"Имаме 600 000 фирми и предприятия. За много от тях България представлява сериозен интерес и си сътрудничат с български компании. Считам, че от основна важност е да продължим да развиваме тези отношения и да ги задълбочим\", коментира Дзая.\r\nПо време на работния разговор вицепрезидентът на Република България се обърна за съдействие към губернатора на Венето за популяризиране на изучаването на български език в Университета във Венеция. Лука Дзая изрази доброто си отношение към българската общност в региона и сподели, че мечтае да посети Долината на розите в нашата страна.\r\nГубернаторът на Венето получи реплика на ритон \"Конче\" от Боровското съкровище, както и албум \"Българско архитектурно наследство\".\r\nПо време на посещението си в Италия вицепрезидентът Илияна Йотова се срещна и с кмета на Лидо ди Йезоло Валерио Дзоджа, домакин на Десетия фестивал на изкуствата за деца и младежи \"Орфей в Италия\". Международният конкурс се провежда под патронажа на Вицепрезидента на Република България. “В мое лице имате много сериозен съюзник и ще направя всичко възможно този фестивал да пребъде през времето”, каза Илияна Йотова и благодари за гостоприемството на домакините. Вицепрезидентът и Валерио Дзоджа обсъдиха възможности за бъдещо сътрудничество в областта на туризма и различните проблеми, пред които са изправени хотелиерите в двете страни. Дискутирана бе и необходимостта от обмяна на опит и прилагане на добри практики у нас. \"Особено важни са отношенията ни с България не само от икономическа, но и от културна, интелектуална и образователна гледна точка\", каза кметът на Лидо ди Йезоло. \r\nВалерио Дзоджа получи почетния знак на вицепрезидента на Република България, както и албум \"Българско архитектурно наследство\".", "date": "2017.09.12", "title": "Вицепрезидентът Илияна Йотова: Европа трябва да направи повече за страните от външните си граници"}
{"url": "http://www.focus-news.net/news/2017/09/12/2435095/veliko-tarnovo-konkurs-za-nay-dobro-domashno-cherveno-vino-obyavyava-obshtina-svishtov.html", "text": "Конкурс за най-добро домашно червено вино обявява Община Свищов. Това каза в предаването „Добре дошли в Свищов“ на Радио „Фокус“ – Велико Търново Таня Ликова, главен експерт отдел „Култура“ в Община Свищов. Тя посочи, че конкурсът е традиционен и се провежда винаги в рамките на празниците на града „Свищовски лозници“. Желаещите да участват трябва да предоставят бутилка от 700 мл домашно червено вино. На бутилката трябва да има етикет с трите имена на участника, адрес и телефон. Пробите ще се приемат до 21 септември (четвъртък) в Община Свищов, „Култура“ (в сградата на Общинско радио), както и на 24 септември (неделя) – до 15.00 часа, във фоайето на Общината. Вината ще се дегустират и оценяват от специалисти технолози от „Винпром“ – Свищов. Имената на най-добрите винари ще станат ясни на 24 септември. От 18.00 часа на площад „Алеко“, ще бъдат връчени награди за първо, второ и трето място, награда на Община Свищов и награда на „Винпром“ – Свищов. Фирма-партньор на Общината, ще връчи за трета поредна година награда – 130-литров неръждаем резервоар, предназначен за ферментация и съхраняване на вино.\r\nНадежда КРЪСТЕВА", "date": "2017.09.12", "title": "Велико Търново: Конкурс за най-добро домашно червено вино обявява Община Свищов"}
{"url": "http://www.focus-news.net/news/2017/09/12/2435096/prezidentat-rumen-radev-shte-udostoi-s-orden-madarski-konnik-parva-stepen-poslanika-na-cherna-gora-milomir-mihalievich.html", "text": "На 13 септември, сряда, президентът Румен Радев ще удостои с орден „Мадарски конник“ първа степен посланика на Черна гора в България Миломир Михалиевич. Това съобщиха от прессекретариата на държавния глава. Дипломатът ще получи държавното отличие за своя принос в развитието на българо-черногорските отношения и двустранното сътрудничество. \r\nЦеремонията ще се състои от 11.00 часа в Гербовата зала на „Дондуков“ 2.", "date": "2017.09.12", "title": "Президентът Румен Радев ще удостои с орден „Мадарски конник“ първа степен посланика на Черна гора Миломир Михалиевич"}
{"url": "http://www.focus-news.net/news/2017/09/12/2435097/gd-granichna-politsiya-na-balgaro-rumanskata-granitsa-trafikat-e-intenziven-na-gkpp-dunav-most-vidin-na-izhod-ima-1-km-kolona-ot-tovarni-avtomobili.html", "text": "На българо-румънската граница трафикът е интензивен. На ГКПП \"Дунав мост-Видин\" на изход има образувана 1 км колона от товарни автомобили. Това сочат данни към 18.00 часа, публикувани на сайта на ГД \"Гранична полиция\". Трафикът е нормален на всички контролно-пропускателни пунктове на границите със Сърбия, Македония, Гърция и Турция", "date": "2017.09.12", "title": "ГД \"Гранична полиция\": На българо-румънската граница трафикът е интензивен, на ГКПП \"Дунав мост-Видин\" на изход има 1 км колона от товарни автомобили"}
{"url": "http://www.focus-news.net/news/2017/09/12/2435098/tass-ruski-i-amerikanski-diplomati-sa-obsadili-situatsiyata-okolo-severna-koreya-v-moskva.html", "text": "Заместник-министърът на външните работи на Русия Игор Моргулов се е срещнал със специалния представител на САЩ за политиката по отношение на Северна Корея, Джоузеф Юн, в Москва и е подчертал безалтернативността на политико-дипломатическото урегулиране на ситуацията на Корейския полуостров, предаде ТАСС, позовавайки се на съобщение от руското външно ведомство.\r\n„Състоя се размяна на мнения по ситуацията на Корейския полуостров и в региона на Североизточна Азия, след поредното ядрено изпитание на Северна Корея и приемането, от Съвета за сигурност на ООН, на резолюция 2375 (за разширяване на санкциите срещу Пхенян – бел.ред.)“, отбелязаха от руското МВнР.\r\n„От руска страна, беше подчертана безалтернативността на решаването на проблемите на Корейския полуостров, включително ядрения, чрез единствено възможните политико-дипломатически средства. Беше отбелязана готовността за съвместни усилия в интерес на намирането на комплексен подход за осигуряването на безопасността в Североизточна Азия, включително в контекста на реализацията на руско китайския поетапен план за урегулиране на корейския проблем.“\r\nПревод и редакция:", "date": "2017.09.12", "title": "ТАСС: Руски и американски дипломати са обсъдили ситуацията около Северна Корея в Москва"}
{"url": "http://www.focus-news.net/news/2017/09/12/2435099/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 11.00 часа в Гербовата зала  на  „Дондуков“ 2 държавният глава Румен Радев ще удостои с орден „Мадарски конник“ първа степен посланика на Черна гора в България Миломир Михалиевич. \r\n*** \r\nОт 09.00 часа ще започне пленарното заседание на Народното събрание.\r\n*** \r\nОт 10.00 часа ще започне седмичното заседание на Министерски съвет. \r\n*** \r\nОт 09.30 часа в конферентната зала на хотел „КООП“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие дискусия във връзка с прилагане на Градския дневен ред за ЕС. В събитие ще вземе участие и кметът на Столична община Йорданка Фандъкова.\r\n*** \r\nОт 10.00 часа в Дома на Европа на ул. „Г. С. Раковски” № 124 Представителството на ЕК в България организира предаване на живо годишната реч на председателя на Европейската комисия Жан-Клод Юнкер за състоянието на Съюза пред Европейския парламент. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 НК)\r\n*** \r\nОт 09.30 часа 21-ви състав на Софийски градски съд ще заседава по делото срещу Емилия Ковачева.\r\n*** \r\nОт 10.30 до 18.30 часа пред сградата на министерство на земеделието, храните и горите ще се проведе Фермерският фестивал „От нашата ферма – с любов за вас!“.\r\n*** \r\nОт 11.00 часа в Клуба на артиста директорът на Народния театър Мариус Донкин ще представи акцентите в работата през новия сезон.\r\n*** \r\nОт 11.00 часа пред Министерски съвет Български вегански съюз организира протест срещу беззаконието на Министерство на земеделието, храните и горите.\r\n*** \r\nВ сградата на Федерацията на научно техническите съюзи на ул. „Г.С. Раковски” 108 ще се проведе Международно събитие #InsuretechSofia, посветено на защита на потребителите на застрахователни услуги. \r\n*** \r\nОт 09.30 часа 3-ти състав на Специализирания наказателен съд ще заседава по делото срещу А. Изо, М. Нури и И. Митеб за образуване и ръководене на организирана престъпна група.\r\n*** \r\nОт 10.00 часа 1-ви състав на Специализирания наказателен съд ще заседава по делото срещу М. Йерусалимов, Г. Ризов, А. Костова, К. Чамов и А. Бици за образуване и ръководене на организирана престъпна група.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Х. Манукян, П. Тотев, М. Миланов, П. Митов, Д. Медаров, А. Спасов, Д. Каракашев, М. Владимиров, О. Карелов, Л. Рангелова, С. Генчев, П. Георгиева, Д. Арменов, И. Илиев, Б. Стойков, Т. Тотов, К. Пеев, Й. Палигоров за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за образуване и ръководене на организирана престъпна група.\r\n*** \r\nОт 10.30 часа 15-и състав на Специализирания наказателен съд ще заседава по делото срещу С. Петров, В. Косев и Й. Христовска за образуване и ръководене на организирана престъпна група.\r\n*** \r\nОт 10.30 часа в Парк „Боби и Кели” пожарникари от 07 Районна Служба ПБЗН организира мероприятие за деца, свързани с превенцията от пожари и бедствия.\r\n*** \r\nОт 11.00 часа в сградата на КНСБ Синдикат „Огнеборец” ще даде пресконференция, в която ще вземат участие вицепрезидентът на конфедерацията Чавдар Христов и президентът на Синдикат „Огнеборец“ Венцислав Станков.\r\n*** \r\nОт 11.00 часа 17-и състав на Специализирания наказателен съд ще заседава по делото срещу Д. Иванов и И. Панов за образуване и ръководене на организирана престъпна група.\r\n*** \r\nОт 11.45 часа Отделението по физикална и рехабилитационна медицина в УМБАЛСМ „Н. И. Пирогов” организира профилактични прегледи за деца между 7 и 18 години, които имат сколиоза по повод 55-я си рожден ден. Записванията за прегледите се извършваха предварително.\r\n*** \r\nОт 12.00 часа заместник-министърът на образованието и науката Таня Михайлова ще участва във Форум за професионалното образование и обучение в зала „Средец“ на София Хотел Балкан. \r\n*** \r\nОт 12.30 часа на ул. „Цар Самуил“ 90 на Женския пазар официално ще бъде открита приемна на полицейските и младши полицейските инспектори при 03 РУ-СДВР. На събитието ще присъства кметът на Столична община Йорданка Фандъкова.\r\n*** \r\nОт 13.00 часа 2-ри състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Стоянова, У. Шейнова за образуване и ръководене на организирана престъпна група\r\n*** \r\nОт 13.30 часа 1-ви състав на Специализирания наказателен съд ще заседава по делото срещу Р. Алексиев, В. Алексиев и А. Иванов за образуване и ръководене на организирана престъпна група.\r\n*** \r\nВ 14.00 часа 11-и състав на Специализирания наказателен съд ще заседава по делото срещу Н. Абдо, А. Найденов, Д. Александров и Г. Филев за образуване и ръководене на организирана престъпна група. \r\n*** \r\nВ 14.00 часа XI състав на Специализирания наказателен съд ще заседава по делото срещу Х. Геров за квалифицирани състави на изнудване.\r\n*** \r\nОт 18.00 часа в изложбената зала „Триъгълна кула на Сердика” (бул. „Княгиня Мария Лиуза” 16) Регионалният исторически музей – София ще представи временната експозиция „Изгубените знаци на героизма – Войнишкият мемориал”.\r\n*** \r\nОт 18.00 часа в Правителствена зала на „Летище София“ ЕАД ще бъде отбелязан 80-годишния юбилей на летището.\r\n*** \r\nОт 18.00 часа недоволните жители от „Дружба“ 2 и 1 ще излязат за 14-и път на протест заради ограничения им пешеходен достъп от собственик на частен имот.\r\n*** \r\nОт 18.30 часа в галерия „Нюанс” ще бъде представена изложба на живопис на Лика Янко (1928 – 2001).\r\n*** \r\nОт 19.30 часа в Детски научен център Музейко по покана на Фондация „Америка за България“, състезателите от българските олимпийски отбори по природни науки, техните ръководители и родители ще се съберат, за да отбележат изключителните постижения през този олимпийски сезон. \r\n*** \r\nОт 11.00 часа кметът Димитър Николов ще вземе участие в кампанията на Радио FM+ „Убий скоростта, спаси дете”, в рамките на която ще бъдат боядисани пешеходни пътеки.\r\n***\r\nОт 10.30 часа кметът Иван Портних ще направи оглед на ремонта на ул. \"Мара Тасева\" в Аспарухово. \r\n*** \r\n От 13.30 часа в парк хотел „Персей“ ще бъде открита ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“.\r\n*** \r\nОт 14.00 часа общинският съветник от ГЕРБ Иво Иванов ще проведе приемна за граждани в офиса на партията на ул. „Георги Бенковски” №1.\r\n*** \r\nОт 13.30 часа в библиотеката на НЧ „Надежда 1869” ще бъде закрита кампанията „Помощник на библиотекарката през лятото”.\r\n*** \r\nОт 12.15 часа кметът Огнян Ценков ще посети кухнята на Домашен социален патронаж, която се намира в СУ „Св. Св. Кирил и Методий”, във връзка с изпълнението на проект „Топъл обяд в Община Видин”.\r\n***\r\nОт 10.00 часа в двора на сектор \"Специализирани оперативни дейности\" в град  Горна Оряховица (бившата гражданска защита) по повод предстоящия професионален празник на българския огнеборец - 14 септември ще се състои най-мащабният по рода си парад на противопожарна и спасителна техника. \r\n***\r\nОт 11.00 часа в сградата на Община Кюстендил ще се проведе пресконференция по повод започване на проект „Обновяване на административната сграда на Областна дирекция на МВР”.\r\n*** \r\nОт 18.00 часа в екопарк „Езерата” ще бъде представена новата стихосбирка на поета Методи Джонев.\r\n***\r\nОт 10.00 часа в  РД „Пожарна безопасност и защита на населението“-Пазарджик, директорът и комисар Иван Панайотов ще оповести провежданите инициативи и дейността на огнеборците в областта от началото на годината. \r\n*** \r\nОт 10.30 часа започва извънредно заседание на Областната епизоотична комисия, свикано от областния управител на Пазарджик Стефан Мирев, по повод констатирани нарушения с търговия на животни на нерегламентирани и регламентирани пазари \r\n*** \r\nОт 10.00 часа в сградата на Общината Перник общинските съветници от ГЕРБ Румяна Гьорева и Клара Будинова ще проведат приемен ден с граждани\r\n***\r\nОт 11.00 часа в заседателната зала на Община Пловдив ще се проведе пресконференция по повод сключено споразумение за партньорство между Община Пловдив и Областен съвет на БЧК – Пловдив за изпълнението на пилотна социална програма „Мобилни социални екипи на територията на район „Централен“.\r\n*** \r\nОт 16.00 часа в офиса на ГЕРБ в район „Южен” председателят на Групата на ГЕРБ и заместник-председател на Общински съвет Радослава Ташкова и общинският съветник Георги Василев ще проведат приемна за граждани.\r\n*** \r\nОт 16.30 часа в офиса на ГЕРБ в район „Южен” общинският съветник д-р Аргир Аргиров ще проведе приемна за граждани.\r\n*** \r\nОт 17.00 часа в офиса на ГЕРБ в район „Източен” общинският съветник Ани Лафчиева и ще проведе приемна за граждани.\r\n*** \r\nОт 17.30 часа в офиса на ГЕРБ в район „Източен” общинският съветник Емил Русинов и ще проведе приемна за граждани.\r\n*** \r\nОт 18.30 часа в галерията на Дружество на пловдивските художници във фоайето на Общинския съвет ще бъде представена изложбата „Есенни импресии”\r\n*** \r\nОт 09.30 часа в хотел „Дунав плаза” Асоциацията на Дунавските общини „Дунав” организира кръгла маса за обществено и експертно обсъждане на стратегия за развитие и стратегия за маркетинг и промоциране на обектите на природното наследство включени в общ българо-румънски туристически маршрут „Защитено природно наследство на територията на трансграничния регион Румъния-България“. \r\n*** \r\nОт 09.30 часа в Заседателна зала на Общината ще се проведе пресконференция по повод международно състезание „Пробег на свободния дух Русе – Гюргево”.\r\n*** \r\nОт 10.30 часа ще бъде открит нов търговски обекти на пазар „Здравец изток”.\r\n*** \r\nВ 14.30 часа в хотел „Вега” на ул. „Александровска” №48 ще се проведе пресконференция, на която Сдружение с общественополезна дейност „Спортен клуб Кану-Каяк Дунав” ще представи проект „Активност и превенция на зависимости чрез кану-каяк”.\r\n*** \r\nВ 19.30 часа в градината на пл. „Княз Ал. Батенберг” поп изпълнителка Жулиета Иванова ще даде концерт по случай рождения си ден.\r\n*** \r\nОт 14.00 часа на полеви учебен полигон „Ново село“ министърът на отбраната Красимир Каракачанов ще присъства на заключителния етап от военнополицейското учение „Отвъд хоризонта 2017“.\r\n*** \r\nОт 09.00 часа в специализирания очен кабинет на Болница „Тракия“ – Център ще се проведе безплатен скрининг на остротата на зрението при деца в ученическа възраст.\r\n*** \r\nОт 19.00 часа в Драматичния театър ще бъде представена премиерата „За сушата и сватбите” по Елин Пелин, драматизация и режисура Надя Асенова. \r\n***\r\nОт 10.00 часа пред сградата на Общината ще се проведат демонстрации по гасене на пожар и аварийно-спасителни дейности.\r\n*** \r\nВ 09.00 часа пред болницата в града ще пристигне „Розов кемпер на Една от 8”, част от проекта „Сърдечни приятелки”.\r\n***\r\nОт 10.00 часа в залата на Областната администрация ще се проведе кръгла маса: „Социално предприемачество в подкрепа на обезкуражените млади хора в област Шумен“. \r\n*** \r\nОт 11.00 часа в РС „Пожарна безопасност и защита на населението” ще бъде отслужен тържествен водосвет по случай празника на специализираните органи. Поканени са областният управител на Шумен и кметове на общини. След церемонията комисар Иван Иванов ще даде брифинг.", "date": "2017.09.12", "title": "Предстоящи събития в страната за 13 септември (Агенция „Фокус”)"}
{"url": "http://www.focus-news.net/news/2017/09/12/2435100/rumen-ivanov-zam-kmet-na-sliven-investitsionnata-programa-na-obshtinata-e-izpalnena-na-48.html", "text": "Обществено обсъждане на отчета на бюджета на Общината за 2016г. се състоя днес в Сливен, предаде репортер на Радио „Фокус“ – Сливен. Заместник-кметът Румен Иванов заяви, че дейността на Oбщината е била насочена към осигуряване изпълнението на приоритетите, целите и мерките, заложени в програмата за икономическо развитие и ефективното управление на финансовите ресурси. „Ограничаването на местните приходи създаде редица затруднения за финансирането на местните и дофинансираните държавни дейности“, каза заместник-кметът Румен Иванов. От представения отчет става ясно, че постъпленията от приходи са в размер на 83 545 570 лв., като уточненият годишен план за приходите е изпълнен на 72,1 на сто. Взаимоотношенията на Общината с Централния бюджет – трансфери (субсидии) са изпълнени на 100% от годишния план. В Общата субсидия за държавни дейности има увеличение спрямо 2015 г. със 7,2 на сто; общата изравнителна субсидия няма увеличение спрямо 2015 г.; целевата субсидия за капиталови разходи бележи увеличение спрямо 2015 г. с 238,5 на сто. Целевите трансфери за предотвратяване и ликвидиране на последици от бедствия и аварии са 12827 лв., като намалението е с 95,8 на сто. От отчета става ясно още, че целевите трансфери за компенсации на безплатни и по намалени цени пътувания на ветерани от войните и военноинвалиди, субсидии за вътрешноградски транспорт, учащи, възрастни граждани и безплатен превоз на ученици до 16 г. е в размер на 1 374 756 лв. В Централния бюджет са възстановени 63 581 лв., в т.ч. 35 360 лв. – компенсации за транспорт на деца и ученици до 16 г. възраст, 5 506 лв. - компенсации за пътувания по вътрешноградския и автомобилния междуселищен транспорт, 22 094 лв. – субсидии за вътрешноградски и междуселищни пътнически превози в планински и други райони и други. Отчетеният положителен нетен размер на временните безлихвени заеми между бюджети и сметки за средства от Европейския съюз представлява превишение на възстановените над предоставените заеми. Ползваният заем от средствата за делегирани държавни дейности за местни дейности и дофинансирани държавни дейности през 2014 г. – 3 090 495 лв. е частично възстановен, като остатъкът е 2 475 170 лв. Отчетени са погасяванията  на главниците по дългосрочни заеми от „Дексиа” -2 244 953 лв. и „Търговска банка Д” -7 444 948 лв.; погашения по краткосрочни заеми в размер на 900 302 лв. и дългосрочни заеми -4 537 754лв. от „Фонд за органите за местно самоуправление в България – ФЛАГ“; получен облигационен заем (250 000 000 лв.); внесени отчисления на основание Закона за управление на отпадъците -11 090 лв. Бюджетните разходи за 2016 г. са в размер на 83 545 570 лв. и Годишният план за разходите е изпълнен на 72,1 на сто. Разходите за делегираните държавни дейности – 43 470 878 лв. са изпълнени 85,2 на сто и представляват 52 на сто от общия обем на разходите. Планът за разходите за финансиране на местни дейности и дофинансиране на държавните дейности – 40 074 692 лв. е изпълнен на 61,8 на сто. През 2016 г. са извършени общо капиталови разходи за 18 217 443 лв., а инвестиционната програма на общината е изпълнена на 48 на сто.", "date": "2017.09.12", "title": "Румен Иванов, зам.-кмет на Сливен: Инвестиционната програма на Общината е изпълнена на 48 %"}
{"url": "http://www.focus-news.net/news/2017/09/12/2435101/mvr-uchastnitsite-v-saveta-za-sotsialno-partnyorstvo-se-obediniha-okolo-stanovishteto-kam-momenta-da-ne-bade-obsazhdana-ideyata-za-iztsyalo-nov-zakon-za-mvr.html", "text": "Под председателството на заместник-министъра на вътрешните работи Стефан Балабанов, Съветът за социално партньорство проведе поредното си редовно заседание. Присъстваха представители на седемте синдиката в МВР - Синдикалната федерация на служителите в МВР, Националния синдикат на гражданската администрация в МВР, Сдружение „Синдикат на служителите в МВР”, Сдружение синдикален алианс „Сигурност”, Сдружение „Национален синдикат на пожарникарите и спасителите „Огнеборец”, Националния полицейски синдикат и Национален синдикат „Полиция” - Хасково. Това съобщиха от пресцентъра на МВР. Срещата се проведе по определения дневен ред, като партньорите се обединиха около становището, че към този момент няма да бъде обсъждана идеята за изцяло нов Закон за Министерството на вътрешните работи (МВР).  \r\nВ рамките на заседанието бяха разгледани текстове от настоящия закон, по отношение на които синдикалните организации са направили предложения за изменения. В интерес на доброто партньорство страните се споразумяха за балансирано приемане на промени, за които да бъдат внесени предложения. Намерен бе общ език и за необходимостта от ефективен механизъм за стимулиране на състава на министерството. Дискутирани бяха правилата за формиране на работната заплата и други мерки за повишаване на чувството за сигурност на полицаите и пожарникарите, включително в контекста на доставките на униформено облекло. В този смисъл ще бъде търсен опит и от други европейски държави.\r\nЗаместник-министър Балабанов уточни, че всички предложения, направени в рамките на заседанието, ще бъдат разгледани в най кратък срок. По време на разговорите бе представена експертна оценка за необходимите допълнителни средства, както и за съществуващата законова пречка увеличението да бъде направено със задна дата. Заместник-вътрешният министър отново подчерта, че увеличението на възнагражденията е въпрос на възможности на бюджета и на държавата. Тепърва предстои обсъждане на бюджета за следващата година.", "date": "2017.09.12", "title": "МВР: Участниците в Съвета за социално партньорство се обединиха около становището към момента да не бъде обсъждана идеята за изцяло нов Закон за МВР"}
{"url": "http://www.focus-news.net/news/2017/09/12/2435102/plovdiv-zagasen-e-pozharat-v-hisarskata-vilna-zona-voden-kamak-izgoreli-sa-sedem-sgradi.html", "text": "Загасен е пожарът във вилна зона „Воден камък” над Хисаря. Това съобщи за Радио „Фокус” - Пловдив кметът на Хисаря Пенка Дойкова. „Запалил се е районът над село Черничево“, каза Дойкова. Няма пострадали хора, трима души са били изведени от съседни сгради, за да не пострадат. Единият от тях е трудно подвижен. Изгорели са седем вилни сгради, две от тях двуетажни. В момента няма пламъци, спасена е иглолистна гора в близост. Пожарникари и полицаи в момента извършват оглед на района, предупреждават се хората да внимават, за да не се възпламени нещо отново. Установяват се причините за пожара, предполага се, че е възникнал от небрежност при боравене с огън.\r\nПо думите на кмета пожарникарите са отреагирали бързо, сложността е дошла от вятъра, който духа там. Противопожарен екип ще остане на място за наблюдение през нощта.\r\nЦветана ТОНЧЕВА", "date": "2017.09.12", "title": "Пловдив: Загасен е пожарът в хисарската вилна зона „Воден камък”, изгорели са седем сгради"}
{"url": "http://www.focus-news.net/news/2017/09/12/2435103/hurryiet-angela-merkel-e-othvarlila-totalnata-zabrana-za-iznos-na-orazhiya-v-turtsiya.html", "text": "Канцлерът на Германия Ангела Меркел е отхвърлила исканията за тотална забрана на износа на оръжие към съюзницата си от НАТО – Турция, като е заявила, че подобни рестрикции вече съществуват, но за отделни доставки, а освен това, Анкара остава ключов партньор в борбата срещу Ислямска държава, пише Hurryiet.\r\nВ телевизионно интервю, Меркел е заявила, че решенията за продажба на оръжия на Турция, ще бъдат вземани поотделно за всеки случай. Освен това, Меркел е казала, че не вижда причини да налага предупреждение за пътуване на германски граждани в Турция, но Берлин си запазва правото на отговор.\r\nПревод и редакция:", "date": "2017.09.12", "title": "Hurryiet: Ангела Меркел е отхвърлила тоталната забрана за износ на оръжия в Турция"}
{"url": "http://www.focus-news.net/news/2017/09/12/2435104/prof-d-r-kamen-plochev-nzok-nedostigat-e-kontroliruem-ambitsiyata-mi-e-da-zavarshim-godinata-na-balans.html", "text": "Амбицията ми е да завършим годината на баланс. Това каза управителят на Националната здравноосигурителна каса (НЗОК) Проф. д-р Камен Плочев в предаването „Лице в лице“ по БТВ във връзка с доклада на Министерството на финансите, според който Касата може да завърши годината с 285 млн. лв. дефицит. \r\n„В Касата заварих нещата такива, каквито ги знае обществото. Това е една институция, която е конструирана по начин, по който тромаво и трудно да изпълнява това, за което е създадена – да дава по максимално лесен и достъпен начин здраве на хората. Нещата са направени максимално трудно и максимално бюрократично“, коментира проф. д-р Камен Плочев. „Утре е надзорни съвет, на който ще дискутираме тази информация – до каква степен е обективна и до каква степен имаме лостове направим Касата в рамките на нормалното да стои към обществото“, допълни той.\r\n„Да, има преразходи, които са направени за здравето на хората. Например включването на едно съвременно лечение на хепатит С – болест, която е смъртоносна и от една година е включена като основен метод на лечение и излекува до 98% от хората. Затова си струва да правим разходи и да имаме някакви дългове. Така, че нещата не са отишли някъде из небитието и не са изразходвани не по предназначение“, отбеляза управителят на НЗОК. Той обаче се съгласи, че има и разходи, които не са били по предназначение. „Но това първо трябва да се докаже. Говорим за принципите – за това, че съвременната медицина изисква много разходи, защото е страшно иновативна. Естествено, че ще имаме някакъв недостиг, но този недостиг, за моя голяма радост, е контролируем“, каза още  проф. д-р Плочев. „Аз очаквам приходи, няма да крия. Около 200-220 милиона лева от най-различни институции –от НАП и от различни договори, които сме сключвали с различни фирми. Не забравяте, че все пак е септември. До декември има още време и мисля, че ще попълним тази дупка, дори амбицията ми е да завършим на баланс“, заяви той. Проф. д-р Плочев бе категоричен, че няма да се стигне до фалит на болници или до това хората да не получават лекарства от Здравната каса. „Това съществува като вариант и е хубаво да се обсъди, за да не стигнем до него, но не е факт. Тук е един прогнозен вариант – как да направим така, че при тези темпове, по които до сега се харчеше да не стигнем до този фалит, че накрая ноември, декември да нямаме пари“, посочи той. „Ще намалим темповете, ще поискаме приходи, които не са ни дадени още и ще дисциплинираме болниците. Ще им кажем - ние от вас сме купили здравни услуги за толкова пари, ще ви платим, колкото сме купили, а, че вие сте изработили вместо за 1000 за 10 000 лева медицински услуги, това не е наш проблем“, уточни управителят на Касата. Той посъветва лечебните заведения да организират работата си и да пренасочват пациенти към болници, в които лимитът все още не е източен.", "date": "2017.09.12", "title": "Проф. д-р Камен Плочев, НЗОК: Недостигът е контролируем, амбицията ми е да завършим годината на баланс"}
{"url": "http://www.focus-news.net/news/2017/09/12/2435105/prezidentat-rumen-radev-istoriyata-e-pokazala-che-silata-na-edna-armiya-ne-se-izmerva-v-kolichestvoto-i-kachestvoto-na-orazhieto-a-sas-silata-na-duha-i-traditsiite.html", "text": "Историята е показала, че силата на една армия не се измерва в количеството и качеството на оръжието, а със силата на духа и традициите. Това каза президентът Румен Радев на тържественото събрание по повод 110-ата годишнина от създаването на Съюза на офицерите и сержантите от запаса и резерва, предаде репортер на Агенция „Фокус“. „Нашият съюз, мога да кажа като негов член, с постоянство и всеотдайност изпълнява мисията си - съхранението на войнските идеали и традиции, издигането на престижа на Българската армия“, заяви той. „Българската държавата е била силна и просперираща, когато е била силна връзката между народ и армия“, посочи държавният глава. „С премахването на наборната армия, със свиването на армията, вие имате отговорността да поддържате жива тази връзка. Да държите пулса на ставащото в обществото, да бъдете хората, които засяват целите, задачите и необходимостта от силна Българска армия“, се обърна държавният глава към Съюза на офицерите и сержантите от запаса и резерва. „Една нация има бъдеще, когато използва по най-добрия начин потенциала на своите граждани, а ние имаме огромен потенциал“, каза още Румен Радев. \r\nНа тържественото събиране в Централния военен клуб присъстваха министърът на отбраната Красимир Каракачанов, началникът на отбраната ген. Андрей Боцев, началникът на Военната академия ген. Груди Ангелов, военнослужещи от Българската армия, офицери и сержанти от запаса и резерва. \r\nСъбирането започна с изпълнение на химна на Р България и „Велик е нашият войник“ от Гвардейския представителен духов оркестър.\r\nПрезидентът получи плакет от Съюза на офицерите и сержантите от запаса и резерва. \r\nБиляна ИВАНОВА", "date": "2017.09.12", "title": "Президентът Румен Радев: Историята е показала, че силата на една армия не се измерва в количеството и качеството на оръжието, а със силата на духа и традициите"}
{"url": "http://www.focus-news.net/news/2017/09/12/2435106/ministar-krasimir-karakachanov-balgarskoto-obshtestvo-zapochna-da-se-sabuzhda-i-razbra-che-sled-desetiletiya-tryabva-da-se-zavarnem-kam-izkonnite-ni-tsennosti-i-lyubovta-kam-otechestvoto.html", "text": "Българското общество започна да се събужда и разбра, че след десетилетия трябва да се завърнем към изконните ни ценности и любовта към Отечеството. Това каза вицепремиерът и министър на отбраната Красимир Каракачанов на тържественото събрание по повод 110-ата годишнина от създаването на Съюза на офицерите и сержантите от запаса и резерва, предаде репортер на Агенция „Фокус“. „Последните десетилетия ни засипваха с различни ценности. Вие сте единствената организация, която ни показваше, че независимо от партийните идеали, ние имаме едни ценности“, посочи той. „Благодарение на вас младото поколение, което няма възможност да влезе в армията, може да се докосне до това, в което бяха възпитавани поколения войници“, обясни Красимир Каракачанов. „Вие служите доблестно под бойните знамена на България. Показвате на младото поколение как трябва да се служи на Отечеството“, каза още той.\r\nБиляна ИВАНОВА", "date": "2017.09.12", "title": "Министър Красимир Каракачанов: Българското общество започна да се събужда и разбра, че след десетилетия трябва да се завърнем към изконните ни ценности и любовта към Отечеството"}
{"url": "http://www.focus-news.net/news/2017/09/12/2435107/aktsenti-v-sutreshniya-blok-dobro-utro-balgariya-na-radio-fokus-na-13-septemvri.html", "text": "Стартиралия основен ремонт на пътя Карлово – Баня, подготовката на училищата предвид предстоящата учебна година, както и възможностите за развитие на Карлово, ще коментира кметът на общината Емил Кабаиванов. ООН призова Турция да прекрати извънредното положение, въведено на 20 юли миналата година в страната след неуспешния опит за преврат на 15 юли 2016г. Влияят ли тези процеси по някакъв начин на България. Коментар ще направим с Георги Димов, бивш генерален консул на България в Одрин. Освен подготовката на учениците за първия учебен ден трябва да помислим и за една друга много важна тема – пътната безопасност. Кои са най-големите опасности пред децата, както и какви са мерките за тяхната безопасност. Наш гост ще бъде Владимир Тодоров, председател на Българската асоциацията на пострадалите при катастрофи. \r\nДни делят учениците от старта на новата учебна година на 15-ти септември. Каква е готовността на училищата и детските градини в област Пазарджик. Повече ще ни разкаже колегата Албена Жилекова от Радио „Фокус“ – Пазарджик. \r\nТези и още теми – в сутрешния блок на Радио „Фокус“ „Добро утро, България“ до 10.00 часа, с водещ Деница Узунова.", "date": "2017.09.12", "title": "Акценти в сутрешния блок „Добро утро, България“ на Радио „Фокус“ на 13 септември"}
{"url": "http://www.focus-news.net/news/2017/09/12/2435108/tass-ot-darzhavniya-departament-na-sasht-zayaviha-che-shte-predpriemat-merki-sreshtu-kitay-i-rusiya-ako-te-ne-okazhat-natisk-nad-severna-koreya.html", "text": "Изпълняващата длъжността Помощник на държавния секретар на САЩ за Източна Азия и района на Тихия Океан, Сюзън Торнтън, е заявила, че Съединените щати искат да работят с Китай и Русия по въпроса за оказване на натиск над Северна Корея, но Вашингтон е готов и за прилагането на едностранни мерки, ако Москва и Пекин се въздържат от действия, предаде ТАСС, позовавайки се на думите на Торнтън, изказани в американския Конгрес.\r\n„Надяваме се, че ще работим с Китай и Русия за разрешаването на този проблем и ще продължим да взимаме участие в диалога за това, как да се продължи натиска по отношение на Северна Корея. Освен това, ние дадохме ясно да се разбере, че ако Китай и Русия не предприемат действия, ние ще приложим всички инструменти, които са на наше разположение“, заяви тя, пред членовете на комитета за външни работи на Палатата на представителите(долната камара на парламента) на САЩ.\r\nОсвен това, тя напомни, че минали месец, САЩ са наложили санкции по отношение на компании и физически лица в Китай и Русия, които „поддържат Северна Корея“. „Ще продължим да предприемаме ходове от многостранен и едностранен характер, за да предотвратим нелегалните дейности на Пхенян, където и да се провеждат те“, обощи дипломата и отбеляза, че Русия и Китай „трябва да използват своето влияние“ над Пхенян.\r\nПревод и редакция:", "date": "2017.09.12", "title": "ТАСС: От Държавния департамент на САЩ заявиха, че ще предприемат мерки срещу Китай и Русия, ако те не окажат натиск над Северна Корея"}
{"url": "http://www.focus-news.net/news/2017/09/12/2435109/pazardzhik-osigureni-sa-neobhodimite-usloviya-za-obezpechavane-na-uchebniya-protses-v-obshtina-peshtera.html", "text": "Осигурени са необходимите условия за обезпечаване на учебния процес в община Пещера, съобщи за Радио „Фокус“ – Пазарджик Диана Балканджиева, експерт в общинската администрация в родопския град. Очакваният брой деца за прием в детските градини в общината е 539, от тях 200 са в задължителна предучилищна подготовка. „Общо 1380 са учениците, които ще влязат в учебните заведения на територията на община Пещера на 15 септември, от тях 288 са в професионалните гимназии. Козметични ремонти бяха извършени в почти всички учебни заведения, сега сградите се почистват и се подготвят класните стаи“, уточни Балканджиева. Тя допълни, че в момента тече кампания за механизъм на обхват на всички ученици, отпаднали от училище или неучили изобщо.\r\nАлбена ЖИЛЕКОВА", "date": "2017.09.12", "title": "Пазарджик: Осигурени са необходимите условия за обезпечаване на учебния процес в община Пещера"}
{"url": "http://www.focus-news.net/news/2017/09/12/2435110/sport-plamen-konstantinov-shte-prodalzhi-da-bade-trenyor-na-natsionalniya-otbor-na-balgariya-po-voleybol.html", "text": "Президентът на Българската федерация по Волейбол инж. Данчо Лазаров даде пространно интервю за български телевизионен канал, в което заяви, че Пламен Константинов ще продължи да бъде старши-треньор на българския национален отбор и подчерта, че селекционерът има пълната подкрепа на ръководството и на отбора. Освен това, той похвали женския национален отбор, за класирането му на Световното първенство в Япония догодина.", "date": "2017.09.12", "title": "Спорт: Пламен Константинов ще продължи да бъде треньор на националния отбор на България по волейбол"}
{"url": "http://www.focus-news.net/news/2017/09/12/2435111/sofiya-prodalzhava-vremennata-organizatsiya-na-dvizhenieto-za-remont-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Продължава временната организация на движението за ремонт на бул. „Шипченски проход” от ул. „Иван Димитров-Куклата” до бул. „Асен Йорданов”, съобщиха от пресцентъра на Столична община. До 16 септември се забранява влизането на пътни превозни средства по южното пътно платно на бул. „Шипченски проход” между ул. „Иван Димитров-Куклата” и бул. „Асен Йорданов”. Движението ще се извършва двупосочно по северното пътно платно на бул. „Шипченски проход” в посочения участък. За същия период от време трамваите от линия № 20 в участъка на ремонта ще преминават двупосочно през маневрено трамвайно ухо „Гео Милев”. В посока център трамваите от линия № 20 ще спират на разкритата трамвайна спирка с код 0596 „Гео Милев”.", "date": "2017.09.12", "title": "София: Продължава временната организация на движението за ремонт на бул. „Шипченски проход” от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/09/12/2435112/gen-andrey-botsev-kam-soszr-makar-i-napusnali-armiyata-ste-nerazdelna-chast-ot-boyniya-ni-stroy-pritezhavate-patriotizam-i-opit-ot-koito-vinagi-shte-se-nuzhdaem.html", "text": "Знайте, че макар и напуснали армията, сте неразделна част от бойния ни строй, защото притежавате патриотизъм и опит, от които винаги ще се нуждаем. Това каза началникът на отбраната ген. Андрей Боцев на тържественото събрание по повод 110-ата годишнина от създаването на Съюза на офицерите и сержантите от запаса и резерва, предаде репортер на Агенция „Фокус“. „Чувствам като свой дълг да изразя голямата ни признателност за службата ви в редовете на Въоръжените сили и приноса ви в изграждането, укрепването и сигурността на България“. С тези думи той се обърна към членовете на Съюза на офицерите и сержантите от запаса и резерва. „Да не намалява броят на българските воини, които се записват в редиците на съюза сега и в бъдеще, това показва висока оценка и доверие на преминаващите в запаса и че отстоявате правата им“, посочи ген. Боцев. „Това означава възможност и желание на сегашните и следващите поколения да се посветят на нашата специфична и нелека професия“, допълни той. „Гордея се, че можем да ви посочим за отличен пример за хора, приели  за своя мисия и съдба военната сигурност на България“, каза още началникът на отбраната. \r\nМинистърът на отбраната Красимир Каракачанов и Началникът на отбраната ген. Андрей Боцев наградиха членове на Съюза на офицерите и сержантите от запаса и резерва.\r\nБиляна ИВАНОВА", "date": "2017.09.12", "title": "Ген. Андрей Боцев към СОСЗР: Макар и напуснали армията, сте неразделна част от бойния ни строй - притежавате патриотизъм и опит, от които винаги ще се нуждаем"}
{"url": "http://www.focus-news.net/news/2017/09/12/2435113/stefan-radev-kmet-na-sliven-podobryavane-na-finansovoto-sastoyanie-na-obshtinata-e-osnova-za-rastezh.html", "text": "Трябва да има тенденция към подобряване на финансовото състояние на общината. Само така имаме основа за растеж. Отчетът за 2016 година е до голяма степен заложен от възможностите, които имаше общината. През 2017 вървим доста по-добре от 2016 година. Това коментира кметът на Сливен на публичното обсъждане на Отчета за приходите и разходите на бюджета на Община Сливен за 2016 година, което се състоя на 12 септември в общинската зала „Май”, съобщиха от пресцентъра на Община Сливен.\r\nПубличното обсъждане на основния финансов документ на Община Сливен се организира от председателя на Общинския съвет Димитър Митев на основание на чл. 140 от Закона за публичните финанси.\r\nЗаместник-кметът по финансите на община Сливен Румен Иванов представи основните показатели на приходите и разходите на Бюджет 2016. Постъпленията от приходи, общо са в размер на 83 545 570 лв., като уточнения годишен план за приходите е изпълнен на 72.1 на сто. Бюджетните разходи за 2016 година са в размер на 83 545 570 лева. Годишният план за разходите е изпълнен на 72.1 на сто.\r\nВ срещата участваха зам.-кметовете Пепа Чиликова и Стоян Марков, граждани, кметовете на кметства, общински съветници, представители на средствата за масово осведомяване и граждански сдружения, ръководителите на бюджетни звена, общински служители.\r\nОтчетът за приходите и разходите на бюджета на Община Сливен за 2016 година ще бъде разгледан и гласуван на предстоящата сесия на Общинския съвет. Кметът Стефан Радев призова общинските съветници да се запознаят с детайлите на отчета, за да може да се задават конкретни въпроси, които да получат конкретни отговори, които да се дискутират.", "date": "2017.09.12", "title": "Стефан Радев, кмет на Сливен: Подобряване на финансовото състояние на общината е основа за растеж"}
{"url": "http://www.focus-news.net/news/2017/09/12/2435114/reuters-ministarat-na-finansite-na-sasht-zaplashi-kitay-sas-sanktsii-ako-pekin-ne-spazva-rezolyutsiite-na-ss-na-oon-spryamo-severna-koreya.html", "text": "Министърът на финансите на САЩ Стивън Мнучин заяви, че ако Китай не спазва санкциите срещу Северна Корея, наложени от Съвета за сигурност на ООН, той ще иска прилагането на рестрикции срещу Пекин, които да ограничат достъпа на страната до финансовата система на Съединените щати, предаде Reuters.\r\nСтивън Мнучин участва в предаване на известна американска телевизия, в което заяви, че Китай се е съгласил с налагането на „исторически“ санкции срещу Северна Корея по време на гласуването в Съвета за сигурност на ООН в понеделник.\r\n„Ако Китай не спазва тези санкции, ще им наложим допълнителни ограничения, които да предотвратят достъпа на Пекин до международната и щатската доларови системи, което би било тежък удар за тях“, заяви той.\r\nПревод и редакция:", "date": "2017.09.12", "title": "Reuters: Министърът на финансите на САЩ заплаши Китай със санкции, ако Пекин не спазва резолюциите на СС на ООН спрямо Северна Корея"}
{"url": "http://www.focus-news.net/news/2017/09/12/2435115/dobrich-nay-golyamata-kripta-za-sveti-moshti-v-balgariya-e-otkrita-v-bazilikata-na-krepostta-zaldapa.html", "text": "Най-голямата крипта за свети мощи в България е открита в базиликата на крепостта „Залдапа“. Това съобщи ръководителят на археологическите проучвания на терена проф. Георги Атанасов, предаде кореспондентът на Радио „Фокус” – Варна. Четвърти сезон продължават археологическите проучвания на крепостта край с.Добрин, община Крушари. Крепостта е най-голямата във вътрешността на Добруджа и Североизточна България, със статут на исторически обект с национално значение. Напълно разкрита е ранната крипта. Нейните размери са дължина 62 м и широчина 22 метра. Под нея има по-малка и по-ранна базилика от края на IV век. Тя е дълга около 25 метра. Впечатляващото е, че в нея се намира най-голямата крипта за свети мощи, откривана в българските земи, с площ приблизително 30 кв.метра. Състои се от две помещения, в които могат да бъдат поставени саркофазите на трима мъченици. Разкрит е и коридорът от южния кораб на базиликата до тези помещения. По 11 стъпала се е слизало до криптата. В края на коридора са намерени останки от стенопис. Тази крипта е втората по големина на Балканския полуостров след голямата крипта на столицата на провинцията Томис (днешния румънски град Констанца). Под атриума археолозите са открили ранни сгради, също една конструкция на сграда, която ще бъде проучена догодина. Нейните стени са широки около 90 см, а основите са близо 2 метра. „Това е някаква изключително представителна сграда от ранния период на „Залдапа“. Открихме и хокерни погребения може би от късната бронзова епоха. На мястото на базиликата е имало култови практики още от преди близо 10 хиляди години“, посочи проф. Атанасов. Според изчисленията на специалистите ще са необходими още около две години, за да бъдат разкрити напълно ранните структури около базиликата. Археолозите са благодарни на ръководството на Община Крушари за пълното съдействие и финансовата подкрепа. С дрон ще бъде заснет целият комплекс, а най-важната задача в момента е да се намери решение за предпазването на базиликата от неблагоприятните атмосферни условия през зимата.\r\nЖулиета НИКОЛОВА", "date": "2017.09.12", "title": "Добрич: Най-голямата крипта за свети мощи в България е открита в базиликата на крепостта „Залдапа“"}
{"url": "http://www.focus-news.net/news/2017/09/12/2435116/stoyan-aleksiev-op-gradini-i-parkove-plovdiv-chesti-sa-posegatelstvata-varhu-gradinskite-peyki-i-varhu-piteynite-fontani.html", "text": "Чести са посегателствата върху градинските пейки в Пловдив, а напоследък и върху питейните фонтани. Това каза за Радио „Фокус” - Пловдив Стоян Алексиев, директор на ОП „Градини и паркове“. „Продължава кражбата и умишленото увреждане и на растителност, за което няма логично обяснение“, каза Стоян Алексиев. Той посочи, че умишлено са отъпкани около 4 кв. м цветя от красиво аранжираната фигура на бул. „Цар Борис III Обединител“ при входа към квартал „Капана“. „Над 200 метра капков маркуч е срязан с нож и откраднат от парка край МОЛ „Пловдив“, съобщи Алексиев. „Щетите са възстановени веднага, но подобни вандалски действия освен че компрометират поливната система, хабят и общински средства, с които можем да направим нещо по-хубаво“, коментира директорът на общинското предприятие. „Пак в същия парк, който със своите 25 декара е сред най-обширните нови зелени пространства в града, автомобили редовно тъпчат пешеходните алеи, чупят пейките и чешмичката, които поправяме отново с парите на пловдивските данъкоплатци“, допълни Алексиев. По думите му не минава и ден без някой от техническите ръководители в предприятието да не внесе рапорт за нанесени щети. Неколкократно бяха крадени укрепителните колове около 40-те новозасадени пирамидални дъба по реконструирания участък на бул. „Васил Априлов“. В крайна сметка 5 от дръвчетата са загинали поради нарушена коренова система и на тяхно място наесен ще се засаждат нови фиданки.\r\nПостоянно се чупят пейки и кошчета за отпадъци в градинката на Дановия хълм, в последните дни. Там за пореден път са унищожени и 4 разпръсквача от поливната система. В близката градинка до площад „Шахбазян“ е счупен питейният фонтан.\r\nОт „Градини и паркове“ за пореден път призоват гражданите да сигнализират в най-близкото районно полицейско управление, ако станат свидетели на вандалски прояви.\r\nЦветана ТОНЧЕВА", "date": "2017.09.12", "title": "Стоян Алексиев, ОП „Градини и паркове“ - Пловдив: Чести са посегателствата върху градинските пейки и върху питейните фонтани"}
{"url": "http://www.focus-news.net/news/2017/09/12/2435117/reuters-parlamentat-na-irak-obyavi-provezhdaneto-na-referenduma-za-nezavisimost-na-irakski-kyurdistan-za-nelegalno.html", "text": "Парламентът на Ирак проведе гласуване за обявяването на референдума за независимост на Иракски Кюрдистан, планиран за 25-и септември, за нелегален и даде права на Министър-председателя Хайдер ал Абади да „предприеме всички необходими мерки“ за запазването на целостта на иракската територия, предаде Reuters.\r\nКюрдките депутати напуснаха парламентарната сесия преди гласуването и по-късно излязоха с позиции, отхвърлящи решението.\r\nПо-голямата част от международната общност смята, че плебисцита в полу-автономния кюрдски регион, включително района на богатия на петрол град Киркук, може да провокира конфликт с централната власт в Багдад и да отвлече вниманието от войната с джихадистите от Ислямска държава.\r\n„Референдумът не стъпва върху конституционна основа и се счита за неконституционен“, пише в резолюцията на иракския парламент, в която не се дават детайли за мерките, които централното правителство смята да предприеме, за да предотврати отделянето на кюрдската област.\r\nМохамед ал Карбули, депутат от мюсюлманската сунитска общност, заяви, че „Кюрдските депутати са напуснали сесията, но решението за отхвърлянето на референдума е прието с мнозинство.“\r\nПревод и редакция:", "date": "2017.09.12", "title": "Reuters: Парламентът на Ирак обяви провеждането на референдума за независимост на Иракски Кюрдистан за нелегално"}
{"url": "http://www.focus-news.net/news/2017/09/12/2435118/burgas-s-maystorski-klas-na-tsigularya-prof-mincho-minchev-zakrivat-muzikalnite-praznitsi-emil-chakarov-v-grada.html", "text": "На 14 септември ще бъдат закрити Музикално поетични-вечери „Памет за Емил Чакъров“ с „Майсторски клас Минчо Минчев“. Това съобщават от Община Бургас.\r\nБургазлии и гости ще имат възможността да се насладят на виртуозните изпълнения на учениците на именития музикант в Експо център Флора от 19:00 часа, при вход свободен.\r\nПроф. Минчо Минчев е носител на редица престижни награди, сред които и първата статуетка „Емил Чакъров“ от Бургаските музикални празници.\r\nСтатуетката се връчва за изключителен принос към българската култура и представянето й зад граница. Минчо Минчев е първият български цигулар – награждаван на почти всички международни конкурси. Концертирал е във всички континенти, без Антарктида.\r\nПосещението на Минчо Минчев и неговия майсторски клас е последният акцент от програмата на Бургаските музикални празници „Емил Чакъров“.\r\nКонцертът на майсторския клас на проф. Минчо Минчев в Експо център „Флора“ се организира от Община Бургас и Асоциация на жените – Бургас.", "date": "2017.09.12", "title": "Бургас: С майсторски клас на цигуларя проф. Минчо Минчев закриват Музикалните празници „Емил Чакъров“ в града"}
{"url": "http://www.focus-news.net/news/2017/09/12/2435119/nimh-utre-shte-e-predimno-slanchevo-s-vremenni-uvelicheniya-na-oblachnostta-na-otdelni-mesta-sas-slabi-prevalyavaniya.html", "text": "През нощта облачността ще е разкъсана и на отделни места ще превали. Утре ще е предимно слънчево с временни увеличения на облачността, на отделни места със слаби превалявания. Ще духа слаб до умерен вятър от запад-северозапад. Максималните температури ще са между 26° и 31°, в София - около 26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане значително ще се повиши и ще е близко до средното за месец септември.\r\nПо Черноморието облачността ще е променлива. Ще духа слаб до умерен северозападен вятър. Максималните температури ще са 28–30°. Температурата на морската вода е 23–24°, на север от н. Калиакра – около 20°. Вълнението на морето ще е 1–2 бала. В планините ще има разкъсана облачност, на отделни места, главно в Стара планина с превалявания от дъжд. Ще духа умерен вятър от запад-северозапад. Максималната температура на височина 1200 метра ще е около 20°, на 2000 метра – около 12°.\r\nПрез следващите дни до края на седмицата ще бъде слънчево. Вятърът ще е слаб, в четвъртък и петък в много райони ще е и почти тихо; през почивните дни ще се ориентира от изток-югоизток и в Източна България ще бъде до умерен. Отново ще се затопля и максималните температури в много райони ще надхвърлят 30°", "date": "2017.09.12", "title": "НИМХ: Утре ще е предимно слънчево с временни увеличения на облачността, на отделни места със слаби превалявания"}
{"url": "http://www.focus-news.net/news/2017/09/12/2435120/veliko-tarnovo-savmestno-proektno-predlozhenie-za-nad-6-mln-leva-po-programata-za-razvitie-na-selskite-rayoni-podadoha-obshtinite-svishtov-i-tsenovo.html", "text": "Община Свищов и община Ценово успешно подадоха своето проектно съвместно предложение: „Стратегия за Водено от общностите местно развитие (ВОМР) изпълнявана от СНЦ „Местна инициативна група (МИГ)-Ценово-Свищов“, съобщават от пресцентъра на Община Свищов. Проектното предложение е за на 6 милиона лева. Стратегията по подмярка 19.2 от ПРСР включва дейности и мерки покриващи целите и приоритетите на три програми: Програмата за развитие на селските райони, ОП „Иновации и конкурентоспособност” и ОП „ Развитие на човешките ресурси”.\r\nПо Програмата за развитие на селските райони са планирани мерки за реализация на територията на община Ценово до 2,8 млн. лв.\r\nНа територията на община Свищов са планирани дейности по останалите две програми, като максимално допустимите средства, за които може да се кандидатства са близо 3,5 млн. лв. За първи път на територията на община Свищов е разработен такъв стратегически документ, покриващ нуждите на 15-те кметства на територията. Местната инициативна група е в партньорство с община Ценово и е регистрирана като сдружение с нестопанска цел. Тя отговаря на изведените от жителите на общината, участвали в разработването, цели. Сред тях са стимулиране на заетост чрез самонаемане и разкриване на собствен бизнес, развитие на земеделието и туризма, повишаване на информираността за различни нови възможности и алтернативи за развитие на малкия и среден бизнес.\r\nЗа първи път инициативата идва от самите граждани, чрез определяне на приоритетите за развитие на територията. Над 500 са жителите подкрепящи стратегията, която е публично достъпна на сайта на Община Свищов.\r\nЦелият процес, от деклариране на желанието до учредяването на „МИГ Ценово-Свищов”, протече абсолютно прозрачно за двете общини, което е гарант за коректно партньорство и общ път за развитие.", "date": "2017.09.12", "title": "Велико Търново: Съвместно проектно предложение за над 6 млн. лева по Програмата за развитие на селските райони подадоха общините Свищов и Ценово"}
{"url": "http://www.focus-news.net/news/2017/09/12/2435121/kathimerini-proboyna-vav-feribot-predizvika-golyam-petrolen-razliv-kray-pristanishteto-na-atina-pireya.html", "text": "Усилията за извличане на ферибот Blue Star Patmos от пристанището Йос в Цикладиските острови до Пирея, които започнаха в петък, след като корабът потъна в края на август, доведе до изтичане на голямо количество гориво, според служители на бреговата охрана, предаде гръцкото издание Kathimerini.\r\nСпоред бреговата охрана, пукнатина в кораба, появила се след засядането му край остров Йос, в края на минали месец, е довела до изтичането на около 350 кубически метра горива, докато плавателният съд е бил теглен към пристанището в Пирея.\r\nНито един, от 300-те души на борда, не е пострадал.\r\nПревод и редакция:", "date": "2017.09.12", "title": "Kathimerini: Пробойна във ферибот предизвика голям петролен разлив край пристанището на Атина – Пирея"}
{"url": "http://www.focus-news.net/news/2017/09/12/2435122/kyustendil-obshtinata-shte-osiguri-transport-na-detsa-i-uchenitsi-ot-malkite-naseleni-mesta-do-gradskite-uchilishta.html", "text": "Община Кюстендил ще осигури транспорт на деца и ученици от малките населени места до градските училища. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й целодневната организация на учебния ден ще продължи и през новата учебна година във всички общински училища. „Създадени са условия за столовото хранене на учениците, като храната се доставя от общинско предприятие „Ученическо хранене”. Към тази целодневна организация на учебния ден спада и организирането на превоза на учениците към училище”, каза Нели Петкова. Според нея освен че се извозват учениците, които са на целодневна организация на учебния ден, се извозват и всички деца и ученици от петгодишна възраст до 12 клас включително, което е регламентирано с новия Закон за предучилищно и училищно образование. „В момента тече профилактика и ремонт на училищните автобуси. Правят се маршрутите, графиците за движението им през първия учебен срок на новата учебна година”, каза Нели Петкова.\r\nВенцеслав ИЛЧЕВ", "date": "2017.09.12", "title": "Кюстендил: Общината ще осигури транспорт на деца и ученици от малките населени места до градските училища"}
{"url": "http://www.focus-news.net/news/2017/09/12/2435123/sofiya-vavezhda-se-vremenna-organizatsiya-na-dvizhenieto-za-ul-gladston-zaradi-remont-na-toploprovod.html", "text": "Въвежда се временна организация на движението за ул. „Гладстон“ заради ремонт на топлопровод, съобщиха от пресцентъра на Столична община. До 25 септември се забранява влизането на пътни превозни средства в двете посоки по ул. „Гладстон“ между ул. „Ангел Кънчев“ и ул. „Хан Крум“, както и през кръстовището ул. „Гладстон“ – ул. „Рачо Димчев“. Това се налага във връзка с ремонт на топлопровод.", "date": "2017.09.12", "title": "София: Въвежда се временна организация на движението за ул. „Гладстон“ заради ремонт на топлопровод"}
{"url": "http://www.focus-news.net/news/2017/09/12/2435124/liliya-hristova-obshtina-varna-na-teritoriyata-na-obshtinata-nyama-nito-edno-zakrito-uchilishte.html", "text": "На територията на община Варна работят 45 общински училища, от които 1 начално, 27 основни, 10 средни, 2 професионални и 5 профилирани гимназии. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. „Промени настъпиха с привеждането на системата в съответствие със Закона за предучилищно и училищно образование. Помощното училище се преобразува в Център за специална образователна подкрепа. Националната гимназия за хуманитарни науки и изкуства от учебната 2017/2018 година ще бъде Средно училище за хуманитарни науки и изкуства. Запазиха се паралелките по изкуства и за първи път има прием в професионална паралелка „танцьор“, допълни Лилия Христова. Тя уточни, че средното училище никога не е имало реален статут на национално училище, а само терминът „Национална“ е фигурирал в наименование на образователната институция. I Основно училище във Варна според новия закон вече има патрон и се казва „Княз Борис I“. „За наша гордост и удовлетворение нямаме нито едно закрито училище на територията на община Варна“, заяви Лилия Христова.\r\nМарияна ВАЛЕНТИНОВА", "date": "2017.09.12", "title": "Лилия Христова, Община Варна: На територията на общината няма нито едно закрито училище"}
{"url": "http://www.focus-news.net/news/2017/09/12/2435125/emanuil-yordanov-bivsh-ministar-na-vatreshnite-raboti-prestapnostta-zavisi-ot-mnogo-faktori-no-nay-veche-ot-obshtoto-sastoyanie-na-darzhavata.html", "text": "Престъпността зависи от много фактори, но най-вече от общото състояние на държавата. Отдавна е настъпило времето в обществото да се проведе открит разговор за нея. Това каза за обзорното предаване „Това е България“ по Радио „Фокус“ Емануил Йорданов, министър на вътрешните работи в правителството на Иван Костов. Дълги години се борави с данни за регистрирана престъпност, а в същото време се извършват много повече престъпления. Често пострадалите не се свързват с полицията, като една от причините е липсата на доверие. Емануил Йорданов обясни какво би подобрило провеждането на такъв дебат. „На първо място ще се повиши доверието на хората към правоохранителните органи, след това да се постигне обществена нетърпимост към престъпността, а не само към престъпленията, които ни засягат лично. Хората, които имат по-добри материални възможности, би трябвало и сами да обърнат внимание на собствената си сигурност“, обясни Йорданов. Според него МВР дава много широко поле на популизъм и реализиране на ПР в частна форма. Той бе категоричен, че не може да се говори за възраждане на бизнеса с отвличания и мутренските подходи.", "date": "2017.09.12", "title": "Емануил Йорданов, бивш министър на вътрешните работи: Престъпността зависи от много фактори, но най-вече от общото състояние на държавата"}
{"url": "http://www.focus-news.net/news/2017/09/12/2435126/sofiya-vavezhda-se-vremenna-organizatsiya-na-dvizhenieto-za-remont-na-kanal-na-ul-solunska.html", "text": "Въвежда се временна организация на движението за ремонт на канал на ул. „Солунска“, съобщиха от пресцентъра на Столична община. От 00.00 часа на 13 септември до 24.00 часа на 25 септември се забранява влизането на пътни превозни средства по ул. „Солунска“ при кръстовището с ул. „Цар Самуил“.", "date": "2017.09.12", "title": "София: Въвежда се временна организация на движението за ремонт на канал на ул. „Солунска“"}
{"url": "http://www.focus-news.net/news/2017/09/12/2435127/sport-yunosheskiya-natsionalen-otbor-na-balgariya-do-19-godini-zavarshi-44-v-kontrola-s-bosna-i-hertsegovina.html", "text": "Юношеските национални отбори на България и Босна и Херцеговина завършиха при резултат 4:4 контролния си мач, игран на терена на националната футболна база в Бояна. В четвъртък, от 10,30 часа, двата отбора ще играят още една среща. Мачовете са част от подготовката на юношеските национали за квалификационния турнир за Европейското първенство през 2018 година във Финландия, който ще се проведе в България. България е в група с Англия, Исландия и Фарьорските острови.", "date": "2017.09.12", "title": "Спорт: Юношеския национален отбор на България до 19 години завърши 4:4 в контрола с Босна и Херцеговина"}
{"url": "http://www.focus-news.net/news/2017/09/12/2435128/dobrich-na-teritoriyata-na-oblastta-nyama-reglamentirani-pazari-i-tarzhishta-za-zhivotni.html", "text": "На територията на областта няма регламентирани пазари и тържища за животни. Това става ясно след проведено днес заседание на Областната епизоотична комисия, съобщиха от пресцентъра на Областна администрация – Добрич. От Областната дирекция по безопасност на храните (ОДБХ) се обръщат с апел към гражданите да подават сигнали за нерегламентирани пазари и тържища за животни, съществуващи на територията на област Добрич. Вече има изготвени графици за провеждане на общински епизоотични комисии и съвместни проверки по общини със служителите на МВР. Заседанието на Областната епизоотична се е провело съгласно заповед на директора на Българската агенция по безопасност на храните. То е било председателствано от областния управител на Добрич Красимир Кирилов. Секретарят на Комисията д-р Андонова от ОДБХ - Добрич е запознала членовете й с изискванията за проверки на пазарите и тържищата за животни с оглед спазване на изискванията за хуманитарно отношение към животните.", "date": "2017.09.12", "title": "Добрич: На територията на областта няма регламентирани пазари и тържища за животни"}
{"url": "http://www.focus-news.net/news/2017/09/12/2435130/varna-voennomorskiyat-muzey-i-park-muzey-vladislav-varnenchik-obyavyavat-vhod-svoboden-za-parvoklasnitsite-i-tehnite-roditeli-na-15-septemvri.html", "text": "По повод първия учебен ден, на 15 септември (петък) всички първолаци и техните родители ще могат да посетят безплатно филиалите на Националния военноисторически музей във Варна – Военноморския музей и Парк-музей на бойната дружба 1444 г. „Владислав Варненчик“. Това съобщиха от Военноморския музей във Варна. Най-малките ученици ще могат да се запознаят с важните исторически събития за България по един интересен начин и така да се „заразят“ с любов към знанието още от първия учебен ден.\r\nЕкипът на двата музея поздравява всички ученици, учители и родители с началото на новата учебна година и им желае вдъхновение за нови постижения и положителни емоции.", "date": "2017.09.12", "title": "Варна: Военноморският музей и Парк-музей „Владислав Варненчик“ обявяват вход свободен за първокласниците и техните родители на 15 септември"}
{"url": "http://www.focus-news.net/news/2017/09/12/2435131/afp-sledvashtiyat-krag-ot-pregovorite-za-brekzit-e-otlozhen-za-25-i-septemvri.html", "text": "Великобритания и Европейската Комисия „заедно са се съгласили“ да отложат следващия кръг на преговорите за Брекзит с една седмица, предаде AFP, позовавайки се на анонс от британския Департамент за излизане от Европейския съюз.\r\n„Обединеното Кралство и Европейската Комисия заедно се споразумяха да започнат четвъртия кръг от преговорите на 25-и септември“, пише в съобщение от говорител на британското правителство.\r\n„И двете страни са се съгласили за датата, след като са се провели дискусии между високопоставени служители на двете страни, като те са били на едно мнение, че е нужно повече време за консултации, които биха дали на преговорящите гъвкавост за постигането на прогрес в септемврийския кръг“, добави той.\r\nПревод и редакция:", "date": "2017.09.12", "title": "AFP: Следващият кръг от преговорите за Брекзит е отложен за 25-и септември"}
{"url": "http://www.focus-news.net/news/2017/09/12/2435132/kaloyan-pargov-bsp-sofiya-osnovnite-predizvikatelstva-pred-balgarskoto-predsedatelstvo-na-saveta-na-es-sa-obshtoevropeyski-i-sa-chast-ot-dnevniya-red.html", "text": "Основните предизвикателства пред българското председателство на Съвета на ЕС са общоевропейски и са част от дневния ред. Това каза в интервю за обзорното предаване „Това е България“ по Радио „Фокус“ Калоян Паргов, председател на БСП-София. По думите му втората група са текущите проблеми, които се предават от председателство на председателство, като е важно да се постави акцент на България. Третата група проблеми е свързана с техническите предизвикателства пред страната-домакин. „Техническите предизвикателства пред страната-домакин са свързани с това, дали ще има достатъчна инфраструктура, с която да поеме самото председателство. Тук поставяме фокуса върху София като столица на България и като приемащ град, тъй като голяма част от събитията ще са на територията на столицата. Това означава, че през тези 6 месеца ще има поток от посетители и то висши държавни служители. Така ще бъде развит събитийният туризъм“, обясни Калоян Паргов. Той каза още, че се очакват до 70 000 висши служители да посетят България, както се е случило в Словения преди година, по време на тяхното председателство.", "date": "2017.09.12", "title": "Калоян Паргов, БСП-София: Основните предизвикателства пред българското председателство на Съвета на ЕС са общоевропейски и са част от дневния ред"}
{"url": "http://www.focus-news.net/news/2017/09/12/2435133/ruo-pazardzhik-s-chetiri-obedineni-uchilishta-i-sedem-inovativni-zapochva-novata-uchebna-godina-v-oblastta.html", "text": "Четири учебни заведения в област Пазарджик са преобразувани като обединени училища със заповед на министъра на образованието, съобщи за Радио „Фокус“ – Пазарджик Валентина Кайтазова, началник на РУО-Пазарджик. Това са ОУ „Васил Левски“ в село Кръстава, ОУ „Иван Вазов“ в село Пашови, ОУ „Христо Ботев“ в село Семчиново и основното училище в село Калугерово. „В селата Кръстава и Пашови приемът след седми клас беше за ученици с профил „Хуманитарни науки“, а в училището в село Семчиново приемът след седми клас бе за професионална паралелка. За училището в Калугерово е обявен нулев прием“, уточни Кайтазова. Тя допълни, че в Пазарджишко са обособени и 7 иновативни училища, в които ще се прилагат иновации по отношение на училищния живот и методиката на преподаване.\r\nАлбена ЖИЛЕКОВА", "date": "2017.09.12", "title": "РУО-Пазарджик: С четири обединени училища и седем иновативни започва новата учебна година в областта"}
{"url": "http://www.focus-news.net/news/2017/09/12/2435134/poslanikat-na-kndr-v-rusiya-phenyan-iska-da-prodalzhi-da-ukrepva-otnosheniyata-si-s-moskva.html", "text": "Посланикът на Корейската народно-демократична република (КНДР) в Русия Ким Хен Чжун, по време на приема по случай 69-ата годишнина от основаването на Северна Корея, е заявил, че Пхенян се грижи за спазването на добрите традиции в руско-северокорейската дружба и има намерение да развива тези отношения и в бъдеще, предаде ТАСС.\r\n„Нашата партия и правителство се грижат за спазването на добрите традиции в нашата дружба и имат намерение да развиват и в бъдеще тези отношения, в съответствие с договорките“, подчерта дипломата.\r\nСпоред неговите думи, КНДР днес се е превърнала „в ядрена държава, на която не би посегнал нито един противник“. „Под мъдрото ръководство на Ким Чен-ун, ние достихаме до успехи в строителството на социалистическа държава. Няма сила, която е способна да спре нашето развитие“, отбеляза Ким.\r\n„Днес, ситуацията на Корейския полуостров е на границата на войната, заради американските действия срещу Северна Корея. Изпитанието на водородна бомба – това е нормален процес, през който трябва задължително да се премине, при паралелното развитие на икономиката и ядрените сили“, заяви северокорейският посланик в Москва.\r\nПревод и редакция:", "date": "2017.09.12", "title": "Посланикът на КНДР в Русия: Пхенян иска да продължи да укрепва отношенията си с Москва"}
{"url": "http://www.focus-news.net/news/2017/09/12/2435150/biserka-mihaleva-ruo-sliven-vsichki-uchebni-zavedeniya-v-oblastta-imat-osigureni-uchiteli.html", "text": "Всички учебни заведения в сливенска област, дори и в по-малките населени места, имат осигурени учители за новата учебна година. Това съобщи пред Радио „Фокус“ – Сливен началникът на Регионалното управление на образованието в Сливен Бисерка Михалева. „Проблемът с недостига го наблюдаваме от много години, защото сега започват да се пенсионират голям брой учители, а няма подготвени специалисти. Ние сме решили проблема – там, където няма учители в правоспособна възраст, преподават учители-пенсионери”, коментира Михалева. Най-много са свободните места за учители по чужди езици, информационни технологии, математика и химия. Всичките 73 училища и 62 детски градини в област Сливен ще започнат учебната 2016-2017-та година в срок. Закрита е детската градина в село Жеравна и се самозакрива училището в село Малко село, община Котел. Няма да има закрити паралелки в областта, уточни Бисерка Михалева. Всички ремонти в учебните заведения са приключили, осигурено е и отоплението за зимата.", "date": "2017.09.12", "title": "Бисерка Михалева, РУО – Сливен: Всички учебни заведения в областта имат осигурени учители"}
{"url": "http://www.focus-news.net/news/2017/09/12/2435151/afp-amerikanskoto-ministerstvo-na-pravosadieto-poiska-rt-da-se-registrira-kato-chuzhdestranen-agent.html", "text": "Министерството на правосъдието на САЩ е поискало от руската телевизия РТ да се регистрира като „чуждестранен агент“ на територията на Съединените щати. Това е поредният ход за увеличаване на натиска върху голямата медийна група, на която Вашингтон гледа, като на инструмент за разпространяване на руска пропаганда, предаде AFP.\r\nОт телевизията заявиха, че компанията, която предоставя всички услуги на РТ Америка е получила писмо от правосъдното министерство, в което е написано, че тя е задължена да се регистрира според Закона за регистрация на чуждите агенти, по принцип предназначен за лобисти и адвокати, представляващи чуждестранни политически интереси.\r\nСпоред високопоставени служители на телевизията, този ход е част от „войната“ на САЩ срещу руските медии.\r\nПревод и редакция:", "date": "2017.09.12", "title": "AFP: Американското министерство на правосъдието поиска RT да се регистрира като „чуждестранен агент“"}
{"url": "http://www.focus-news.net/news/2017/09/12/2435152/kyustendil-kartirani-i-oboznacheni-sa-okolo-100-peshteri-i-dupki-v-regiona.html", "text": "Картирани и обозначени са около 100 пещери и дупки в Кюстендил и региона. Това каза пред Радио „Фокус“ – Кюстендил Виктор Ранов, член на туристическо дружество „Осогово” в Кюстендил и изследовател на пещери. По думите му една от големите пещери се намира в района на село Цървена ябълка. „Тя се намира в Осоговието. Там е карстов район и от отвора на планината се вижда родния град на Ильо войвода. Това е в близост до граничната бразда с Македония”, каза Виктор Ранов. По думите му там няма никакви геоложки образувания. Такива образувания има в пещерата „Янина дупка”, разположена покрай реката в село Ваксево. В пещерата се прониква с помощта на въже, а поради факта, че тя е труднодостъпна, природните образувания са запазени. „Някои хора са влизали, унищожавали са това, което природата е създавала хилядолетия”, каза Виктор Ранов. Освен в Осоговска планина пещери има и в района на Конявска планина, както и в района на Краището. Голяма част от пещерите в района на река Струма са трудно достъпни и до тях се достига с определени познания и умения. „От една от пещерите извираше вода, там есен и пролет дори имаше и риба”, каза Виктор Ранов.\r\nВенцеслав ИЛЧЕВ", "date": "2017.09.12", "title": "Кюстендил: Картирани и обозначени са около 100 пещери и дупки в региона"}
{"url": "http://www.focus-news.net/news/2017/09/12/2435153/sayuzat-na-ofitserite-i-serzhantite-ot-zapasa-i-rezerva-otbelyaza-101-godini-ot-sazdavaneto-si-obzor.html", "text": "Съюзът на офицерите и сержантите от запаса и резерва отбеляза 101 години от създаването си с тържествено заседание в Централния военен клуб в столицата. Заседанието започна с изпълнение на химна на Р България и „Велик е нашият войник“ от Гвардейския представителен духов оркестър. На събитието присъстваха президентът и върховен главнокомандващ въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, офицери, сержанти и войници от резерва, граждани и общественици. „Историята е показала, че силата на една армия не се измерва в количеството и качеството на оръжието, а със силата на духа и традициите“, заяви пред присъстващите държавният глава. По думите му Съюзът на офицерите и сержантите от запаса и резерва с постоянство и всеотдайност изпълнява мисията си – да съхранява войнските идеали и традиции и издига престижа на Българската армия. „Българската държавата е била силна и просперираща, когато е била силна връзката между народ и армия“, посочи държавният глава. „С премахването на наборната армия, със свиването на армията, вие имате отговорността да поддържате жива тази връзка, да държите пулса на ставащото в обществото, да бъдете хората, които засяват целите, задачите и необходимостта от силна Българска армия“, обърна се Радев  към членовете на съюза „Една нация има бъдеще, когато използва по най-добрия начин потенциала на своите граждани, а ние имаме огромен потенциал“, каза още държавният глава. \r\nМинистърът на отбраната Красимир Каракачанов  заяви, че българското общество е започнало да се събужда и разбра, че след десетилетия трябва да се завърнем към изконните ни ценности и любовта към Отечеството. По думите му Съюзът на офицерите и сержантите от запаса и резерва  е единствената организация, която ни показва, че независимо от партийните идеали, ние имаме едни ценности. „Благодарение на вас младото поколение, което няма възможност да влезе в армията, може да се докосне до това, в което бяха възпитавани поколения войници“, обясни Красимир Каракачанов. „Вие служите доблестно под бойните знамена на България. Показвате на младото поколение как трябва да се служи на Отечеството“, каза още той.\r\nНачалникът на отбраната ген. Андрей Боцев се обърна към членовете на съюза с думите: „Знайте, че макар и напуснали армията, сте неразделна част от бойния ни строй, защото притежавате патриотизъм и опит, от които винаги ще се нуждаем“. Той заяви, че Съюзът на офицерите и сержантите от запаса и резерва  има голям принос в изграждането, укрепването и сигурността на България. „Да не намалява броят на българските воини, които се записват в редиците на съюза сега и в бъдеще, това показва висока оценка и доверие на преминаващите в запаса и че отстоявате правата им. Това означава възможност и желание на сегашните и следващите поколения да се посветят на нашата специфична и нелека професия“, посочи ген. Боцеви и добави, че членовете на съюза са отличен пример за хора, приели за своя мисия и съдба военната сигурност на България. \r\nМинистърът на отбраната Красимир Каракачанов и Началникът на отбраната ген. Андрей Боцев наградиха членове на Съюза на офицерите и сержантите от запаса и резерва. Председателят на Съюза ген. Стоян Топалов удостои държавния глава с плакет, посветен на 110-та годишнина от създаването на патриотичната организация.", "date": "2017.09.12", "title": "Съюзът на офицерите и сержантите от запаса и резерва отбеляза 101 години от създаването си (ОБЗОР)"}
{"url": "http://www.focus-news.net/news/2017/09/12/2435154/sport-zapochnaha-parvite-osem-dvuboya-ot-tazgodishnoto-izdanie-na-shampionskata-liga-po-futbol.html", "text": "Започнаха първите осем срещи от груповата фаза на тазгодишното издание на Шампионската лига. В най-интересният мач Барселона приема Ювентус на „Ноу Камп“, а в другите по-интересни мачове Рома е домакин на Атлетико (Мадрид), Селтик и Пари Сен Жермен играят в Глазгоу, а Байерн(Мюнхен) и Андерлехт играят на Алианц Арена в баварската столица.", "date": "2017.09.12", "title": "Спорт: Започнаха първите осем двубоя от тазгодишното издание на Шампионската лига по футбол"}
{"url": "http://www.focus-news.net/news/2017/09/12/2435155/pazardzhik-v-regiona-ima-nedostig-na-rabotnitsi-za-dobiv-na-darva-za-ogrev.html", "text": "Все по-голям е недостигът на работници за добива на дърва за огрев, каза за Радио „Фокус“ – Пазарджик директорът на Държавното горско стопанство в Пазарджик инж. Гаврил Рангелов. Той обясни, че причините за тази тенденция са различни. „От една страна работата е тежка, от друга все повече хора заминават, за да работят в чужбина. Дори хората, които са родени в горски региони като Сърница например, не желаят да се занимават с тази дейност. Работата по добива на дърва за огрев е непривлекателна, работи се в пресечени терени, често се налага дървата да се превозват с животинска тяга близо до пътищата“, коментира Рангелов. Той допълни, че въпреки недостига на работници през тази година ще се справят с добива на дърва за огрев и такива ще бъдат доставени на всички, които са подали своите заявки.\r\nВаня НИКОЛОВА", "date": "2017.09.12", "title": "Пазарджик: В региона има недостиг на работници за добив на дърва за огрев"}
{"url": "http://www.focus-news.net/news/2017/09/12/2435156/reuters-politsiyata-v-kataloniya-evakuira-bazilikata-sagrada-familiya.html", "text": "Каталонската полиция заяви, че е евакуирала християнската базилика Саграда Фамилия в Барселона, предава Reuters. Освен нея, са евакуирани и търговските обекти, които се намират в околността. Властите заявиха, че това е част от антитерористична операция. Полицията е отцепила района. Все още няма повече информация по случая. Симеон Миланов", "date": "2017.09.12", "title": "Reuters: Полицията в Каталония евакуира базиликата Саграда Фамилия"}
{"url": "http://www.focus-news.net/news/2017/09/12/2435157/montana-festival-s-toplovazdushni-baloni-shte-se-provede-na-letishteto-v-selo-erden.html", "text": "Фестивал с топловъздушни балони ще се проведе на летището в монтанското село Ерден, каза за Радио „Фокус“ – Видин Евтим Стефанов, организатор на проявата. Той посочи, че фестивалът се провежда под названието „Приключение с балон“ и започва от 13 септември до 17 септември. „Фиестата се организира в рамките на проект „Приключение с балон – нов съвместен туристически продукт”, финансиран по програма Интеррет V-A Румъния-България. Проектът е фокусиран върху развитието на туризма и подобряване на устойчивото използване на природните и културните ресурси в трансграничния регион“, обясни Евтим Стефанов. Той допълни, че ще бъде представен новият туристически продукт – летене с топловъздушен балон. Ще може да се лети с 10 балона от България и Румъния. „След 18:30 часа всички посетители на фестивала ще имат възможност да се качат безплатно на балон, привързан с въжета към земята“, обясни Евтим Стефанов.\r\nАнна ЛОЗАНОВА", "date": "2017.09.12", "title": "Монтана: Фестивал с топловъздушни балони ще се проведе на летището в село Ерден"}
{"url": "http://www.focus-news.net/news/2017/09/12/2435158/the-independent-politsiyata-razsledva-vazmozhna-strelba-v-nay-golyamata-bolnitsa-na-amerikanskiya-shtat-nyu-hempshir.html", "text": "Най-голямата болница на Ню Хемпшир е блокирана, тъй като американската полиция разследва възможен случай на стрелба в здравното заведение, пише The Independent. \r\n„Медицинският център Дартмут-Хичкок в Лебанон, е затворен, след като се получи информация, че има стрелец в болницата“, заяви представител на здравното заведение.\r\n„Разследваме ситуацията и ще излезем с информация веднага, след като получим такава. Полицията на Лебанон и Ню Хемпшир е известена и е на място“, допълни той.\r\nГражданите са посъветвани, да избягват зоната, а трафикът е отклонен. Симеон Миланов", "date": "2017.09.12", "title": "The Independent: Полицията разследва възможна стрелба в най-голямата болница на американския щат Ню Хемпшир"}
{"url": "http://www.focus-news.net/news/2017/09/12/2435159/reuters-masud-barzani-se-zareche-referenduma-za-nezavisimost-na-irakski-kyurdistan-da-bade-proveden.html", "text": "Лидерът на иракските кюрди Масуд Барзани се зарече, че референдумът за независимост на Иракски Кюрдистан от Багдад ще бъде проведен, както е предвидено – на 25 септември, въпреки че парламентът на страната го обяви за неконституционен, предаде Reuters.\r\n“Референдумът ще бъде проведен навреме... Диалогът с Багдад ще бъде продължен, след плебисцита“, заяви Барзани, който е президент на Кюрдистанското регионално правителство. \r\nТой е казал на събралите с кюрди, араби и туркмени в град Киркук, че референдумът е „естествено право“, според съобщение в Туитър на помощника му Хемин Хаврами. Освен това, Барзани е подчертал, че Киркук ще получи „специален статус“ в един нов, независим, Кюрдистан.\r\nПревод и редакция:", "date": "2017.09.12", "title": "Reuters: Масуд Барзани се зарече референдума за независимост на Иракски Кюрдистан да бъде проведен"}
{"url": "http://www.focus-news.net/news/2017/09/12/2435160/tass-v-nyu-york-be-otkrita-72-rata-sesiya-na-generalnata-asambleya-na-oon.html", "text": "В Ню Йорк бе открита 72-рата сесия на Генералната Асамблея на ООН, пише ТАСС. Председателят на сесията Мирослав Лайчак обяви началото на годишния работен цикъл.\r\n„Обявявам за открита 72-рата сесия на Генералната Асамблея“, заяви той. След това той предложи на представителите на 193-те страни-членки на ООН, да запазят минута мълчание за „молитва и размисъл“. Симеон Миланов", "date": "2017.09.12", "title": "ТАСС: В Ню Йорк бе открита 72-рата сесия на Генералната Асамблея на ООН"}
{"url": "http://www.focus-news.net/news/2017/09/12/2435161/ispaniya-sluzhiteli-na-sluzhbite-za-sigurnost-sa-arestuvali-dvama-dushi-po-podozrenie-za-terorizam.html", "text": "Служители на испанските служби за сигурност Mossos d’Esquadra в рамките на антитерористична операция са арестували двама души в съмнителен микробус, паркиран в близост до катедралата Sagrada Família de Barcelona, предава електронното издание на \"La Vanguardia\".\r\nИзданието уточнява, че продължават да са затворени за движение улиците \"Provença\", \"Rosselló\" и \"Sardenya\".\r\nЗатворена е спирката на метрото за линиите 5 и 2, като влаковете на спират на гарата.", "date": "2017.09.12", "title": "Испания: Служители на службите за сигурност са арестували двама души по подозрение за тероризъм"}
{"url": "http://www.focus-news.net/news/2017/09/12/2435162/xinhua-iznosat-na-balgariya-raste-vnosat-namalyava.html", "text": "Износът на България е нараснал с 5 процента през 2016-а година на годишна база, докато вносът на страната е намалял с 0,7 процента, предаде Xinhua, позовавайки се на данни публикувани от Националния статистически институт (НСИ) на България.\r\nПрез 2016-а година страната е изнесла продукти на стойност 47,2 милиарда лева, докато е внесла продукти за 51,2 милиарда лева, според НСИ.\r\nНай-голям растеж има в износа на индустриална продукция, който се е повишил с 20% на годишна база, а намалението на вноса е за сметка на горива, лубриканти и др.\r\nВносът към ЕС е отбелязал растеж с 7,3 процента, в сравнение с 2015-а година, когато страната е изнесла продукция за европейската общност на стойност 31,2 милиарда лева, докато в обратната посока има увеличение с 2,5% до 34 милиарда лева.\r\nПревод и редакция:", "date": "2017.09.12", "title": "Xinhua: Износът на България расте, вносът намалява"}
{"url": "http://www.focus-news.net/news/2017/09/12/2435163/afp-donald-tramp-shte-razgleda-i-otseni-shtetite-ot-uragana-irma.html", "text": "Американският президент Доналд Тръмп, ще пътува до щата Флорида, за да оцени щетите от урагана „Ирма“, заявиха от Белия дом, цитирани от AFP.\r\n„Президентът и цялата администрация ще продължат да следят ситуацията в Пуерто Рико, САЩ, Вирджинските острови, Флорида, Тексас и всички други зони, засегнати от ураганите Ирма и Харви“, заяви говорителят на Белия дом Сара Сандърс. Симеон Миланов", "date": "2017.09.12", "title": "AFP: Доналд Тръмп ще разгледа и оцени щетите от урагана „Ирма“"}
{"url": "http://www.focus-news.net/news/2017/09/12/2435164/cnn-izraelskiyat-premier-podcherta-che-samo-tvarda-pozitsiya-sreshtu-iran-mozhe-da-predotvrati-voyna.html", "text": "Израелският премиер Бенямин Нетаняху предупреди за опасностите от иранските ядрени амбиции и присъствие в Близкия изток, предава CNN.\r\n„Всеки влиза в техния списък рано или късно, но ние сме първи“, заяви Нетаняху пред репортери. \r\nСпоред него Иран открито заявява, че иска да унищожи Израел. \r\n„Войната идва заради слабата позиция по Иран. Една по-твърда позиция може да предотврати войната“, заяви израелският премиер. Симеон Миланов", "date": "2017.09.12", "title": "CNN: Израелският премиер подчерта, че само твърда позиция срещу Иран може да „предотврати война“"}
{"url": "http://www.focus-news.net/news/2017/09/12/2435165/24-vesti-makedoniya-srabskiyat-razuznavach-goran-zhivalievich-obvini-harvatski-voenen-v-opit-za-ubiystvoto-na-zoran-zaev.html", "text": "Сръбският разузнавач Горан Живалиевич заяви пред сръбската телевизия „Хепи“, че не е участвал в размириците в македонския парламент от 27 април тази година, предава македонският телевизионен канал „24“.\r\nТой каза, че е следял събитията от дома си и не е знаел за какво става въпрос. Когато разбрал какво става се запътил към македонския парламент, за да види дали в мероприятието участват сръбски екстремисти. Демонстрациите не са били организирани от граждански сдружения, а от „патриотични организации под контрола на ВМРО-ДПМНЕ“, заяви Живалиевич.\r\nСръбският разузнавач не само отхвърли обвиненията, че е участвал в размириците, но добави, че имало снимки, които показват човек с емблемата на въоръжените сили на Хърватия.\r\n„На тези снимки, на които хората влизат с маски и бият Заев има и човек с емблемата на въоръжените сили на Хърватия – Игор Юг. Ако внимателно гледате снимката, се вижда, че през цялото време той държи ръката си зад гърба. Според някои информации, той е човекът, който е трябвало да убие Зоран Заев“, заяви Живалиевич.\r\nАгенция „Фокус“ припомня, че на 27 април крайни македонски националисти и симпатизанти на ВМРО-ДПМНЕ щурмуваха македонския парламент. Между Сърбия и Македония се разрази дипломатически скандал, тъй като се оказа, че сръбският разузнавач Горан Живалиевич, е участвал в мероприятието. Симеон Миланов", "date": "2017.09.12", "title": "24 Вести (Македония): Сръбският разузнавач Горан Живалиевич обвини хърватски военен в опит за убийството на Зоран Заев"}
{"url": "http://www.focus-news.net/news/2017/09/12/2435166/reuters-donald-tramp-zayavi-che-sanktsiite-sreshtu-severna-koreya-sa-nishto-v-sravnenie-s-tova-koeto-shte-tryabva-da-se-sluchi.html", "text": "Доналд Тръмп заяви, че последните санкции на ООН срещу Северна Корея са много малка стъпка и нищо в сравнение с това, което трябва да се случи с ядрената програма на страната, предава Reuters.\r\nСъветът за сигурност на ООН гласува единодушно за засилване на санкциите срещу Северна Корея в понеделник. Новите ограничения са насочени срещу експорта на текстилни изделия, който осъществява режимът в Пхенян. Освен това се слага и лимит на импорта на петрол в страната.\r\n„Смятаме, че това е много малка стъпка, не е голяма работа. Не знам дали има някакъв ефект, но със сигурност бе приятно, че получихме 15 гласа на нула. Но тези санкции са нищо в сравнение с това, което в крайна сметка, ще трябва да се случи“, заяви президентът на САЩ.Симеон Миланов", "date": "2017.09.12", "title": "Reuters: Доналд Тръмп заяви, че санкциите срещу Северна Корея са \"нищо в сравнение с това, което ще трябва да се случи\""}
{"url": "http://www.focus-news.net/news/2017/09/12/2434901/burgas-obshtinata-podkrepya-kampaniyata-ubiy-skorostta-spasi-dete.html", "text": "Община Бургас подкрепя кампанията \"Убий скоростта, спаси дете\". Инициативата, чието начало е дадено през 2004 г., насочва вниманието на шофьорите и обществото към застрашителния брой пътни произшествия, чиито жертви са деца. Това съобщиха от пресцентъра на Община Бургас. За тази цел се избира най-видимата за всички шофьори мобилна платформа - задното стъкло на превозните средства  от градския транспорт. През следващите дни из обществените автобуси в редица големи български градове, сред които и Бургас, ще бъдат позиционирани общо 600 стикера с визията и логото на кампанията. \r\nОсвен тях, в Бургас и Варна ще бъдат монтирани 30 броя информационни табели на кампанията \"Убий скоростта, спаси дете!\" в близост до училища. Такива знаци са поставени през 2015 г. в София и през март 2017 г. в Благоевград. Тази година е планирано боядисване на пешеходни пътеки в няколко града. В Бургас това ще се случи на 13 септември от 11 часа, с участието на кмета Димитър Николов.", "date": "2017.09.12", "title": "Бургас: Общината подкрепя кампанията \"Убий скоростта, спаси дете\""}
