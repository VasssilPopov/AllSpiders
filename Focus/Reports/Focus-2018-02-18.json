{"url": "http://www.focus-news.net/news/2018/02/18/2489979/kyustendil-ansambal-aktavis-dupnitsa-shte-se-vklyuchi-v-kontsert-spektakal-po-sluchay-3-mart.html", "text": "Ансамбъл „Актавис“ – Дупница ще се включи в концерт-спектакъл по случай 3-ти март. Това каза за Радио „Фокус“- Пирин Воин Войнов, художествен ръководител на състава. „На 28 февруари ансамбъл „Актавис“ ще представи спектакъла „Кърджали Асан“ по повод предстоящия национален празник на Република България.\r\nКонцертът ще се проведе от 18.00 ч. в салона на ОбДТ „Невена Коканова“- Дупница“, каза Войнов. По думите му танцьорите ще се включат ще се включат в подготвена програма в Зала 1 на НДК, които ще се състои на 3 март.\r\nЛора КАЛЧЕВА", "date": "2018.02.18", "title": "Кюстендил: Ансамбъл „Актавис“ – Дупница ще се включи в концерт-спектакъл по случай 3 март"}
{"url": "http://www.focus-news.net/news/2018/02/18/2489975/varna-310-prestapleniya-ot-maloletni-i-nepalnoletni-litsa-sa-registrirani-v-odmvr-prez-2017-g.html", "text": "310 престъпления от малолетни и непълнолетни лица са регистрирани в Областната дирекция на МВР във Варна през 2017 година. Това съобщиха за Радио „Фокус“ – Варна от пресцентъра на дирекцията. За сравнение през 2016 година те са били 318. Най-честите противообществени прояви и престъпления, извършвани от малолетни и непълнолетни, са кражби. Като ново явление за извършване на престъпление при непълнолетните се явява управление на моторно превозно средство в срок на наказание и използване на нерегистрирано моторно превозно средство, допълниха от полицията.\r\nПрез изминалата година инспекторите, ангажирани по линия на детската престъпност в ОДМВР-Варна, са работили с 344 лица, като 24 за употреба на опиати, 117 за бягство от дома и скитничество, 5 за просия и 204 на други основания.\r\nГрад Варна е областен център и най-голямото населено място в областта и като такова съсредоточава най-голям брой престъпления, извършени от малолетни и непълнолетни лица, посочиха от полицията.\r\nМарияна ВАЛЕНТИНОВА", "date": "2018.02.18", "title": "Варна: 310 престъпления от малолетни и непълнолетни лица са регистрирани в ОДМВР през 2017 г."}
{"url": "http://www.focus-news.net/news/2018/02/18/2489978/kardzhali-niyazi-nazim-veli-ot-dps-e-preizbran-za-kmet-na-selo-zvinitsa-obshtina-kardzhali.html", "text": "Ниязи Назим Вели от ДПС е преизбран за кмет на село Звиница, община Кърджали. Това показват данните от предварителното преброяване на бюлетините. За Вели са гласували 212 души (78.52%), а за опонента му  Махмуд Сюлейман Юсеин от ГЕРБ - 58 (21,48%). \r\nИзборният ден приключи при 61,41% избирателна активност.  На частичните местни избори са гласували 295 души, от общо 485 имащи право на глас. Броят на действителните бюлетини е 270.\r\nИзборите в населеното място бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че като кмет не бе прекратил участието си в търговска фирма.", "date": "2018.02.18", "title": "Кърджали: Ниязи Назим Вели от ДПС е преизбран за кмет на село Звиница, община Кърджали"}
{"url": "http://www.focus-news.net/news/2018/02/18/2489976/reuters-povecheto-avtoritetni-kmetove-ot-gsdp-podkrepyat-koalitsiya-sas-sayuza-hdshss.html", "text": "Повечето от авторитетните кметове, избрани от редиците на ГСДП, подкрепят формирането на коалиционно правителство в Германия между тяхната партия и Съюза (ХДС/ХСС) на Ангела Меркел, сочат данни от анкета, публикувана в неделя, предава Reuters.\r\nАмериканската агенция припомня, че във вторник, 20 февруари, предстои гласуване на 464-те хиляди членове на социалдемократическата партия по въпроса дали тя да влезе отново в „голяма коалиция“ с Блока на Меркел.\r\nИзданието Bild am Sonntag се е свързало с кметовете на 35-те най-големи града, управлявани от ГСДП и е открила, че 26 от тях подкрепят съюза с Меркел. От останалите девет градоначалници, седем са отказали да изкажат мнение, а двама не са намерени за коментар.\r\nПревод и редакция:", "date": "2018.02.18", "title": "Reuters: Повечето авторитетни кметове от ГСДП подкрепят коалиция със Съюза (ХДС/ХСС)"}
{"url": "http://www.focus-news.net/news/2018/02/18/2489983/donald-tramp-rusiya-uspya-da-vsee-takav-razkol-i-haos-v-sasht-kakavto-ne-e-mechtala.html", "text": "Президентът на САЩ Доналд Тръмп се събуди в неделя с порция от коментари в \"Туитър\" във връзка с разследването за руска намеса в президентските избори в САЩ през 2016 година, водено от американското Министерство на правосъдието, предава американският телевизионен канал Fox News.\r\nЕдин от туийтовете на американския президент гласи следното:\r\n„Ако целта на Русия е била да всее разкол, проблеми и хаос в САЩ, то, имайки предвид всички изслушвания, разследвания и партийна омраза, те дори не са мечтали да за подобни успехи. В Москва се скъсват от смях. Вразуми се, Америка!“\r\nПревод и редакция:", "date": "2018.02.18", "title": "Доналд Тръмп: Русия успя да всее такъв разкол и хаос в САЩ, какъвто не е мечтала"}
{"url": "http://www.focus-news.net/news/2018/02/18/2489981/shumen-zapochva-remont-na-ulitsa-ticha-i-blagoustroyavane-na-gradinkata-do-dkts-1-v-grada.html", "text": "Улица “Тича” ще бъде затворена за движение на автомобили от понеделник, 19 февруари. Това съобщиха от пресцентъра на Общината. Промяната се налага във връзка със започващите ремонтни работи по проект “Благоустрояване и рехабилитация на части от техническата инфраструктура на гр. Шумен“, финансиран по Приоритетна Ос 1 на ОП „Региони в растеж 2014-2020 г.“ От фирмата изпълнител съобщават, че се въвежда и временна организация на движението, която ще бъде сигнализирана с необходимите пътни знаци. Като обходен маршрут ще се използва улица “Дойран”, но ще бъде осигурен достъп до домовете на гражданите, които живеят в района. Строителните дейности по ул. “Тича” включват възстановяване на уличното платно и на тротоарните настилки, осигуряване на достъпна среда за хората в неравностойно положение и изграждане на енергоспестяващо улично осветление. Също от понеделник, 19 февруари, започва и благоустрояването на градинката до ДКЦ 1, където е предвидена подмяна на тротоарите, изграждане на алеи и елементи на достъпна среда, парково и енергоспестяващо осветление. В района на строителните дейности до новата поликлиника не се предвиждат промени в движението. Паркингът, който се намира североизточно от градинката, ще бъде затворен, тъй като предстои да бъде асфалтиран. Теренът ще бъде ограден със сигнални ленти за осигуряване на безопасността на гражданите. От общинската администрация призовават шофьорите да бъдат внимателни и да не създават предпоставки за пътно-транспортни произшествия. Изпълнител на дейностите и на двата обекта е “ВИА Конструкт Груп” ЕООД, София.", "date": "2018.02.18", "title": "Шумен: Започва ремонт на улица “Тича” и благоустрояване на градинката до ДКЦ 1 в града"}
{"url": "http://www.focus-news.net/news/2018/02/18/2489985/plovdiv-obshtestveno-obsazhdane-otnosno-sedem-novi-sotsialni-uslugi-shte-se-provede-na-26-fevruari.html", "text": "Обществено обсъждане относно седем нови социални услуги ще се проведе в Пловдив на 26 февруари. Това съобщиха за Радио „Фокус“ – Пловдив от отдел „Връзки с обществеността“ на общината. Новите социални услуги на община Пловдив включват изграждането на Дневен център за деца с увреждания, Дневен център за деца с тежки множествени увреждания и Център за обществена подкрепа, които са позиционирани в сградата на ул. \"Д. Цончев\" 11, която е с 3 крила и площ от 930 кв. м и може да бъде преустроена и реконструирана по подходящ начин и с минимални средства и намеса. По проекта се предвиждат два центъра за настаняване от семеен тип за деца. Единият се намира на ул. \"Ст. Михайловски\" 13, с площ 330 кв. м и представлява едноетажна масивна сграда с прилежащи сервизни постройки-кухня и санитарно помещение. Другият се намира на ул.\"Петрова нива\" 51, с площ 343 кв. м и представлява съвкупност от две двуетажни основни и няколко обслужващи сгради. И за двете съществуващи сгради се предвижда извършване на реконструкции, обновяване и довършителни работи, които позволяват изграждане на адекватни условия за обектите, съгласно функционалните изисквания към услугите. Тези дейности са предвидени и за Наблюдавано жилище за младежи от 18 до 21-годишна възраст, намиращо се се в апартамент в ж. к. „Тракия“, бл. 268, разпростиращ се на площ от 100 кв. м, включващо спални помещения, мокри и сервизни помещения и кухня Събитието за общественото обсъждане ще се състои на 26 февруари от 10 часа в Дома на културата „Борис Христов“.", "date": "2018.02.18", "title": "Пловдив: Обществено обсъждане относно седем нови социални услуги ще се проведе на 26 февруари"}
{"url": "http://www.focus-news.net/news/2018/02/18/2489980/silistra-gosho-manov-ot-gerb-i-ruzhdin-selimov-ot-vmro-bnd-otivat-na-balotazh-na-kmetskite-izbori-v-selo-sredishte-obshtina-kaynardzha.html", "text": "Гошо Манов от ГЕРБ и Руждин  Селимов от „ВМРО-БНД” отиват на балотаж на кметските избори в село Средище, община Кайнарджа. Това показват данните от предварителното преброяване на бюлетините. За кандидата на ГЕРБ са гласували 243 души (49.8%),  за кандидатът на „ВМРО- Българско национално движение” - 204 души (41.8%). Бинназ Зубейдинова Мехмедова от ПП „ВОЛЯ” е получила 12 гласа (2.465), а Дженгис Мехмед Адем от ДПС - 24 гласа (4.92%).\r\nИзборният ден приключи при 45,96% избирателна активност. Галсуваха 505 души от 1099 гласоподаватели. Броят на действителните бюлетини е 488.\r\nИзборите в селото бяха насрочени, след като на 3 август 2017 г. кметът Бейзат Исмаилов Мустафов подаде оставка.", "date": "2018.02.18", "title": "Силистра: Гошо Манов от ГЕРБ и Руждин  Селимов от „ВМРО-БНД” отиват на балотаж на кметските избори в село Средище, община Кайнарджа"}
{"url": "http://www.focus-news.net/news/2018/02/18/2489995/reuters-islyamska-darzhava-poe-otgovornostta-za-teroristichniya-akt-v-dagestan.html", "text": "Терористическата организация „Ислямска държава“ пое отговорността за стрелбата в църква в южната руска провинция Дагестан, в резултат от която загинаха петима души, предава Reuters, като се позовава на съобщение в една от официозните интернет страници на групировката Amaq.\r\nАмериканската агенция уточнява, че в съобщението не се привеждат доказателства за твърдението.\r\nКакто агенция „Фокус“ вече информира, в неделя, мъж влезе в църква в град Кисляр и откри стрелба, в резултат от което загинаха петима души, а още пет бяха ранени.\r\nПревод и редакция:", "date": "2018.02.18", "title": "Reuters: „Ислямска държава“ пое отговорността за терористичния акт в Дагестан"}
{"url": "http://www.focus-news.net/news/2018/02/18/2489984/chastichnite-mestni-izbori-gerb-i-dps-si-podelyat-glasovete-v-smesenite-regioni-sledvashtata-sedmitsa-balotazhi-shte-ima-v-3-naseleni-mesta-obzor.html", "text": "ГЕРБ и ДПС си поделят гласовете в смесените региони. Това показват данните от предварителното преброяване на бюлетините след проведените кметски избори в 8 населени места в страната. Кандидатите на ДПС печелят изборите в село Звиница(община Кърджали), с. Кочово (община Велики Преслав, област Шумен), с. Кестеново (община Омуртаг, област Търговище) и село Енчец (община Кърджали), където нямаше друг кандидат. ГЕРБ спечели изборите в село Любенец (община Нова Загора, област Сливен) и отива на втори тур на изборите в село Брест(община Гулянци, област Плевен), село Градешница (община Криводол, област Враца) и село Средище (община Кайнарджа, област Силистра). Освен това ГЕРБ удвоява гласовете си в смесените райони спрямо последните местни избори.\r\nЕто и резултатите по места:\r\nЮксел Якуб Бекир от ДПС е преизбран за кмет на село Енчец, община Кърджали. Това съобщиха за Агенция „Фокус“ от ОИК-Кърджали. За него са гласували 78 избиратели. Изборният ден в населеното място приключи при 31,89% избирателна активност. В местния вот са гласували 96 души, от общо 301 имащи право на глас. Доскорошният кмет на населеното място - Юксел Якуб Бекир от ДПС, бе единственият кандидат за кметския пост. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност.\r\nНиязи Назим Вели от ДПС е преизбран за кмет на село Звиница, община Кърджали. За Вели са гласували 212 души (78.52%), а за опонента му Махмуд Сюлейман Юсеин от ГЕРБ - 58 (21,48%). Изборният ден приключи при 61,41% избирателна активност. На частичните местни избори са гласували 295 души, от общо 485 имащи право на глас. Броят на действителните бюлетини е 270. Изборите в населеното място бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че като кмет не бе прекратил участието си в търговска фирма.\r\n Със 194 гласа Гюсюм Апти Хаджъ от ДПС печели частичните кметски избори в с. Кочово, община Велики Преслав, област Шумен. За нейният опонент Ангел Делев Ангелов - независим кандидат издигнат от инициативен комитет, са гласували 110 души. Недействителните бюлетини са 4. Изборният ден в населеното място приключи 53,9% избирателна активност. Правото си на вот упражниха 308 избиратели от общо 573.\r\nДо изборите в населеното място се стигна, след като бившият кмет на селото Кенан Мустанов Ибрямов почина при автомобилна катастрофа на 3 ноември миналата година.\r\nИсмаил Хасанов Мехмедов от ДПС печели частичните кметски избори в с. Кестеново, община Омуртаг, област Търговище. Мехмедов е получил 82 гласа, а опонентът му Пакизе Хасанова Мехмедова от ПП ГЕРБ - 52 гласа. \r\nИзборният ден в населеното място приключи без сигнали за нарушения при 59% избирателна активност, след като от 239 имащо право на вот, гласуваха 141 души. \r\nИзборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nМария Вълчева Петкова от ГЕРБ е избрана за кмет на село Любенец, община Нова Загора, област Сливен. Това сочат данните от предварителното преброяване на бюлетините. За Петкова са гласували 113 души (53.81%), а за опонента ѝ Стоян Иванов Стоянов от ПП „АТАКА“ - 94 (44.76%). Изборният ден в населеното място приключи при 70% избирателна активност. Гласуваха 224 от общо 320 избиратели. Броят на валидните бюлетини е 210. Изборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда.\r\nЦецо Луканов от ПП ГЕРБ и Мирослав Кръстев от БСП отиват на балотаж на кметските избори в село Брест, община Гулянци, област Плевен. Това показват данните от предварителното преброяване на бюлетините. Кандидатът на ГЕРБ е получил 528 гласа (49.16%), а този на БСП - 293 (27.28%). За третия кандидат - Михаил Кирилов Георгиев от ВМРО са гласували 246 души (23.09%).\r\nИзборният ден в населеното място приключи при 60% избирателна активност. Правото си на вот са упражнили 1107 от 1839 гласоподаватели. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nЛюбомир Младенов от ПП ГЕРБ и Борислав Борисов от ПП „Синьо Единство“ отиват на балотаж на кметските избори в село Градешница, община Криводол, област Враца. Изборният ден в населеното място приключи при 67% избирателна активност, гласуваха 289 от общо 414 избиратели. Броят на действителните бюлетини е 279. За Младенов са гласували 120 души (43.01%), а за Борисов - 60 (21.51%). Кандидатът на ДПС Ивайло Кирилов е с 41 гласа, Емил Петров от ВМРО е с 32 гласа, а Цветана Божинова от БСП е само с 26 гласа. До частичния вот в селото се стигна, след като кметът Магдалин Сълков подаде оставка миналия ноември.\r\nГошо Манов от ГЕРБ и Руждин Селимов от „ВМРО-БНД” отиват на балотаж на кметските избори в село Средище, община Кайнарджа, област Силистра. За кандидата на ГЕРБ са гласували 243 души (49.8%), за кандидатът на „ВМРО- Българско национално движение” - 204 души (41.8%). Бинназ Зубейдинова Мехмедова от ПП „ВОЛЯ” е получила 12 гласа (2.465), а Дженгис Мехмед Адем от ДПС - 24 гласа (4.92%).\r\nИзборният ден приключи при 45,96% избирателна активност. Галсуваха 505 души от 1099 гласоподаватели. Броят на действителните бюлетини е 488. Изборите в селото бяха насрочени, след като на 3 август 2017 г. кметът Бейзат Исмаилов Мустафов подаде оставка.", "date": "2018.02.18", "title": "Частичните местни избори: ГЕРБ и ДПС си поделят гласовете в смесените региони, следващата седмица балотажи ще има в 3 населени места (ОБЗОР)"}
{"url": "http://www.focus-news.net/news/2018/02/18/2489982/sofiya-14-dushi-byaha-zadarzhani-predi-macha-mezhdu-levski-i-botev-plovdiv-a-chetirima-postradaha-v-sblasatsi-mezhdu-fenove-obzor.html", "text": "14 души бяха задържани преди мача между „Левски“ и „Ботев“-Пловдив, а четирима пострадаха в сблъсъци между футболни фенове. При извършени преди началото на футболната среща между отборите \"Левски\" и \"Ботев\"-Пловдив първоначални проверки на входа на стадион „Г. Аспарухов“ полицейските служители са задържали общо 12 души. В 9-ма от тях са намерени забранени вещи и предмети (пиротехника), а в 3-ма - наркотични вещества. На деветимата са съставени актове по чл. 21 от Закона за опазване на обществения ред при провеждане на спортни мероприятия. Другите трима са задържани в полицейските арести със заповед до 24 часа. \r\nМалко по-рано в полицията е бил получен сигнал за група фенове на гостуващ отбор за предстоящия футболен мач, които в и пред заведение на ул. „Черковна“ хвърляли пиратки и грубо нарушавали обществения ред. На място пристигналите полицейски екипи заварили разразяващ се конфликт между групата и минаващи от там младежи. \r\nОт разменените удари пострадаха трима, които са били откарани в болница. В полицейския арест са задържани двама участници в конфликта. При овладяване на ситуацията е пострадал и един от полицаите, който също е бил отведен в болнично заведение. \r\nДвижението по ул. \"Черковна\" в частта между кръстовищата с бул. \"Мадрид\" и ул.\"Оборище\" бе блокирано. Пред две от заведенията на улицата имаше изпочупени бутилки, а входовете към тях бяха охранявани от полицаи. \r\nАвтобусите по линия 120, чийто маршрут минава по ул. Черковна\", временно се движеха по бул. \"Ситняково\", до възстановяването на движението по улицата.\r\nСлед мача от Центъра за градска мобилност (ЦГМ) съобщиха, че футболни фенове са нанесли материални щети в автобус, движещ се по линия 120. От там уточниха, че при вандалската проява от футболните фенове са били счупени стъкла на автобуса. Няма информация за пострадали хора. Полицията е била уведомена за случая.", "date": "2018.02.18", "title": "София: 14 души бяха задържани преди мача между „Левски“ и „Ботев“-Пловдив, а четирима пострадаха в сблъсъци между фенове (ОБЗОР)"}
{"url": "http://www.focus-news.net/news/2018/02/18/2489987/blagoevgrad-folkloren-horov-kontsert-shte-se-provede-v-nch-n-y-vaptsarov-1866-blagoevgrad-na-24-fevruari.html", "text": "Фолклорен хоров концерт ще се проведе в НЧ „Н. Й. Вапцаров – 1866“ – Благоевград на 24 февруари. Това съобщи за Радио „Фокус“ – Пирин Илиян Юручки, секретар на културната институция. В музикалното събитие, което ще се състои в зала „Проф. Христо Арищиров“, участие ще вземат Женски народен хор при Ансамбъл „Гоце Делчев“ – София и Вокален ансамбъл „Езерец“ при Народно читалище „Н. Й. Вапцаров – 1866“ – Благоевград. Диригент ще бъде Илиян Юручки.\r\nЛивия НИНОВА", "date": "2018.02.18", "title": "Благоевград: Фолклорен хоров концерт ще се проведе в НЧ „Н. Й. Вапцаров – 1866“ – Благоевград на 24 февруари"}
{"url": "http://www.focus-news.net/news/2018/02/18/2489787/gabrovo-darzhavniyat-kuklen-teatar-v-grada-shte-predstavi-spektakala-tsvetovete-na-bokluka.html", "text": "Спектакълът „Цветовете на боклука“ ще представи Държавен куклен театър – Габрово, съобщиха от културната институция. Това е една поучителна история за „живота” на една консервна кутия от поточната линия в завода, през магазина, килера на баба до контейнера за разделно събиране на отпадъци и нейния нов живот. Историята учи децата да опазват околната среда и да рециклират отпадъците. Представлението ще започне от 11.00 часа на сцената на Държавен куклен театър – Габрово.", "date": "2018.02.18", "title": "Габрово: Държавният куклен театър в града ще представи спектакъла „Цветовете на боклука“"}
{"url": "http://www.focus-news.net/news/2018/02/18/2489988/tsvetan-tsvetanov-blagodari-na-strukturite-na-pp-gerb-i-pozdravi-mestnite-strukturi-na-partiyata-angazhirani-s-provezhdaneto-na-chastichni-kmetski-izbori.html", "text": "Зам.-председателят на ПП ГЕРБ и председател на Националния предизборен щаб на партията Цветан Цветанов поздрави местните структури на партията, ангажирани с провеждането на частични кметски избори, което се проведоха в неделя. За „Фокус“ Цветанов заяви, че партийните структури на ГЕРБ винаги залагат на последователната работа и доказаните резултати, а не на омразата. По думите му структурите на партията са в изключителна форма и готови за избори по всяко време. Той заяви, че ГЕРБ винаги е работила и ще продължи да работи в интерес на гражданите. \r\nЦветанов изказа особената си благодарност към местната структура, ангажирана с провеждането на изборите в село Любенец, община Нова Загора, област Сливен където предварителните данни сочат, че кандидатът на ГЕРБ Мария Петкова печели кметските избори срещу кандидата на ПП \"Атака\".\r\nЗам.-председателят на ПП ГЕРБ поздрави и местната структури, които са ангажирани с кметските избори в село Брест в община Гулянци, село Градешница в община Криводол и село Средище в община Кайнарджа, където издигнатите от ГЕРБ кандидати ще се явят на балотаж следващата седмица. Цветанов поздрави и местните партийни структури в смесените райони, където ГЕРБ удвоява гласовете си спрямо последните местни избори.\r\nТой пожела успех на всички кметове, независимо от партийната им принадлежност.", "date": "2018.02.18", "title": "Цветан Цветанов благодари на структурите на ПП ГЕРБ и поздрави местните структури на партията, ангажирани с провеждането на частични кметски избори"}
{"url": "http://www.focus-news.net/news/2018/02/18/2489766/euronews-po-vreme-na-demonstratsiya-na-alternativa-za-germaniya-v-berlin-se-e-stignalo-do-sblasatsi-mezhdu-demonstranti-i-politsiya.html", "text": "Протестиращи и полиция са се сблъскали в Берлин по време на контрадемонстрация срещу марш на крайнодясната партия „Алтернатива за Германия“, предава  Euronews.\r\nНяколко ареста са извършени, след като демонстрантите се опитват да пресекат пътя на последователите на „Алтернатива за Германия“  през берлинския квартал „Кройцбург“.\r\nВървейки под банери с надпис „Спрете ислямизацията“ и „Борете се за правата на жените“ последователите на „Алтернатива за Германия“ не са можели да преминат по пътя, предоставен им от властите, което е накарало полицията да се намеси. Виктор Турмаков", "date": "2018.02.18", "title": "Euronews: По време на демонстрация на „Алтернатива за Германия“ в Берлин се е стигнало до сблъсъци между демонстранти и полиция"}
{"url": "http://www.focus-news.net/news/2018/02/18/2489986/reporter-makedoniya-viktor-orban-se-zakani-da-izpolzva-vsichki-zakonovi-sredstva-za-da-spre-dzhordzh-soros.html", "text": "Премиерът на Унгария Виктор Орбан заяви в неделя, че няма да се успокои, докато има хора, които изповядват идеите на милиардера-интернационалист Джордж Сорос и помагат за реализирането на плана му „да наводни Европа с мигранти“, предава македонската агенция „Репортер“.\r\n„Ще използваме изцяло силното, мощно и законно оръжие, с което разполагаме, за да се преборим с този план“, заяви Орбан по време на реч относно постиженията на правителството му по време на последния му мандат.\r\nПревод и редакция:", "date": "2018.02.18", "title": "“Репортер“ (Македония): Виктор Орбан се закани да използва всички законови средства, за да спре Джордж Сорос"}
{"url": "http://www.focus-news.net/news/2018/02/18/2489696/pregled-na-osnovnite-temi-v-svetovniya-pechat-agentsiya-fokus.html", "text": "Милорад Додик е категоричен по два въпроса: че е президент на легитимна държава, а не на етнически прочистена територия в държава с международно признати граници и че дори и на 58 години той все още може да играе баскетбол като професионалист, пише в материал на авторитетното американско издание The New York Times, посветен на босненския сръбски лидер и положението в Босна и Херцеговина (БиХ), като цяло.\r\nВестника е съгласен за баскетбола, като посочва, че той играе редовно, въпреки че никога не е играл на професионално ниво извън бившата Югославия, която някога беше сред силите в този спорт и е показал способностите си по време на демонстративен мач в Санкт Петербург миналата година, в който са взели участие руски баскетболни величия от миналото, включително бившият руски играч от НБА Андрей Кириленко.\r\nНо, що се отнася до политиката, The New York Times смята, че Додик греши. Въпреки решимостта му да се отцепи от мюсюлманско-хърватската част на БиХ, той остава само президент на един сръбски автономен регион, приблизително с големината на Белгия. Регионът, обясняват от американското издание, се нарича Република Сръбска – име, дадено му от изцапания с кръв негов предшественик Радован Караджич, който е военен престъпник, излежаващ 40-годишна присъда за осъществяване на геноцид срещу босненските мюсюлмани.\r\nПо време на двата му президентски мандата и двата му като премиер на автономната област, Додик е постоянен източник на главоболия за международната общност. Въпреки предупрежденията и в противоречие с решението на Върховния съд на БиХ, той организира референдум през 2016-а година, по въпроса дали 9 януари да бъде обявен за национален празник, а това е денят, в който през 1992 година Караджич обяви създаването на сръбска държава в Босна.\r\nСлед единодушното приемане на предложението, САЩ наложиха санкции на босненския лидер на основание, че подкопава следвоенния ред, установен с подписването на Дейтънския мирен договор през 1995 година. Докато Додик продължава да руши авторитета на централните власти в Сараево, Западните дипломати се тревожат, че плебисцита е просто прелюдия към втори референдум, този път за независимостта на Република Сръбска.\r\nТой е враг и на посланика на САЩ в БиХ Морин Кормак, което личи от заявлението му, че „тя провежда такава политика, все едно Хилъри Клинтън е президент на САЩ“. Напоследък, както твърди Додик, тя го е оставила да диша по спокойно. „Честно казано, животът ми се подобри чувствително, когато тя спря да идва тук и да ми казва какво да правя“, обяснява сръбският лидер.\r\nИзданието си припомня, че някога Вашингтон и Брюксел са го приветствали като умерен политик, който ще сложи край на войнстващия сръбски национализъм, довел до кръвопролитията на Балканите през 90-те, но Додик се е префасонирал като радикален националист, научил уроците си от страниците на учебниците по авторитаризъм и съвременните си патрони в Белград, включително сръбския президент Александър Вучич.\r\nДодик е призова всички сръбски политици на служба в босненските държавни институции да се върнат в Баня Лука – столицата на сръбския регион и обяви тези, които отказаха за предатели. Той засили държавния контрол върху медиите и стегна примката около икономиката и институциите на сръбския автономен регион, като се превърна в главния работодател в Република Сръбска.\r\n„Той еволюира от автократ в диктатор“, заяви Вукота Говедарица, един от малкото политически противници на Додик. „Неговата управленска стратегия на създаване на вътрешни и външни врагове почти ни докара до банкрут и политически провал“.\r\nВ интервю, дадено в Баня Лука, Додик се почувства леко смутен при споменаването на американските санкции. Без да го признава открито, както и повечето сърби, той таи надежди, че администрацията на Доналд Тръмп ще вземе неговата страна. Той защити решението си да откъсне Република Сръбска от БиХ, сочейки като причина „опасността за сърбите“, датираща от времената на Османската империя и стигаща до съвременния ислямски екстремизъм, който, според него, продължава да дебне в сянката на борбата срещу тероризма.\r\nThe New York Times припомня времената, когато в течение на 10 години Милорад Додик е получил дъжд от финансови помощи и комплименти от Брюксел и Вашингтон, като дори бившият държавен секретар Мадлин Олбрайт го е определила като „глътка свеж въздух на Балканите“. Сега Додик е обърнал погледа си на Изток, където разчита на своя идол Владимир Путин.\r\nСпоред мнението на сръбския лидер, бедите на Босна идват от лошото прилагане на Дейтънските споразумения, които, както казва той, фаворизират босненските мюсюлмани за сметка на сърбите и хърватите.\r\n„Това беше брак по сметка, но не проработи“, заяви Додик. „БиХ е изкуствена държава и ние искаме да я напуснем“. По мирен начин, ако изобщо това е възможно, добави той.\r\nМоже би, пише американското издание, но през тази седмица той е оборудвал полицията на Република Сръбска с 2500 полицейски автомата.\r\n„Нямаме какво да крием“, коментира той по случая. Оръжията са доставени с цел „да подобрят способностите и стандарта на регионалната полиция за борба с тероризма“ и добави, че „от 20 години се опитваме да оборудваме, както трябва полицията и сега решихме да го направим“.\r\n*** България се включи към 25-годишния спор за името на Македония между Атина и Скопие, на основание, че този въпрос засяга и София, пише американското издание The Washington Post.\r\nВестникът припомня, че Македония и Гърция подновиха усилията си за разрешаване на спора, както и подробностите около него.\r\nThe Washington Post цитира думите на българския президент Румен Радев от петък, когато той заяви, че бъдещото решение на спора с Атина не трябва да включва „географски показатели, свързани с територията на България“, като от редакцията добавят, че Радев не е дал по-подробни обяснения за позицията си.\r\nИзданието обяснява, че историческата територия Македония включва земи, които днес са в Гърция, България и Бившата югославска република Македония.\r\n*** Министър-председателят на Турция Бинали Йълдъръм е провел среща с българския си колега Бойко Борисов в кулоарите на Мюнхенската конференция за сигурността, пише електронното издание на турския вестник Yeni Safak, като се позовава на информация от неназован източник от турското правителство.\r\nСпоред източникът, по време на срещата с Борисов, чиято страна е ротационен председател на Съвета на Европейския съюз, е бил подчертан конструктивния принос на България към присъединителния процес на Турция в ЕС.\r\nДвамата са обсъдили отношенията между Турция и ЕС, двустранните връзки, както и текущи въпроси от двустранното сътрудничество.\r\nИзточникът на изданието е съобщил, че премиерите са изразили задоволството си от състоянието на отношенията между Турция и България, които са основани на взаимния интерес.\r\n*** Президентът на Южна Корея Мун Дже-ин заяви, че моментът за среща със севернокорейския лидер Ким Чен-ун все още не е узрял, предаде южнокорейският вестник The Korea Herald .\r\nНа среща с журналисти в международния пресцентър на Зимните олимпийски игри в Пьончан Мун Дже-ин заяви: „Има много очаквания, но вярвам, че те може да са малко прибързани“ в отговор на въпрос дали той планира среща между двете страни на Корейския полуостров в близко бъдеще.\r\nЗа възможността за нова, трета по ред , среща между лидерите на двете корейски държави се заговори след като Ким Йо-чен, сестра на севернокорейския лидер Ким Чен-ун отправи покана към южнокорейския президент да направи посещение на Север по време на гостуването и в Пьончан във връзка със Зимната олимпиада. Според южнокорейския президент необходимостта от пряк диалог между САЩ  и Северна Корея нараства.\r\n***", "date": "2018.02.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/18/2489695/predstoyashti-sabitiya-v-stranata-za-18-fevruari-agentsiya-fokus.html", "text": "***\r\nОт 10.00 часа в лекционната зала на хотел „Бор“ вицепрезидентът Илияна Йотова ще участва в публична дискусия „Планините – неоцененото богатство на Европа“. В 11.00 часа вицепрезидентът ще произнесе приветствено слово на официалното откриване на Зимен празник „Белица – Семково 2018“. \r\n***\r\nОт 18.00 часа на площад „Васил Левски“  ще се състои възпоменателна церемония в памет на Апостола на свободата. Участие в ритуала ще вземат министърът на отбраната Красимир Каракачанов, представителни подразделения на 61-ва Стрямска механизирана бригада, заместник-началникът на отбраната генерал-лейтенант Пламен Атанасов.\r\n***\r\nОт 18.30 часа пред паметника на Васил Левски в кв. „Вароша“ ще се проведе тържествена проверка-заря, на която ще присъстват председателят на Народното събрание Цвета Караянчева, началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.\r\n***\r\nОт 17.30 часа от паметника на Васил Левски ще започне шествие-поклонение пред личността и саможертвата на Апостола на българската свобода, организирано от ПП НФСБ. Шествието ще завърши с поклонение на паметната плоча на църквата „Света Петка Самарджийска“ (в подлеза на ЦУМ). На поклонението ще присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.\r\n***\r\nОт 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“.\r\n***\r\nВ 11.00 часа в Голямата зала в Руския културно-информационен център ще се състои концерт с участието на Трио „Ы“, детския хореографски колектив към Посолството на Русия и студиото за естрадни танци „Феникс“.\r\n***\r\nОт 11.00 до 19.00 часа в литературен клуб „Перото“ ще се състои „Нощ на книгите за Хари Потър\". \r\n***\r\nОт 12.30 часа пред Народното събрание ще се проведе 5-тият пореден протест срещу Истанбулската конвенция (ИК). \r\n***\r\nОт 12.00 часа в манастира „Св. Петка Мулдавска“ ще се състои поклонение пред паметта на Апостола във връзка с навършването на 145 години от трагичната му гибел. \r\n***\r\nКукерски игри ще се проведат в комплекс „Меден рудник\". Шествието започва в 7.30 часа от дома на „Царя\" на ул. „Въстаническа\" №55. В 15.30 часа в двора на Професионална техническа гимназия ще бъде дадено началото на концерт. В 16.30 часа „Царя\" ще насочи звънтящото шествие към мястото за „Посев\" - двора на Професионална техническа гимназия.\r\n***\r\nОт 11.00 часа пред паметника на Васил Левски ще бъдат отбелязани 145 години от обесването на Апостола на българската свобода. \r\n***\r\nВрачанският митрополит ще оглави богослуженията в Неделята на взаимното опрощение. Денят започва с утреня и света литургия, а в 16.00 часа в храма „Св. Възнесение” ще започне вечерня, след която e взаимното опрощение. \r\n***\r\nОт 11.00 часа в кв. „Пролет“ ще бъдат поднесени цветя и венци пред паметника на Васил Левски, по повод 145 години от смъртта на Апостола на свободата. \r\n*** \r\nОт 16.30 часа в центъра на селото ще се проведе пресъздаване на обичаи на Сирни Заговезни. \r\n***\r\nС различни инициативи в Добрич ще бъде отбелязан празникът Сирни Заговезни. В 15.30 часа, от началото на пешеходна зона на бул. „25 септември“, ще тръгне кукерско шествие. От 16.00 часа в АЕМО „Старият Добрич“ до Часовниковата кула ще се проведе възстановка на ритуалите, свързани със Сирни Заговезни.\r\n***\r\nКметът на Община Димитровград Иво Димов ще участва в традиционния регионален събор „Ден на чавгата“. В 16.30 часа ще бъде открита изложба на чавги и кулинарни изделия типични за трапезата на празника. От 17.00 часа ще бъде отслужена литургия в църковния храм „Св. Иван Рилски\", след което със запалени факли ще започне шествието към покрайнините на селото, където в 17.45 часа ще бъде официално открит празника с изпълнение на местни фолклорни групи и състави и гостуващи такива от общината\r\n***\r\nОт 11.00 часа в двора на училището в селото ще се разиграят кукерски игри „Рогача“ с участието на самодейните състави при Народно читалище „Никола Й. Вапцаров – 1927“ - село Бъта. \r\n***\r\nОт 12.30 часа на площада в селото ще се проведе кукерски празник „Джумал“ и народно веселие с участието на самодейните състави при Народно читалище „Васил Левски – 1925“.\r\n***\r\nОт 13.00 часа на площада в селото ще се проведат кукерски игри „Джумал“ и „Пролетни игри около въртяжката“, организирани от Народно читалище „Искра-1872“ - село Попинци.\r\n***\r\nОт 11.30 часа пред сградата на Община Перник ще се състои протест под надслов „Не на насилието в детски градини и училища“.\r\n***\r\nОт 11.00 часа в експозиционна зала на Историческия музей ще бъде открита изложба под надслов „145 години от обесването на Апостола на свободата“.\r\n***\r\nОт 11.00 часа в Младежки център Пловдив ще се проведе открит по сугестопедия.\r\n***\r\nОт 18.00 часа в храм „Св. Марина“ Пловдивският митрополит Николай ще възглави богослужение за Неделя Сиропустна – Сирни Заговезни.\r\n***\r\nКонкурс за пустовски старец и традиционно палене на орада за празника Сирни Заговезни ще се проведе в Голямската махала в Момчиловци. \r\n***\r\nОт 15.30 часа в центъра на града ще се състои възстановка на празника Сирни Заговезни и кукерски ритуал за просперитет и прогонване на злите сили. \r\n***\r\nОт 11.00 часа в Кукления театър ще се играе постановката „Вълкът и седемте козлета“. \r\n***\r\nОт 11.00 часа в кв. „Железник“ ще се състои народно веселие по повод Сирни Заговезни – „Да прогоним злото“. \r\n***\r\nОт 11.00 до 14.00 часа в Градския парк на Ямбол, с пищен поразник ще бъде отбелязан професионалният празник на лозарите и винарите.", "date": "2018.02.18", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2018/02/18/2489745/veliko-tarnovo-spokoen-e-trafikat-v-grada-patnite-nastilki-sa-mokri.html", "text": "Мокри са пътните настилки в града, предаде репортер на Радио „Фокус” – Велико Търново.  По усойните места има и заледени участъци. Времето е слънчево. Температурата на въздуха е 2 градуса. Спокоен е трафикът в града в почивния ден. Интензивно е движението в центъра – на кръстовището пред Съдебната палата и пред сградата на пощата. Засилен е трафикът и по основните булеварди и улици – бул. „България“ и ул. „Никола Габровски“, пътен възел „Качица“ и ул. „Магистрална“. Всички светофарни уредби към момента работят нормално.\r\nНяма допълнително въведени ограничения на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.02.18", "title": "Велико Търново: Спокоен е трафикът в града, пътните настилки са мокри"}
{"url": "http://www.focus-news.net/news/2018/02/18/2489698/predstoi-premierata-na-kukleniya-spektakal-za-vazrastni-filiflyonkata.html", "text": "Предстои премиерата на кукления спектакъл за възрастни „Филифльонката“ на Туве Янсон, каза за Радио „Фокус“-Бургас Христина Арсенова, директор на Държавен куклен театър-Бургас. Представлението ще се играе на 22 февруари от 18.30 часа в залата на Кукления театър. „Дълги години отказвах да правя театър за възрастни, но ми се струва, че е редно град като Бургас да разбере, че кукленият театър е не само за деца, но и за техните родители“, каза още Арсенова. Тя добави, че по програмата „Класически приказки“ в момента се репетира „Котаракът в чизми“. Директорът припомни, че постановката „Парченцето“ има две номинации от Съюза на артистите за най-добър куклен спектакъл и за постижение в кукленото изкуство на композитора Владимир Ковачев.\r\nПрез март месец трупата ще замине на турне в турските градове Измир и в Бурса. Очаква се потвърждение за участие през май в Брюксел във връзка с Председателството на България на ЕС. На 1 юни актьорите ще гостуват на Българския културен център в Лондон.\r\nПо повод финансирането на театъра Арсенова каза, че има преходен остатък от миналата година. „Показателите ни са доста добри, така че спокойно започнахме новата година. От министерството все още няма пуснати лимити, но всякакъв вид разходи те ги потвърждават, т.е. нямаме някакви финансови затруднения. Няма и да имаме. През миналата година имаме над 360 изиграни представления“, каза още Арсенова.\r\nПо повод материалната база Арсенова каза, че през годините са извършвани частични ремонти. Единственият проблем е теч от покрива. “ Сградата е по-особена заради това, че всички улуци са вътрешни и когато протече някъде, не се знае къде е протекло“, обясни Арсенова.\r\nМария РУСЕВА", "date": "2018.02.18", "title": "Предстои премиерата на кукления спектакъл за възрастни „Филифльонката“"}
{"url": "http://www.focus-news.net/news/2018/02/18/2489699/tass-predsedatelyat-na-komisiyata-po-vanshni-raboti-na-saveta-na-federatsiyata-na-rusiya-konstantin-kosachev-zayavi-che-amerikanskite-vlasti-ne-uvazhavat-naroda-si-po-povod-obvinenite-trinayset-ruski-grazhdani.html", "text": "Председателят на комисията по външни работи на Съвета на федерацията на Русия Константин Косачев заяви, че американските власти не уважават народа си по повод обвинените в намеса в изборите за президент на САЩ през 2016 година тринайсет руски граждани, предаде  ТАСС.\r\nТой изрази съмнение, че тринайсет души биха могли да повлияят на политическия процес в страна с такава еталонна демокрация. Коментирайки 37-страничното заключение на комисията,  ръководена от специалния прокурор Робърт Мюлер, той заяви на страницата си в „Фейсбук“: \r\n„Това би било смешно, ако не беше сериозно разгласено на целия свят“, пише той и продължава „ от това може да се заключи,че политическата класа на САЩ има много ниско мнение на първо място за собствения си народ и на второ място за своята демокрация и нейните институции“. Косачев продължава: „ Тринайсет персонажа са повлияли на изборите за президент в най-богатата, могъща страна в света с еталонни демократични институции…“ Юлиян Марков", "date": "2018.02.18", "title": "ТАСС: Председателят на комисията по външни работи на Съвета на федерацията на Русия Константин Косачев, заяви, че американските власти не уважават народа си по повод обвинените тринайсет руски граждани"}
{"url": "http://www.focus-news.net/news/2018/02/18/2489974/pleven-tsetso-lukanov-ot-pp-gerb-i-miroslav-krastev-ot-bsp-otivat-na-balotazh-na-kmetskite-izbori-v-selo-brest-obshtina-gulyantsi.html", "text": "Цецо Луканов от ПП ГЕРБ и Мирослав Кръстев от БСП отиват на балотаж на кметските избори в село Брест, община Гулянци. Това показват данните от предварителното преброяване на бюлетините. Кандидатът на ГЕРБ е получил 528 гласа (49.16%), а този на БСП - 293 (27.28%). \r\nЗа третия кандидат - Михаил Кирилов Георгиев от ВМРО са гласували 246 души (23.09%).\r\nИзборният ден в населеното място приключи при 60% избирателна активност. Правото си на вот са упражнили 1107 от 1839 гласоподаватели. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.", "date": "2018.02.18", "title": "Плевен: Цецо Луканов от ПП ГЕРБ и Мирослав Кръстев от БСП отиват на балотаж на кметските избори в село Брест, община Гулянци"}
{"url": "http://www.focus-news.net/news/2018/02/18/2489700/tass-vtori-amerikanski-eskadren-minonosets-vliza-v-cherno-more.html", "text": "Втори американски ескадрен миноносец „Карни“ навлезе в акваторията на Черно море, предаде ТАСС.\r\nОт прес-службата на Шести американски флот заявиха, че „Карни“ \"се присъединява към миноносеца „Рос“ за провеждане на морски операции за сигурност“. „ Навлизането на втори кораб на военноморските сили (ВМС) на САЩ се извършва в рамките на графика, който позволява на ВМС на САЩ да подържат оперативно присъствие в района“,  се казва в документа. „Нашето решение да изпратим едновременно два кораба в Черно море е прието по-рано, а не като реакция на каквото и да било“ се казва в изявление на Кристофър Грейди, командир на „Карни“. „ Ние работим в избрано от нас време и с избран от нас темп в този стратегически важен район. По своята природа корабите се явяват гъвкави и мобилни сили и ВМС (на САЩ) в уникален вид осигурява надеждна защита на интересите ни по целия свят“, продължава той.\r\nВ изявлението се подчертава, че за последен път два кораба на ВМС на САЩ са се намирали в Черно море по време на учението „Морски бриз“ през 2017 година. Юлиян Марков", "date": "2018.02.18", "title": "ТАСС: Втори американски ескадрен миноносец влиза в Черно море"}
{"url": "http://www.focus-news.net/news/2018/02/18/2489701/the-independent-zemetresenieto-s-magnitud-44-e-nay-silnoto-useteno-vav-velikobritaniya-za-poslednite-deset-godini.html", "text": "Земетресението с магнитуд 4.4 в Уелс и Югозападна Англия е най-силното, усетено във Великобритания за последните десет години, пише британският вестник The Independent.\r\nХиляди хора съобщиха за труса с епицентър десет километра североизточно от центъра на град Суонзи в Уелс, според информацията от Британската геоложка служба (БГС).  Земетресението е усетено от жителите на Бристъл и Корнуол, чак до остров Уайт на повече от 200 километра . В Бристъл се съобщава за поне шест сигнала за повредени домове. Хората казват, че животните са от първите усетили труса. Отбелязва се, че трусове с по-голям магнитуд от 4 са рядкост и се случват през около две години. Юлиян Марков", "date": "2018.02.18", "title": "The Independent: Земетресението с магнитуд 4.4 е най-силното, усетено във Великобритания за последните десет години"}
{"url": "http://www.focus-news.net/news/2018/02/18/2489703/", "text": "Лавина отне живота на туристка в района на хижа „Синаница“ в Пирин. Сигналът за инцидента е подаден към 17.00 часа в събота от две момчета, които са били с нея. Директорът на Планинската спасителна служба (ПСС) при БЧК Емил Нешев даде подробности по случая, като уточни, че ходейки по билото на планината, момичето е попаднало на козирка, която се е отчупила и пропаднала надолу. При падането е предизвикана лавина, която е затрупала туристката. Към мястото на инцидента веднага са тръгнали две моторни шейни с по двама планински спасители и спасително куче. Малко по-късно тялото на момичето е било открито от кучето.\r\nЕмил Нешев коментира, че работата на спасителните екипи в Пирин е била перфектна, но за съжаление без добър край. По думите му най-вероятно туристката е починала от задушаване от лавината. „Най-вероятно тялото на момичето ще бъде транспортирано към Банско, но не съм сигурен на 100%, тъй като подходът натам е много тежък с моторни шейни и не знам дали ще могат да я свалят“, обясни Нешев. Той изказа своята благодарност към екипите, които са работили. „Подходът наистина е много труден, а те успяха да стигнат за минимално време. Перфектна работа, но за съжаление без добър край“, уточни той и подчерта, че опасността от лавини остава. \r\nЛюба АЛЕКСИЕВА", "date": "2018.02.18", "title": "Лавина отне живота на туристка в Пирин (ОБЗОР)"}
{"url": "http://www.focus-news.net/news/2018/02/18/2489706/vidin-protestirashti-za-chetvarta-sedmitsa-blokiraha-dvizhenieto-po-glaven-pat-e-79-s-iskane-za-magistrala-ot-sofiya-do-vidin-i-tunel-pod-petrohan-obzor.html", "text": "Стотици протестиращи за четвърта поредна събота блокираха движението по главен път Е-79 с искане за магистрала от София до Видин и тунел под Петрохан. Протестиращи граждани оставиха автомобилите в началото на Видин и с пешеходно шествие спряха за четири часа движението по международния път. От гражданското движение продължават да настояват да бъде взето решение на Министерски съвет, в което да се посочат конкретен график, етапи, срокове, финансиране и краен срок на строителството за магистрала Видин – София, както и за тунел под Петрохан. Те посочват още, че изграждането на магистрала Видин-София има не само транспортно значение, но ще окаже влияние и върху икономическото и социалното развитие на региона. \r\nПоради протестните действия от \"Гранична полиция\" посъветваха шофьорите, които пътуват за ГКПП \"Дунав мост 2\" да използват алтернативни гранични пунктове, за да не се образуват колони и задръствания", "date": "2018.02.18", "title": "Видин: Протестиращи за четвърта седмица блокираха движението по главен път Е-79 с искане за магистрала от София до Видин и тунел под Петрохан (ОБЗОР)"}
{"url": "http://www.focus-news.net/news/2018/02/18/2489705/the-sunday-herald-zhenite-v-shotlandiya-sa-v-chelnite-mesta-po-uchastie-v-politicheskiya-zhivot-v-sveta.html", "text": "Жените в Шотландия са в челните места по участие в политическия живот в света, пише шотландският Sunday Herald.\r\nСпоред анализ на Шотландския парламентарен информационен център Шотландия е на трето място в света по показателя жени, заети в политиката след Исландия и Никарагуа.  Шотландските резултати не са включени в световно изследване по въпроса, което накарало шотландският парламент да проведе собствено проучване, което включва броя на жените, членове на парламента, министри и държавни ръководители за всички времена. По брой жени-депутати Шотландия заема 27-мо място, Великобритания като цяло заема 38-мо място.\r\nШотландската депутатка Линда Фабиани заявява: „Сто години, след като получават право да гласуват, жените все още се борят за равно участие в политиката. Но това ново изследване доказва, че Шотландия е на едно от водещите места в света по участие на жените в политиката“. Юлиян Марков", "date": "2018.02.18", "title": "The Sunday Herald: Жените в Шотландия са в челните места по участие в политическия живот в света"}
{"url": "http://www.focus-news.net/news/2018/02/18/2489707/pregled-na-osnovnite-temi-v-britanskiya-pechat-agentsiya-fokus.html", "text": "Земетресението в Уелс и Югозападна Англия е най-силното, усетено във Великобритания за последните десет години, пише британският вестник The Independent.\r\nХиляди хора съобщиха за труса с епицентър десет километра североизточно от центъра на град Суонзи в Уелс, според информацията от Британската геоложка служба (БГС).  Земетресението е усетено от жителите на Бристъл и Корнуол, чак до остров Уайт на повече от 200 километра . В Бристъл се съобщава за поне шест сигнала за повредени домове. Хората казват, че животните са от първите усетили труса. Отбелязва се, че трусове с по-голям магнитуд от 4 са рядкост и се случват през около две години.\r\n***Подписката за Брекзит без преходен период достигна трийсет хиляди подписа, но правителството отказва да я приеме пише неделното издание Sunday Express.\r\nПодкрепата за тази подписка нараства заради страховете, че Брюксел може да принуди Великобритания да спазва законите на Европейския съюз, без да може да възразява срещу тях.\r\nСпоред предложенията през преходния период Обединеното кралство трябва да спазва всички разпоредби на Съюза, включително свободното движение на хора през границите, без да може да блокира някои от тези разпоредби.\r\nПривържениците на „твърд“ Брекзит начело с Джейкъб Рийс-Мог твърдят, че подобно споразумение ще превърне Великобритания във „васална държава“ и го нарече „ултиматум“.\r\nРазпространяваната чрез интернет подписка твърди, че подобна идея би била предателство за гласувалите за Брекзит 17.4 милиона души и настоява за незабавно напускане на ЕС през 2019 година. Правителството твърди, че преходния период няма да забави процеса на Брекзит.  Позицията на кабинета е че “страната е гласувала за напускане на Европейския съюз и не може да има опити за оставане в ЕС или опити да се присъединим през задната врата, както и втори референдум“.\r\n***Три билборда, разположени в Маями след масовата стрелба в училище във Флорида призовават за контрол върху оръжията в САЩ пише в статия на лондонския вестник Evening Standard.\r\nСерията от билбордове гласи : „Касапница в училище“, „ И все още няма контрол върху оръжията“. „Защо така, Марко Рубио?“. Идеята за билбордовете е взаимствана от подобна акция в Мисури. Подобна кампания имаше и в Лондон във връзка с липсата на напредък след пожара в „Грийнфил Тауър“. Билбордовете са поставени от групата активисти „Авааз“, които подчертават  даренията, които сенаторът от Флорида Марко Рубио получава от Националната асоциация на собствениците на оръжие (НРА).  Думите на сенатора, който нарича училищната стрелба „необяснимо“, а не непростимо деяние се посрещат с недоволство в цялата страна според активистите от Авааз. Те заявяват, че Флорида има особено облекчен закон за притежание на оръжия и Рубио, който е подкрепен от НРА , никога не се е опитвал да го промени. \r\n„ Има 334 случая на масова стрелба през последните дванайсет месеца и никаква промяна в законите за притежание на оръжие от 1994 година насам“, заявяват активистите.\r\nМеждувременно Марко Рубио критикува ФБР заради неуспеха им да предотвратят стрелбата, въпреки получените сигнали. В статията се напомня, че 19-годишният стрелец е закупил законно пушката, с която е извършил срелбата след необходимите проверки.\r\n***Жените в Шотландия са в челните места по участие в политическия живот в света, пише шотландският Sunday Herald.\r\nСпоред анализ на Шотландския парламентарен информационен център Шотландия е на трето място в света по показателя жени, заети в политиката след Исландия и Никарагуа.  Шотландските резултати не са включени в световно изследване по въпроса, което накарало шотландският парламент да проведе собствено проучване, което включва броя на жените, членове на парламента, министри и държавни ръководители за всички времена. По брой жени-депутати Шотландия заема 27-мо място, Великобритания като цяло заема 38-мо място.\r\nШотландската депутатка Линда Фабиани заявява: „Сто години, след като получават право да гласуват, жените все още се борят за равно участие в политиката. Но това ново изследване доказва, че Шотландия е на едно от водещите места в света по участие на жените в политиката“.", "date": "2018.02.18", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/18/2489708/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Южна Корея Мун Дже-ин заяви, че моментът за среща със севернокорейския лидер Ким Чен-ун все още не е узрял.\r\nНа среща с журналисти в международния пресцентър на Зимните олимпийски игри в Пьончан Мун Дже-ин заяви: „Има много очаквания, но вярвам, че те може да са малко прибързани“ в отговор на въпрос дали той планира среща между двете страни на Корейския полуостров в близко бъдеще.\r\nЗа възможността за нова, трета по ред , среща между лидерите на двете корейски държави се заговори след като Ким Йо-чен, сестра на севернокорейския лидер Ким Чен-ун отправи покана към южнокорейския президент да направи посещение на Север по време на гостуването и в Пьончан във връзка със Зимната олимпиада. Според южнокорейския президент необходимостта от пряк диалог между САЩ  и Северна Корея нараства.\r\n*** Палестинците ще отхвърлят така наречената „Сделка на века“ – план на САЩ да уредят израело-палестинския конфликт.\r\n„Всеки проект, отхвърлен от палестинците няма да мине“, написа в събота „Туитър“ Муса Абу Марзук. Така той коментира съобщенията в медиите за така наречената „Сделка на века“. Според  него единственото нещо обединявало досега палестинците е \"съпротивата“\r\nАгенцията припомня, че американския план включва анексия на целия Ерусалим от Израел за сметка на създаване на демилитаризирана палестинска държава, като селището Абу Дис, което граничи с Ерусалим да бъде провъзгласено за палестинска столица.\r\n***. Американският ескадрен миноносец „Рос“, снабден с управляеми ракети навлезе в акваторията на Черно море.\r\nТова е съобщено от пресслужбата на Шести американски флот на военноморските сили на САЩ. В съобщението се пояснява, че корабът се е отправил в Черно море „с цел провеждане на операция по обезпечаването на сигурността в морето, за повишаване на регионалната стабилност, както и за укрепване съвместимостта на флотилиите на съюзниците и партньорите на НАТО.“\r\nАгенцията напомня, че съгласно конвенцията от Монтрьо от 1936 година, в Черно море военни кораби на нечерноморски държави в мирно време могат да пребивават в акваторията му не повече от 21 дена.\r\n***Втори американски ескадрен миноносец „Карни“ навлезе в акваторията на Черно море.\r\nОт прес-службата на Шести американски флот заявиха, че „Карни“ \"се присъединява към миноносеца „Рос“ за провеждане на морски операции за сигурност“. „ Навлизането на втори кораб на военноморските сили (ВМС) на САЩ се извършва в рамките на графика, който позволява на ВМС на САЩ да подържат оперативно присъствие в района“,  се казва в документа. „Нашето решение да изпратим едновременно два кораба в Черно море е прието по-рано, а не като реакция на каквото и да било“ се казва в изявление на Кристофър Грейди, командир на „Карни“. „ Ние работим в избрано от нас време и с избран от нас темп в този стратегически важен район. По своята природа корабите се явяват гъвкави и мобилни сили и ВМС (на САЩ) в уникален вид осигурява надеждна защита на интересите ни по целия свят“, продължава той.\r\nВ изявлението се подчертава, че за последен път два кораба на ВМС на САЩ са се намирали в Черно море по време на учението „Морски бриз“ през 2017 година.\r\n***На извънредно общо събрание на Партията на независимостта, състояло се в Бирмингам бе освободен лидера на партията Хенри Болтън с 63 процента от гласувалите.\r\nБолтън беше освободен заради расистко изказване на неговата приятелка Джо Марни по адрес на Меган Маркъл – бъдещата съпруга на принц Хари. За временен ръководител на партията беше определен Джерард Батън. Избори за нов лидер на партията ще състоят до 90 дни.\r\nСлед освобождаването си Болтън заяви, че се опасява партията му да не изпадне от „бойното поле“ на британската политика през следващите месеци. \r\n***Военно-въздушните сили на Израел поразиха шест военни обекта на ХАМАС в отговор на нападението извършено по-рано през деня нападение над израелски военни на границата с ивицата Газа.\r\n„Рано тази вечер изтребители на военно-въздушните сили на Израел поразиха конкретни военни обекти, принадлежащи на терористичната организация ХАМАС в сектора Газа“, се казва в комюнике на прес-службата на израелската армия.\r\nВоенните указват, че са поразили тунел прокопан от ивицата Газа към Израел и два тренировъчни лагера на групировката.\r\nПри нападението по-рано през деня бяха ранени четирима израелски военни, двама от които тежко. Израелският премиер Бенямин Нетаняху охарактеризира инцидента на границата като „сериозен“.\r\nВ събота вечерта е изстреляна ракета от ивицата Газа към Израел. Не се съобщава за пострадали.\r\n***Председателят на комисията по външни работи на Съвета на федерацията на Русия Константин Косачев заяви, че американските власти не уважават народа си по повод обвинените в намеса в изборите за президент на САЩ през 2016 година тринайсет руски граждани, предаде  ТАСС.\r\nТой изрази съмнение, че тринайсет души биха могли да повлияят на политическия процес в страна с такава еталонна демокрация. Коментирайки 37-страничното заключение на комисията,  ръководена от специалния прокурор Робърт Мюлер, той заяви на страницата си в „Фейсбук“: \r\n„Това би било смешно, ако не беше сериозно разгласено на целия свят“, пише той и продължава „ от това може да се заключи,че политическата класа на САЩ има много ниско мнение на първо място за собствения си народ и на второ място за своята демокрация и нейните институции“. Косачев продължава: „ Тринайсет персонажа са повлияли на изборите за президент в най-богатата, могъща страна в света с еталонни демократични институции…“\r\n***Земетресението в Уелс и Югозападна Англия е най-силното, усетено във Великобритания за последните десет години.\r\nХиляди хора съобщиха за труса с епицентър десет километра североизточно от центъра на град Суонзи в Уелс, според информацията от Британската геоложка служба (БГС).  Земетресението е усетено от жителите на Бристъл и Корнуол, чак до остров Уайт на повече от 200 километра . В Бристъл се съобщава за поне шест сигнала за повредени домове. Хората казват, че животните са от първите усетили труса. Отбелязва се, че трусове с по-голям магнитуд от 4 са рядкост и се случват през около две години.\r\n***Подписката за Брекзит без преходен период достигна трийсет хиляди подписа, но правителството отказва да я приеме.\r\nПодкрепата за тази подписка нараства заради страховете, че Брюксел може да принуди Великобритания да спазва законите на Европейския съюз, без да може да възразява срещу тях.\r\nСпоред предложенията през преходния период Обединеното кралство трябва да спазва всички разпоредби на Съюза, включително свободното движение на хора през границите, без да може да блокира някои от тези разпоредби.\r\nПривържениците на „твърд“ Брекзит начело с Джейкъб Рийс-Мог твърдят, че подобно споразумение ще превърне Великобритания във „васална държава“ и го нарече „ултиматум“.\r\nРазпространяваната чрез интернет подписка твърди, че подобна идея би била предателство за гласувалите за Брекзит 17.4 милиона души и настоява за незабавно напускане на ЕС през 2019 година. Правителството твърди, че преходния период няма да забави процеса на Брекзит.  Позицията на кабинета е че “страната е гласувала за напускане на Европейския съюз и не може да има опити за оставане в ЕС или опити да се присъединим през задната врата, както и втори референдум“.\r\n***Жените в Шотландия са в челните места по участие в политическия живот в света.\r\nСпоред анализ на Шотландския парламентарен информационен център Шотландия е на трето място в света по показателя жени, заети в политиката след Исландия и Никарагуа.  Шотландските резултати не са включени в световно изследване по въпроса, което накарало шотландският парламент да проведе собствено проучване, което включва броя на жените, членове на парламента, министри и държавни ръководители за всички времена. По брой жени-депутати Шотландия заема 27-мо място, Великобритания като цяло заема 38-мо място.\r\nШотландската депутатка Линда Фабиани заявява: „Сто години, след като получават право да гласуват, жените все още се борят за равно участие в политиката. Но това ново изследване доказва, че Шотландия е на едно от водещите места в света по участие на жените в политиката“.\r\n***", "date": "2018.02.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/18/2489702/sunday-express-podpiskata-za-brekzit-bez-prehoden-period-dostigna-triyset-hilyadi-podpisa-no-pravitelstvoto-otkazva-da-ya-prieme.html", "text": "Подписката за Брекзит без преходен период достигна трийсет хиляди подписа, но правителството отказва да я приеме пише неделното издание Sunday Express.\r\nПодкрепата за тази подписка нараства заради страховете, че Брюксел може да принуди Великобритания да спазва законите на Европейския съюз, без да може да възразява срещу тях.\r\nСпоред предложенията през преходния период Обединеното кралство трябва да спазва всички разпоредби на Съюза, включително свободното движение на хора през границите, без да може да блокира някои от тези разпоредби.\r\nПривържениците на „твърд“ Брекзит начело с Джейкъб Рийс-Мог твърдят, че подобно споразумение ще превърне Великобритания във „васална държава“ и го нарече „ултиматум“.\r\nРазпространяваната чрез интернет подписка твърди, че подобна идея би била предателство за гласувалите за Брекзит 17.4 милиона души и настоява за незабавно напускане на ЕС през 2019 година. Правителството твърди, че преходния период няма да забави процеса на Брекзит.  Позицията на кабинета е че “страната е гласувала за напускане на Европейския съюз и не може да има опити за оставане в ЕС или опити да се присъединим през задната врата, както и втори референдум“. Юлиян Марков", "date": "2018.02.18", "title": "Sunday Express: Подписката за Брекзит без преходен период достигна трийсет хиляди подписа, но правителството отказва да я приеме"}
{"url": "http://www.focus-news.net/news/2018/02/18/2489709/interfaks-prezidentat-na-armeniya-kaza-che-ima-gotovnost-za-mirno-reshavane-konflikta-v-nagorni-karabah.html", "text": "Крабахският въпрос може да бъде решен, ако Азербайджан се откаже от нереалистичните си очаквания, заяви президентът на Армения Серж Саркисян в рамките на Мюнхенската конференция по сигурността, предаде руската агенция Итерфакс.\r\nТой отговори на делегата на Азербайджан на конференцията със следните думи: „Карабахският проблем може да се реши тогава и само тогава, когато Азербайджан се откаже от своите нереалистични виждания“. Това съобщи арменската агенция „Арменпресс“, цитирана от Интерфакс. \r\n„Аз ненавиждам войната, но за да защитим себе си, ние трябва да обезпечим район на безопасност. Ние сме готови за мирно решаване на конфликта, ако ръководството на Азербайджан прояви здрав разум и седне на масата за преговори. Тези проблеми могат да се решат само по пътя на взаимното разбирателство“, добави Саркисян. Юлиян Марков", "date": "2018.02.18", "title": "Интерфакс: Президентът на Армения каза, че има готовност за мирно решаване конфликта в Нагорни Карабах"}
{"url": "http://www.focus-news.net/news/2018/02/18/2489711/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, като по високите и усойни места са частично мокри, заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът II-81: Движението по път ІІ-81 Бучин проход – Гинци от км 30+200 до км 50+870 се осъществява в една лента поради аварийно запълване на появили се деформации на пътната настилка със студена смес. Срок 18.02.2018 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.18", "title": "Актуална пътна обстановка"}
{"url": "http://www.focus-news.net/news/2018/02/18/2489710/pentagonat-amerikanskiyat-ministar-na-otbranata-se-sreshtna-s-balgarskiya-si-kolega-v-bryuksel.html", "text": "Прессекретарят на Пентагона Дейна Уайт заяви, че министърът на отбраната на САЩ Джеймс Матис се е срещнал със своя български колега Красимир Каракачанов на 15 февруари по време на срещата на министрите на отбраната на НАТО в централата на Алианса в Брюксел и е потвърдил значимостта на американско-български отношения в отбраната, показва официално съобщение на интернет-страницата на  Пентагона.\r\n„Матис е подчертал българската роля като важен партньор в сигурността във все по-сложната среда на заплахите в региона на Черно море“, заяви Дейна Уайт и похвали скорошната военна модернизация и усилия за изграждане на отбраната, предприети от страната, включващи и план до 2024 г. да се постигне целта бюджетът за отбрана да достигне 2% от БВП.\r\nМатис е благодарил на Каракачанов  за българските планове да се увеличи приноса на страната в мисия „Решителна подкрепа“ в Афганистан и за това, че през юни миналата година са се провели ученията „Сабя пазач“  - най-големите учения в Европа на НАТО и на партньорите им.  Виктор Турмаков", "date": "2018.02.18", "title": "Пентагонът: Американският министър на отбраната се срещна с българския си колега в Брюксел"}
{"url": "http://www.focus-news.net/news/2018/02/18/2489697/afp-kosovo-praznuva-deset-godini-ot-svoyata-nezavisimost.html", "text": "Косово в събота отпразнува десетилетие след обявяването на независимостта,  момент на гордост за етническото албанско мнозинство, въпреки че суверенитетът остава силно оспорван от Сърбия, пише AFP.\r\nРодената в Прищина британска поп- звезда Рита Ора изнесе концерт пред хиляди,заели  главния площад на столицата, покрит със сини и жълти цветове на знамето на празненствата.\r\n\"Това беше  дълго пътуване, за да стигнем до тук и мисля, че това е само началото на продължаващо невероятно пътуване за страната ни\", каза 27-годишниата изпълнителка пред репортер,  след като долетя за шоуто, което завърши с фойерверки над града ,Семейството на певицата напусна Косово през 1991 година, за да избегне репресиите, извършвани от сръбски лидер Слободан Милошевич, след като отне автономията на югославската провинция.\r\nПрез 1998 година. избухна война между косовските албански бунтовници и сръбските войски, при която загинаха 13 000 души, повечето от които албанци. Белград оттегли силите си следващата година след бомбената кампания на НАТО срещу Сърбия.\r\nПо-късно Косово става протекторат на ООН и с подкрепата на Вашингтон и други западни сили обявява независимостта си от Белград на 17 февруари 2008 година.\r\n\"Държавата Косово защити волята на народа за свобода\", каза премиерът Рамуш Харадинай на специална сесия на правителството в Прищина в събота.\r\nНо \"осъзнаваме, че очакванията на гражданите за модерна държава все още не са изпълнени\", добави той.\r\nВъпреки че повече от 110 държави признаха независимостта на Косово през последните 10 години, Сърбия и десетки други държави не са.\r\nСуверенитетът е отхвърлен от Русия, чието вето на Съвета за сигурност не позволява на Косово да се присъедини към ООН, и от пет държави от ЕС, включително Испания и Гърция.\r\nНезависимо от празника множество проблеми тревожат жителите на Косово. Процентът на безработица в Косово от около 30 процента и 50% сред младите хора е довел десетки хиляди хора да се преместят в чужбина в търсене на работа през последното десетилетие. Дом на 1,8 милиона души, Косово е една от най-бедните части на Европа и изключително зависима от преводите на своята диаспора, за да стимулира икономическия растеж от около четири процента.\r\n\"Нашите очаквания не са изпълнени\", каза пенсионираният учител Пашк Деску, 66-годишен.\r\n\"Страхувам се, че вместо да се подобри, ситуацията може да се влоши\", каза той пред AFP.\r\nВ петък косовските етнически албански ученици започнаха деня с уроци, посветени на годишнината.\r\nНо не така стана в отделната образователна система на сръбското малцинство в Косово, която остава лоялна към Белград. Двете етнически общности рядко се смесват. В сръбската част на разделения северният град Митровица в четвъртък се появиха черно-бели плакати \"10 години окупация\", със снимки на ръце в белезници.\r\n\"Нормализирането\" на връзките между Белград и Прищина е от решаващо значение за кандидатурите на двете страни за присъединяване към Европейския съюз. Бившите врагове са достигнали до сделки по въпроси като свободата на движение, тъй като преговорите с посредничеството на ЕС започнаха през 2011 г., но диалогът е спрял през последните две години.\r\n\"Въпреки огромната подкрепа, с която се ползва от западните сили, Косово далеч не е признато\", каза сръбският външен министър Ивица Дачич. \"Без споразумение със Сърбия този въпрос не може да бъде решен\", добавя той.\r\nВъпреки безкомпромисната позиция на Белград, само няколко десетки протестиращи се събраха в сръбската столица в събота, за да противопоставят  срещу независимостта на Косово, за разлика от големите демонстрации преди 10 години, които оставиха американското посолство в пламъци.\r\nНякои длъжностни лица в Белград издигнаха перспективата за преначертаване на границите по етнически признак. Косовският президент Хашим Тачи обаче настоява, че страната е \"неделима\" и мнозина се страхуват, че евентуално разделяне ще дестабилизира нестабилните Балкани.\r\n Американският президент Доналд Тръмп поздрави Косово за \"големите стъпки за укрепване на суверенитета си и мултиетническата демокрация\". \"Въпреки че трябва да се свърши още работа, аплодираме напредъка ви\", каза той. Връзките на Косово със Запада в някои случаи бяха напрегнати през изминалата година, тъй като очакват първите обвинения от Съда за военни престъпления, подкрепян от ЕС, на членове на армията за освобождение на Косово от деветдесетте години на миналия век. Неотдавнашните усилия на депутатите от управляващата коалиция да блокират трибунала предизвикаха остри предупреждения от САЩ и други западни съюзници. Юлиян Марков", "date": "2018.02.18", "title": "AFP: Косово празнува десет години от своята независимост"}
{"url": "http://www.focus-news.net/news/2018/02/18/2489712/predstoyashti-sabitiya-v-stranata-za-18-fevruari-agentsiya-fokus.html", "text": "***\r\nОт 10.00 часа в лекционната зала на хотел „Бор“ вицепрезидентът Илияна Йотова ще участва в публична дискусия „Планините – неоцененото богатство на Европа“. В 11.00 часа вицепрезидентът ще произнесе приветствено слово на официалното откриване на Зимен празник „Белица – Семково 2018“. \r\n***\r\nОт 18.00 часа на площад „Васил Левски“  ще се състои възпоменателна церемония в памет на Апостола на свободата. Участие в ритуала ще вземат министърът на отбраната Красимир Каракачанов, представителни подразделения на 61-ва Стрямска механизирана бригада, заместник-началникът на отбраната генерал-лейтенант Пламен Атанасов.\r\n***\r\nОт 18.30 часа пред паметника на Васил Левски в кв. „Вароша“ ще се проведе тържествена проверка-заря, на която ще присъстват председателят на Народното събрание Цвета Караянчева, началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.\r\n***\r\nОт 17.30 часа от паметника на Васил Левски ще започне шествие-поклонение пред личността и саможертвата на Апостола на българската свобода, организирано от ПП НФСБ. Шествието ще завърши с поклонение на паметната плоча на църквата „Света Петка Самарджийска“ (в подлеза на ЦУМ). На поклонението ще присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.\r\n***\r\nОт 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“.\r\n***\r\nВ 11.00 часа в Голямата зала в Руския културно-информационен център ще се състои концерт с участието на Трио „Ы“, детския хореографски колектив към Посолството на Русия и студиото за естрадни танци „Феникс“.\r\n***\r\nОт 11.00 до 19.00 часа в литературен клуб „Перото“ ще се състои „Нощ на книгите за Хари Потър\". \r\n***\r\nОт 12.30 часа пред Народното събрание ще се проведе 5-тият пореден протест срещу Истанбулската конвенция (ИК). \r\n***\r\nОт 12.00 часа в манастира „Св. Петка Мулдавска“ ще се състои поклонение пред паметта на Апостола във връзка с навършването на 145 години от трагичната му гибел. \r\n***\r\nКукерски игри ще се проведат в комплекс „Меден рудник\". Шествието започва в 7.30 часа от дома на „Царя\" на ул. „Въстаническа\" №55. В 15.30 часа в двора на Професионална техническа гимназия ще бъде дадено началото на концерт. В 16.30 часа „Царя\" ще насочи звънтящото шествие към мястото за „Посев\" - двора на Професионална техническа гимназия.\r\n***\r\nОт 11.00 часа пред паметника на Васил Левски ще бъдат отбелязани 145 години от обесването на Апостола на българската свобода. \r\n***\r\nВрачанският митрополит ще оглави богослуженията в Неделята на взаимното опрощение. Денят започва с утреня и света литургия, а в 16.00 часа в храма „Св. Възнесение” ще започне вечерня, след която e взаимното опрощение. \r\n***\r\nОт 11.00 часа в кв. „Пролет“ ще бъдат поднесени цветя и венци пред паметника на Васил Левски, по повод 145 години от смъртта на Апостола на свободата. \r\n*** \r\nОт 16.30 часа в центъра на селото ще се проведе пресъздаване на обичаи на Сирни Заговезни. \r\n***\r\nС различни инициативи в Добрич ще бъде отбелязан празникът Сирни Заговезни. В 15.30 часа от началото на пешеходна зона на бул. „25 септември“ ще тръгне кукерско шествие. От 16.00 часа в АЕМО „Старият Добрич“ до Часовниковата кула ще се проведе възстановка на ритуалите, свързани със Сирни Заговезни.\r\n***\r\nКметът на Община Димитровград Иво Димов ще участва в традиционния регионален събор „Ден на чавгата“. В 16.30 часа ще бъде открита изложба на чавги и кулинарни изделия типични за трапезата на празника. От 17.00 часа ще бъде отслужена литургия в църковния храм „Св. Иван Рилски\", след което със запалени факли ще започне шествието към покрайнините на селото, където в 17.45 часа ще бъде официално открит празника с изпълнение на местни фолклорни групи и състави и гостуващи такива от общината\r\n***\r\nОт 11.00 часа в двора на училището в селото ще се разиграят кукерски игри „Рогача“ с участието на самодейните състави при Народно читалище „Никола Й. Вапцаров – 1927“ - село Бъта. \r\n***\r\nОт 12.30 часа на площада в селото ще се проведе кукерски празник „Джумал“ и народно веселие с участието на самодейните състави при Народно читалище „Васил Левски – 1925“.\r\n***\r\nОт 13.00 часа на площада в селото ще се проведат кукерски игри „Джумал“ и „Пролетни игри около въртяжката“, организирани от Народно читалище „Искра-1872“ - село Попинци.\r\n***\r\nОт 11.30 часа пред сградата на Община Перник ще се състои протест под надслов „Не на насилието в детски градини и училища“.\r\n***\r\nОт 11.00 часа в експозиционна зала на Историческия музей ще бъде открита изложба под надслов „145 години от обесването на Апостола на свободата“.\r\n***\r\nОт 11.00 часа в Младежки център Пловдив ще се проведе открит по сугестопедия.\r\n***\r\nОт 18.00 часа в храм „Св. Марина“ Пловдивският митрополит Николай ще възглави богослужение за Неделя Сиропустна – Сирни Заговезни.\r\n***\r\nКонкурс за пустовски старец и традиционно палене на орада за празника Сирни Заговезни ще се проведе в Голямската махала в Момчиловци. \r\n***\r\nОт 15.30 часа в центъра на града ще се състои възстановка на празника Сирни Заговезни и кукерски ритуал за просперитет и прогонване на злите сили. \r\n***\r\nОт 11.00 часа в Кукления театър ще се играе постановката „Вълкът и седемте козлета“. \r\n***\r\nОт 11.00 часа в кв. „Железник“ ще се състои народно веселие по повод Сирни Заговезни – „Да прогоним злото“. \r\n***\r\nОт 11.00 до 14.00 часа в Градския парк на Ямбол с пищен поразник ще бъде отбелязан професионалният празник на лозарите и винарите.", "date": "2018.02.18", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2018/02/18/2489713/nimh-zaoblachavane-shte-obhvane-tsyalata-strana-maksimalni-temperaturi-shte-sa-mezhdu-5-i-10.html", "text": "Днес започналото от запад заоблачаване ще обхване цялата страна и вечерта в северозападните райони ще превали слаб дъжд. Максималните температури ще са между 5° и 10°, в югозападните райони до 13°.\r\nТова съобщи за Агенция \"Фокус\" дежурният синоптик Красимир Стоев към Националния институт по метеорология и хидрология (НИМХ) към Българската академия на науките (БАН).   \r\nПреди обяд на места в равнините ще има намалена видимост. В източните райони ще духа слаб южен, а в Дунавската равнина запад-северозападен вятър. През предстоящата нощ на много места в Северна България ще има превалявания от дъжд, а след полунощ, с проникването на по-студен въздух от североизток, в Предбалкана и високите полета на Западна България ще превали сняг.\r\nНад Черноморието ще има значителна облачност, с повече слънце над южното крайбрежие. Ще духа слаб до умерен южен вятър. Максимални температури на въздуха: 7°-9°. Температурата на морската вода е 5-7°. Вълнението на морето ще бъде 1-2 бала.\r\nНад планините ще има значителна облачност, но почти без валежи. Ще духа предимно умерен запад-югозападен вятър, който по-късно през деня ще се ориентира от северозапад. Максимална температура на височина 1200 метра около 6°, на 2000 метра – около 0°.\r\nАтмосферното налягане е малко по-високо от средното за месеца - слабо ще се понижи.", "date": "2018.02.18", "title": "НИМХ: Заоблачаване ще обхване цялата страна - максимални температури ще са между 5° и 10°"}
{"url": "http://www.focus-news.net/news/2018/02/18/2489716/niggg-zemetresenie-s-magnitud-29-po-rihter-e-registrirano-kray-selo-chukovo-oblast-kardzhali.html", "text": "Земетресение с магнитуд 2,9 по Рихтер е регистрирано край  село Чуково, Община Момчилград, област Кърджали. Това сочи справка на сайта на Националния институт по геофизика, геодезия и география (НИГГГ) към Българската академия на науките (БАН).  Земетресението е регистрирано на 17 февруари от 11.45 часа и е с дълбочина 10 км. От Сеизмологичния институт съобщиха за Агенция \"Фокус\", че земетресението не е усетено на територията на страната.", "date": "2018.02.18", "title": "НИГГГ: Земетресение с магнитуд 2,9 по Рихтер е регистрирано край село Чуково, област Кърджали"}
{"url": "http://www.focus-news.net/news/2018/02/18/2489977/vratsa-lyubomir-mladenov-ot-pp-gerb-i-borislav-borisov-ot-pp-sinyo-edinstvo-otivat-na-balotazh-na-kmetskite-izbori-v-selo-gradeshnitsa-obshtina-krivodol.html", "text": "Любомир Младенов от ПП ГЕРБ и Борислав Борисов от ПП „Синьо Единство“ отиват на балотаж на кметските избори в село Градешница, община Криводол. Това каза за Радио Фокус“ – Видин Силвия Каменова, председател на Общинската  избирателна комисия в Криводол. Изборният ден в населеното място приключи при 67% избирателна активност, гласуваха 289 от общо 414 избиратели. Броят на действителните бюлетини е 279. За Младенов са гласували 120 души (43.01%), а за Борисов - 60 (21.51%). Кандидатът на ДПС Ивайло Кирилов е с 41 гласа, Емил Петров от ВМРО е с 32 гласа, а Цветана Божинова  от БСП е само с 26 гласа. До частичния вот в селото се стигна, след като кметът Магдалин Сълков подаде оставка миналия ноември.\r\nАнна ЛОЗАНОВА", "date": "2018.02.18", "title": "Враца: Любомир Младенов от ПП ГЕРБ и Борислав Борисов от ПП „Синьо Единство“ отиват на балотаж на кметските избори в село Градешница, община Криводол"}
{"url": "http://www.focus-news.net/news/2018/02/18/2489715/reuters-odobrenieto-kam-emanyuel-makron-vav-frantsiya-e-padnalo-pod-50.html", "text": "Според проучване на агенцията за социологически проучвания „Ифоп“ одобрението към президента на Франция Еманюел Макрон е паднало под 50% - най-ниското равнище от октомври миналата година. В момента правителството има планове да  проведе реформи в обществения сектор на страната, предава  Reuters.\r\nСпоред проучването, проведено между 7 и 17 февруари, 44% от населението смята, че е доволно от Макрон, което е с 6 пункта по-малко от предишното изследване на компанията през януари.  Това е най-ниския рейтинг за президента от октомври миналата година, когато той бе 42%.\r\nПравителството на Франция обяви планове да модернизира публичната администрация в страната. Министър-председателят Едуард Филип заяви, че правителството  няма да се поколебае да проведе реформите, дори и да бъде посрещнато със съпротива.  Виктор Турмаков", "date": "2018.02.18", "title": "Reuters: Одобрението към Еманюел Макрон във Франция е паднало под 50%"}
{"url": "http://www.focus-news.net/news/2018/02/18/2489717/vitseprezidentat-iliyana-yotova-shte-uchastva-v-publichna-diskusiya-planinite-neotsenenoto-bogatstvo-na-evropa-v-planinskiya-kurort-semkovo.html", "text": "Днес вицепрезидентът Илияна Йотова ще участва в публична дискусия „Планините – неоцененото богатство на Европа“, която ще се състои в планинския курорт Семково, община Белица. Това съобщиха от прессекретариата на държавния глава. Дискусията започва в 10.00 часа и ще се проведе в лекционната зала на хотел „Бор“. В 11.00 часа вицепрезидентът ще произнесе приветствено слово на официалното откриване на Зимен празник „Белица – Семково 2018“.", "date": "2018.02.18", "title": "Вицепрезидентът Илияна Йотова ще участва в публична дискусия „Планините – неоцененото богатство на Европа“ в планинския курорт Семково"}
{"url": "http://www.focus-news.net/news/2018/02/18/2489788/vratsa-725-e-izbiratelnata-aktivnost-na-chastichnite-izbori-za-kmet-v-selo-gradeshnitsa-kam-900-chasa.html", "text": "7.25% е избирателната активност на частичните избори за кмет в село Градешница към 9.00 часа. Това каза за Радио \"Фокус\" - Видин председателят на Общинската избирателна комисия в Криводол Силвия Каменова. Тя посочи, че към 9.00 часа в селото са гласували 30 души. 414 са хората, имащи право на глас в селото, като 402-ма са избирателите в списъка на основната избирателна секция и 12 са в списъка на подвижната избирателна секция. Петима са кандидатите за кмет на селото, а частичните избори бяха насрочени след като досегашния кмет Магдалин Сълков, който е управлявал селото три мандата, през ноември 2017 г. подаде оставката си и премина на работа в Градешкия манастир.  \r\nАнна ЛОЗАНОВА", "date": "2018.02.18", "title": "Враца: 7.25% е избирателната активност на частичните избори за кмет в село Градешница към 9.00 часа"}
{"url": "http://www.focus-news.net/news/2018/02/18/2489723/politico-holandskoto-pravitelstvo-shte-naznachi-750-dopalnitelni-mitnicheski-sluzhiteli-za-spravyane-s-posledstviyata-ot-brekzit.html", "text": "Холандското правителство съобщи, че планира да назначи най-малко 750 допълнителни митнически служители заради предстоящия Брекзит, предава  Politico.\r\nГлавният докладчик на холандския парламент за Брекзит Ретер Омцигт, препоръчал решението, заяви, че Великобритания ще се нуждае от хиляди нови митничари. „Търговска държава като Холандия не може да си позволи митници, които не работят. Това би било бедствие“, заяви той.\r\nНа свой ред заместник-финансовият министър Мено Снел заяви, че „правителството е решило, че агенция „Митници“ трябва незабавно да започне с назначенията“.  Виктор Турмаков", "date": "2018.02.18", "title": "Politico: Холандското правителство ще назначи 750 допълнителни митнически служители за справяне с последствията от Брекзит"}
{"url": "http://www.focus-news.net/news/2018/02/18/2489704/evening-standard-seriya-ot-bilbordove-v-mayami-prizovavat-za-kontrol-varhu-orazhiyata-v-sasht.html", "text": "Три билборда, разположени в Маями след масовата стрелба в училище във Флорида призовават за контрол върху оръжията в САЩ пише в статия на лондонския вестник Evening Standard.\r\nСерията от билбордове гласи : „Касапница в училище“, „ И все още няма контрол върху оръжията“. „Защо така, Марко Рубио?“. Идеята за билбордовете е взаимствана от подобна акция в Мисури. Подобна кампания имаше и в Лондон във връзка с липсата на напредък след пожара в „Грийнфил Тауър“. Билбордовете са поставени от групата активисти „Авааз“, които подчертават  даренията, които сенаторът от Флорида Марко Рубио получава от Националната асоциация на собствениците на оръжие (НРА).  Думите на сенатора, който нарича училищната стрелба „необяснимо“, а не непростимо деяние се посрещат с недоволство в цялата страна според активистите от Авааз. Те заявяват, че Флорида има особено облекчен закон за притежание на оръжия и Рубио, който е подкрепен от НРА , никога не се е опитвал да го промени. \r\n„ Има 334 случая на масова стрелба през последните дванайсет месеца и никаква промяна в законите за притежание на оръжие от 1994 година насам“, заявяват активистите.\r\nМеждувременно Марко Рубио критикува ФБР заради неуспеха им да предотвратят стрелбата, въпреки получените сигнали. В статията се напомня, че 19-годишният стрелец е закупил законно пушката, с която е извършил срелбата след необходимите проверки. Юлиян Марков", "date": "2018.02.18", "title": "Evening Standard: Серия от билбордове в Маями призовават за контрол върху оръжията В САЩ"}
{"url": "http://www.focus-news.net/news/2018/02/18/2489721/ministar-krasimir-karakachanov-shte-uchastva-v-tarzhestvenite-rituali-po-povod-145-ata-godishnina-ot-obesvaneto-na-vasil-levski-v-karlovo.html", "text": "Министърът на отбраната Красимир Каракачанов ще участва в тържествените ритуали, посветени на 145-ата годишнина от гибелта на Васил Левски, които ще се състоят на 18 и 19 февруари в град Карлово. Това съобщиха от Министерство на отбраната. \r\nВъзпоменателната церемония в памет на Апостола на Свободата ще започне в 18.00 ч. на 18 февруари на площад „Васил Левски“. В ритуала ще участват представителни подразделения на 61-ва Стрямска механизирана бригада. На него ще присъства и заместник-началникът на отбраната генерал-лейтенант Пламен Атанасов. Възпоменателният митинг-поклонение ще се състои от 11.00 ч. на 19 февруари на площад „Васил Левски“ в гр. Карлово. В ритуала ще участват представителни роти и военният духов оркестър на 61-ва Стрямска механизирана бригада. В знак на признателност към делото на Апостола на Свободата военнослужещи от Българската армия ще поднесат венци и цветя на възпоменателни ритуали във Велико Търново, Горна Оряховица, Плевен, Асеновград, Благоевград, Белене, Сливен, Стара Загора, Хасково, Шумен, Смолян, София. \r\nВ град Ловеч на 18 февруари от 18.30 ч. пред паметника на Васил Левски в кв. „Вароша“ ще се проведе тържествена проверка-заря, в която ще участват началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.", "date": "2018.02.18", "title": "Министър Красимир Каракачанов ще участва в тържествените ритуали по повод 145-ата годишнина от обесването на Васил Левски в Карлово"}
{"url": "http://www.focus-news.net/news/2018/02/18/2489725/denyat-18-fevruari-v-balgarskata-istoriya.html", "text": "2011 г. \r\nПрезидентът на Република България Георги Първанов присъжда Орден „Стара планина” – първа степен на Имануел Роберт Инкириванг (извънреден и пълномощен посланик на Република Индонезия в Република България) „за изключително големите му заслуги за укрепването и развитието на българо-индонезийските отношения и по повод окончателното му отпътуване от страната“.2009 г. \r\nВладимир Кузов получава условна присъда по дело за хомосексуален контакт с малолетен.\r\nКузов влиза в парламента на 11 юли 2005 г. с листата на Национален съюз Атака, но в началото на февруари 2006 г. е изключен от парламентарната група на коалицията след като се разбира, че срещу него има дознание за хомосексуални действия с малолетни. Според партия „Атака“, Кузов е предложен за депутат от Национално движение за спасение на отечеството и близкия до нея политически кръг „Нова Зора“ Има внесени 26 законопроекта като народен представител.1999 г. \r\nБългарският парламент ратифицира Рамковата конвенция за малцинствата със съпроводителна декларация.1983 г. \r\nОткрит е миннообогатителният комплекс \"Елаците\" - медно находище в Стара планина, до Пирдоп и Златица, в северния край на Панагюрската рудна зона. Добиват се пирит, халкопирит, молибден и др.1979 г. \r\nВ предаването \"Всяка неделя\" на Българската телевизия за първи път е включена рубриката \"Събеседник по желание\". До края на годината в нея участват Григор Вачков, Никола Гюзелев, Въло Радев, Елисавета Багряна, Веселин Андреев, Блага Димитрова, Йордан Радичков, Андрей Гуляшки.1949 г. \r\nВНС приема Закон за избиране на народни съвети и съдебни заседатели на местните народни съдилища.1924 г. \r\nСпрян е от печат ежедневникът “Наши дни”. Вестникът е легално издание на БКП. Излиза в София от 20 октомври 1923 г. Редактори са Ст. Бъчваров, Н. Ненов, П. Георгиев и Х. Стоянов. В редактирането участват и Т. Павлов и Д. Полянов. Сътрудници са Н. Петков, Г. Бакалов, Хр. Рашев, Ив. Кренев и др., подписани с инициали или псевдоними.1909 г. \r\nПриет е Закон за народното просвещение (Мушанов закон), останал в сила около 40 години. Той предлага тристепенна образователна структура: начално (4 години), прогимназиално (3 години) и гимназиално (5 години) образование. Училищното настоятелство получава широки пълномощия и в него за първи път се избират и жени.1878 г. \r\nПредставители на населението в Македония връчват прошение на граф Игнатиев българското население в областта да не бъде отделяно от пределите на бъдещата държава. \r\nГраф Игнатиев е руски генерал, дипломат. От 1864 г. до 1877 г. е руски посланик в Цариград. Чрез непосредственото си застъпничество пред Високата порта играе голяма роля за успешния край на църковно-националната борба на българския народ. След потушаването на Априлското въстание 1876 г. граф Игнатиев става един от главните инициатори за свикването на Цариградската конференция 1876-1877 г. Той дейно участва в нейната работа и настоява за изработване на реформи в полза на българския народ. Натоварен е от руското правителство с важна дипломатическа мисия пред правителствата на западните велики сили с цел да неутрализира тяхната намеса в случай на война между Русия и Османската империя. След избухването на Руско-турската освободителна война 1877-1878 г. е включен като съветник в Главната квартира на руската армия. В края на 1877 г. е изтеглен в Санкт Петербург. По поръчение на император Александър II Игнатиев е натоварен като първи делегат на Русия да води преговори за сключване на мира с Османската империя (Санстефански мирен договор 1878 г.)1856 г. \r\nВ Цариград е обнародван Хатихумаюнът - султански указ (наречен още и вторият акт на Танзимата), издаден от султан Абдул Меджид. Приет е от османското правителство под натиска на Англия, Франция и Австро-Унгария, за да се предотврати възможността седмица по-късно Русия да постави въпроса за угнетените християнски народи на Парижкия конгрес, свикан след Кримската война 1853-1856 г., и да го впише в мирния договор в специален параграф. Още с прокламирането на Гюлханския хатишериф от 1839 г. Цариград обявява настъпването на епохата на танзимата, т.е. време на реформите. Хатихумаюнът потвърждава дадените по-рано права на султанските поданици и очертава параметрите на по-нататъшните реформи в империята: пълна свобода на религията и вероизповеданията, равенство на мюсюлмани и немюсюлмани пред законите, право на собственост и имущества, достъп на немюсюлманите до обществени служби, училища, армия и пр., равно облагане с данъци без разлика на вероизповедание и религия, въвеждане на ред във финансите и държавния бюджет, реорганизация на администрацията, право на представителство на населението в управленските структури на страната, отваряне на банки, строителни работи и т. н. На практика Хатихумаюнът не се зачита, но предвидените църковни преобразования, дават основание на българите да поставят пред султанското правителство въпроса за църковната и гражданска автономия.На тази дата са родени: 1865 г. \r\nРоден е Калин Найденов - генерал-лейтенант. Найденов завършва Военното училище в София и Артилерийска военна академия в Торино. Участва във войните за национално обединение. Преминава през всички командни длъжности в артилерията. Допринася за усъвършенстване организацията на артилерията. След войната 1918 г. е осъден на 10 години затвор от Държавен съд, като един от виновниците за втората национална катастрофа. След амнистирането му е професор по артилерийските науки. Загива при атентата в катедралата „Света Неделя\" на 16 април 1925 г.1861 г. \r\nРоден е Никола Иванов - генерал-лейтенант от пехотата. Роден е в гр. Калофер. Участва в Освободителната война 1877 - 1878 г. Иванов завършва военното училище и Николаевската генералщабна академия. През Сръбско-българската война участва в боевете при Пирот. През 1894 - 1896 г. Иванов е началник на щаба на армията. Впоследствие преминава през дивизионното звено и през 1900 г. е повишен в чин генерал-майор, а през август 1912 г. в чин генерал-лейтенант. През Балканската война командва 2-ра армия. Той е един от първите военни теоретици в България. Военен министър е в периода 1896-1899 г. През Първата световна война ген. Иванов остава в запаса.На тази дата умират: 2014 г. \r\nУмира Спас Тодоров Райкин - професор по история и политически науки.\r\nЗавършва Пловдивската духовна семинария през 1945 година и Богословския факултет на Софийския университет през 1949 година.\r\nНа 6 май 1951 г. дезертира от военната си служба като трудовак и преминава в нелегалност. Става един от първите горяни в България и след 44 дневно скитане в Родопа със съставената от него и неговите другари седем членна въоръжена група на 19 юни 1951 г. избягва зад граница в Гърция.\r\nВ изгнание той членува в български политически организации на съпротивителното движение против комунизма, като заема високи ръководни постове в техните ръководства и редактира списанията им. Секретар е на Централния комитет на Българския национален фронт и главен секретар на американския клон на Антиболшевишкия блок на народите.\r\nПрез 1993 г. проф. Райкин публикува в България 5 тома \"Политически проблеми пред българската общественост в чужбина\" - \"Проблеми на българската външна политика\", \"Проблеми на БЗНС\", \"Проблеми на българската православна църква\", \"Комунизъм, социализъм, фашизъм\", \"Човешки права\".2007 г. \r\nУмира Георги Димитров Баев (известен и с прякора си Джурлата) - български художник, маринист. През 1949 г. завършва специалност живопис в Художествената академия в София, в класа на акад. Илия Петров и проф. Дечко Узунов. До 1960 г. работи предимно графика и сценография в кукления театър в Бургас. Първото му международно признание е през 1957 г. на 6-ия световен младежки фестивал в Москва. Следват десетки участия у нас и в чужбина, много отличия, членство в СБХ, почетен член и член-кореспондент на Австрийското обединение на художниците “Кюнстлер хаус”, на Японската асоциация на художниците “Ника-кай”... Тежък момент в неговия живот е 1983 г., когато запалват ателието му и при пожара изгаря всичко. Това го амбицира и още на следващата година показва композициите \"Агресия\", \"Апокалипсис сега\", \"Обикновен фашизъм\", \"На другия ден след атомната бомба\", \"Удавник\", \"Спомени\", превърнали се в събитие. По-късно платната са изложени във Виена и проф. Петър Вундерли заявява, че това са произведения на един от големите хуманисти на Европа и света. През 1986 г. Баев става носител на Хердеровата награда на Виенската академия за изкуства.2001 г. \r\nУмира Георги Минчев - български рокизпълнител, китарист и автор на текстове за песни, композитор. Минчев завършва ВИИ “Карл Маркс” през 1968 г. и кинорежисура в IAD - Брюксел през 1977 г. Води радиопредаването “Песни на седмицата” (1980-1982 г.), телевизионното предаване “Едно от пет” (1982-1984 г.) и Младежкия конкурс за забавни песни (от 1980 г.). Пее от началото на 60-те години в дует с Бисер Киров. Той е един от основоположниците на българската рокмузика (заедно с “Бъндараците”). През 1967 г. работи с “Щурците”, а през 1968-1969 г. със “Сребърните гривни”. В края на 70-те и през 80-те години Минчев възвръща своята популярност с песни в стил рокендрол. Има издадена малка плоча от фирмата “CBS” в Белгия. Заедно с П. Гюзелев създава групата “Стари муцуни” през 1991 г. Георги Минчев участва във фестивалите “Златен Орфей”, в Сочи и в Карлови Вари. Автор е на два албума: “Български рок” (1987 г.) и “Рокендрол ветерани” (1989 г.). Получава посмъртна награда на “Българския топ 50” за цялостно творчество (2001 г.).1997 г. \r\nУмира Пантелей Зарев (псевдоним на Пантелей Йорданов Пантев) - български литературен теоретик, историк и критик. Той завършва философия в СУ “Св. Климент Охридски” (1941 г.), член е на БОНС и един от редакторите на в. \"Академик\". Редактира сборника \"Жажда\" (1939 г.), сътрудничи на левия литературен печат, работи като учител. След 9 септември 1944 г. е редактор в различни издания. Пантелей Зарев е доцент в СУ от 1947 г., а от 1950 г. е професор и завеждащ Катедрата по теория на литературата. В периода 1968-1972 г. е ректор на СУ, а в периода 1951-1960 г. е заместник-директор на Института за литература при БАН. Пантелей Зарев е председател на Съюза на българските писатели от 1972 г. Той работи в различни сектори на апарата на ЦК на БКП. Творчеството си започва с белетристика: \"По крайбрежието\" (1939 г.), \"Боян партизанинът\" (1945 г.). Основните му трудове са в областта на критиката, теорията и историята на литературата: \"Класика и съвременност\" (1961 г.), \"Панорама на българската литература\" - I том (1966 г.), II том (1967 г.), III том (1969 г.), IV том (1973 г.), V том (1976 г.), \"Структурализъм, литературознание и естетически идеал\" (1969 г.), \"Народопсихология и литература\" (1970 г.), \"Богатството на гения\" (1977 г.), \"Теория на литературата\" (2 т., 1979-1981 г.), \"Българска класика\" (2 т., 1986-1987 г.), \"История на българската литературна критика\" (т. 1, 1989 г.).1986 г. \r\nУмира Георги-Асен Димитров Дзивгов - български поет и преводач. Завършва Френски колеж, след което следва литература и философия в Париж (1931 г.). Пътува из Европа и Америка и работи в български легации в Париж, Милано, Анкара, Техеран. Дзивгов е първи секретар в Министерството на външните работи (1936-1948 г.), и началник-отделение (1949-1955 г.). Активен сътрудник е на списание \"Златорог\". Превежда на френски език големите български поети и съвременни произведения на Д. Димов, А. Гуляшки. Съчинения: \"Етюди. Стихотворения\" (1927 г.), \"Poetes bulgares. Превод и критика\" (1927 г.).1982 г. \r\nУмира Живко Тръпков Ошавков - български учен, философ и социолог. Завършва философия в СУ “Св. Климент Охридски” (1936 г.) и социология в Сорбоната, Франция (1939 г.). Доцент е по марксистко-ленинска философия в СУ (1948-1954 г.). Завежда отдел \"Култура\" при МНП (1944-1945 г.) и сектор \"Наука и образование\" при ЦК на БКП (1949 г.). Ошавков е старши научен сътрудник I степен (професор) от 1961 г. Основател и първи директор е на Института по социология при БАН (1968-1973 г.). Учредител и председател е на Българското социологическо дружество (днешна Асоциация) (1959-1982 г.). Вицепрезидент е на Международната социологическа асоциация (1970-1974 г.). Съчинения: \"Историческият материализъм и социологията\" (1958 г.), \"Главни етапи и закономерности на изграждането на комунистическото общество\" (1962 г.), \"Методологически проблеми на социологическите изследвания\" (1963 г.), \"Теория и методика на социологическото изследване\" (на руски език, 1970 г.), \"Социологията като наука\" (1970 г., 1984 г.), \"Тезаурус за информация от емпирични социологични изследвания\" (1983 г.), \"Проблеми на единната система на социологическата информация\" (1983 г. ) и др.1978 г. \r\nУмира Михаил Арнаудов - български фолклорист, литературен историк, етнограф. Член е на Украинската академия на науките и на литературната академия \"Петьофи\". Арнаудов е доктор хонорис кауза на университетите в Хайделберг (1936 г.) и Мюнстер (1943 г.). Следва славянска филология в СУ \"Св. Климент Охридски\" (1895-1898 г.), специализира в Лайпциг и Берлин (1898-1900 г.), в Прага (1903-1904 г.), където защитава докторат по философия, славянска филология и индология. От 1908 г. е редовен доцент, а от 1919 г. - редовен професор по сравнителна литературна история. Арнаудов е декан на Историко-филологическия факултет (1921-1922 г.) в СУ, директор е на Народния театър (1926 г.), ректор е на СУ (1935-1936 г.), председател е на БАН. Има повече от 50 монографии, посветени на Паисий, Неофит Бозвели, В. Априлов, Ив. Селимински, Г. С. Раковски, Л. Каравелов и др. Изследва творчеството на класиците на българската литература - Ив. Вазов, П. К. Яворов, К. Христов, Й. Йовков, Д. Дебелянов и др.1973 г. \r\nУмира Станимир Лилянов - български писател, автор на разкази, повести, очерци, посветени на антифашистката борба, Отечествената война и строителството на социализма. Учи в Априловската гимназия в Габрово и в Русе, след което учителства в с. Обреник, Плевенско. Участник е в Първата световна война. Започва да пише по време на войната, но първите му публикации са от 1924 г. Лилянов завършва право в СУ “Св. Климент Охридски”(1920 г.). Адвокат е в Русе и в София. Защитава Гео Милев по делото за поемата \"Септември\". По време на Отечествената война Лилянов е доброволец на фронта. След Деветосептемврийския преврат 1944 г. е юрисконсулт в ЦК на БКП (1946-1952 г.), директор е на изданията \"Български писател\" (1954-1957 г.), \"Техника\" (1958 г.). Автор е на: \"Ламя\" (1925 г.), \"Към победа\" (1948 г.), \"Преходно време\" (1954 г.).1947 г. \r\nУмира Георги Михайлов Райчев - български писател белетрист. Учи в III мъжка гимназия в София (1908-1910 г.), след което е деловодител в IV мъжка гимназия (1910-1919 г.). Райчев е библиотекар в Министерството на финансите (1919 г.) и в Народното събрание. През 1923-1924 г. е командирован в Мюнхен. Работи като коректор, журналист и инспектор по читалищата при Министерството на просветата. Член е на Съюза на българските писатели. Като ученик сътрудничи на в. \"Справедливост\" и списанията \"Труд\" и \"Развитие\". Първия си разказ \"Спътници\" Райчев обнародва през 1907 г. в списание \"Наш живот\" с псевдоним Г. М. Орлин. Сближава се с Д. Подвързачов, Н. Лилиев, Д. Дебелянов, К. Константинов, А. Страшимиров, Й. Йовков и др. Негови съчинения са: \"Любов в полето\" (1918 г.), \"Мъничък свят. Бележник на един разлюбен\" (1919 г.), \"Царица Неранза\" (1920 г.), \"Греховна повест\" (1923 г.), \"Разкази\" (кн. I., 1923 г.), \"Песен за гората\" (1928 г.), \"Еленово царство\" (1929 г.), \"Божи дарове\" (1930 г.), \"Легенда за парите\" (1931 г.), \"Ягодова майка\" (приказки, 1933 г.), \"Златният ключ\" (1942 г.) и др.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.02.18", "title": "Денят 18 февруари в българската история"}
{"url": "http://www.focus-news.net/news/2018/02/18/2489718/predsedatelyat-na-ns-tsveta-karayancheva-shte-prisastva-v-lovech-na-tarzhestvenata-zarya-proverka-po-povod-145-godini-ot-gibelta-na-vasil-levski.html", "text": "Председателят на Народното събрание Цвета Караянчева ще присъства в Ловеч на тържествената заря-проверка по повод 145 години от гибелта на Васил Левски. Това съобщиха от пресцентъра на Народното събрание. Проверката ще се състои днес в 18.30 часа. \r\nПредседателят на парламента ще приеме почетния строй и ще произнесе слово.", "date": "2018.02.18", "title": "Председателят на НС Цвета Караянчева ще присъства в Ловеч на тържествената заря-проверка по повод 145 години от гибелта на Васил Левски"}
{"url": "http://www.focus-news.net/news/2018/02/18/2489724/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. Интензивен е трафикът за товарни автомобили на изход на ГКПП „Дунав мост 2“. На българо-сръбската, българо-македонската и българо-гръцката трафикът е нормален на всички гранични контролно-пропускателни пунктове.", "date": "2018.02.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/02/18/2489719/abc-news-spored-kyurdski-lekari-turskata-armiya-e-upotrebila-himichesko-orazhie-v-afrin.html", "text": "По данни на сирийските държавни медии и местни лекари шестима цивилни са демонстрирали затруднения в дишането и други симптоми – индикатори за вдишване на отровни газове след атака на турската армия по контролирания от кюрдите анклав Африн в северната част на Сирия, предава  ABC News.\r\nДживан Мохамед, лекар в основната болница в Африн заяви, че в момента в нея се лекуват от отравяне шестима души, които са пристигнали в петък през нощта от село Арандъ, след като то е било нападнато от турски части. Друг лекар – Нури Кенбер, заяви, че жертвите се оплакват от проблеми с дишането, повръщане и кожни обриви.  „Един от тях бе и с разширени зеници“, уточни той.\r\nДържавната информационна агенция САНА и базираната в Лондон Сирийска обсерватория за правата на човека  също цитиратместни лекари в докладите си. Твърденията все още не са независимо потвърдени, а кадрите от болниците показват хора на легло с кислородни маски, които не показват други симптоми на отравяне с бойни отровни вещества – гърчове или пяна от устата. \r\nСпоред източник от Белия дом САЩ знаят за съобщенията, но не могат да ги потвърдят, посочвайки, че „е извънредно маловероятно“ Турция да е използвала химически оръжия срещу кюрдите. \r\nТурските въоръжени сили излязоха с официално заявление, че не използват „забранени муниции“ в операцията в Африн. От там допълниха, че се стараят при бойните операции да няма пострадали цивилни и че единствените цели в Африн са „терористи“. Виктор Турмаков", "date": "2018.02.18", "title": "ABC News: Според кюрдски лекари турската армия е употребила химическо оръжие в Африн"}
{"url": "http://www.focus-news.net/news/2018/02/18/2489729/predstoyashti-mezhdunarodni-sabitiya-za-18-fevruari-agentsiya-fokus.html", "text": "Продължава Международната конференция по сигурността, където ще се дискутира обстановката в Сирия, Украйна и други международни конфликти\r\n*** Продължават празненствата по случай 10-годишнинната от обявяваянето на независимостта на Косово\r\n*** Унгарският министър председател Виктор Орбан ще произнесе реч на ежегодния митинг, с което ще даде старт на предизборната си кампания\r\n*** Среща на алжирския външен министър Абделкадер Месахел с външния министър на Руската федерация Сергей Лавров.\r\n***", "date": "2018.02.18", "title": "Предстоящи международни събития за 18 февруари (Агенция „Фокус“)"}
{"url": "http://www.focus-news.net/news/2018/02/18/2489720/plovdiv-s-vazpomenatelna-tseremoniya-v-karlovo-shte-badat-otbelyazani-145-godini-ot-gibelta-na-vasil-levski.html", "text": "В Карлово продължават събитията от програмата за възпоменателно отбелязване на 145 години от гибелта на Васил Левски. Това съобщиха от пресцентъра Община Карлово. От 18.00 часа на площад „Васил Левски” ще се проведе възпоменателна церемония по повод 145 години от гибелта на Апостола. 19 февруари започва с архиерейска света литургия и панихида в памет на Левски в храма „Света Богородица”, от 09.00 часа. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей ”Васил Левски” ще бъдат отбелязани 140 години от смъртта на майката на Левски Гина Кунчева.", "date": "2018.02.18", "title": "Пловдив: С възпоменателна церемония в Карлово ще бъдат отбелязани 145 години от гибелта на Васил Левски"}
{"url": "http://www.focus-news.net/news/2018/02/18/2489732/haskovo-kmetat-na-obshtina-dimitrovgrad-ivo-dimov-shte-uchastva-v-traditsionniya-regionalen-sabor-den-na-chavgata-v-selo-bryast.html", "text": "Кметът на Община Димитровград Иво Димов ще участва днес в традиционния регионален събор \"Ден на чавгата\", с който се празнува Сирни Заговезни в село Бряст. Това съобщиха от пресцентъра на Община Димитровград. В 16.30 часа ще бъде открита изложба на чавги и кулинарни изделия типични за трапезата на празника. От 17.00 часа ще бъде отслужена литургия в църковния храм \"Св. Иван Рилски\", след което със запалени факли ще започне шествието към покрайнините на селото, където в 17.45 часа ще бъде официално открит празника с изпълнение на местни фолклорни групи и състави и гостуващи такива от общината. Организатори са НЧ \"Пробуда 1927\", кметството на село Бряст, пенсионерският клуб в селото и Община Димитровград. \r\nПразникът във село Бряст пресъздава българската фолклорна обредност с паленето на огньове и хвърляне на запалени чавги в Деня на прошката, като се вярва, че колкото по-далеч и на високо отидат чавгите толкова по-здрав и благоденстващ ще е този, който я изстрелва.", "date": "2018.02.18", "title": "Хасково: Кметът на Община Димитровград Иво Димов ще участва в традиционния регионален събор \"Ден на чавгата\" в село Бряст"}
{"url": "http://www.focus-news.net/news/2018/02/18/2489714/v-8-naseleni-mesta-v-stranata-se-provezhdat-chastichni-kmetski-izbori.html", "text": "В този час в 8 населени места в страната започва провеждането на частични кметски избори. Двама са кандидатите за кметското място в село Звиница, община Кърджали, област Кърджали . Там един срещу друг се изправят издигнатият отстранения от кметския пост Ниязи Назим Вели от ДПС и кандидатът на ПП ГЕРБ Махмуд Сюлейман Юсеин. Изборите бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че кметът не бе прекратил участието си в търговска фирма. 866 души в кметството ще могат да упражнят правото си на глас в разкритата една Секционна избирателна комисия (СИК). В населеното място няма да има сформирани подвижни секции. \r\nДоскорошният кмет на село Енчец, община Кърджали, област Кърджали  Юксел Якуб Бекир от ДПС е единственият кандидат за кметския пост в населеното място. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност. 942 лица имат право на глас на частичните местни избори в кметството, където е разкрита една Секционна избирателна комисия (СИК). \r\nЧастични избори ще има и в село Средище, община Кайнарджа, област Силистра.  В надпреварата за кметския пост ще участват четирима кандидати -  Гошо Иванов Манов от ГЕРБ, Бинназ Зубейдинова Мехмедова от ПП „ВОЛЯ”, Дженгис Мехмед Адем от ДПС и Руждин Фаиков Селимов от „ВМРО- Българско национално движение”. Изборите в населеното място бяха насрочени, след като на 3 август 2017 г. кметът Бейзат Исмаилов Мустафов подаде оставка. С право на глас в населеното място са около 1100 души, които ще могат да упражнят правото си на вот  в избирателни секции.\r\nЖителите на село  Брест, община Гулянци, област Плевен също ще избират кмет. Там кандидатите за кметския пост са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО.\r\n1842 избиратели ще могат гласуват на частичните местни избори в гулянското село. Общо четири са разкритите секции на територията на селото. Едната от тях е подвижна, като за нея има подадени 19 заявления.  До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nКметски избори ще се проведат и в село Любенец, община Нова Загора, област Сливен. В изборната надпревара ще участват издигнатата от ПП ГЕРБ Мария Вълчева Петкова и кандидатът на ПП „АТАКА“ Стоян Иванов Стоянов. 320 са избирателите в Любенец. Изборите в селото бяха насрочени, след като Общинската избирателна комисия прекрати правомощията на кмета  Драгомир Цонев заради влязла в сила присъда за нанесен побой.\r\nДвама са кандидатите за кметския пост в село Кочово, община Велики Преслав, област Шумен. Там един срещу друг ще се изправят Гюсюм Апти Хаджъ,  издигната от ДПС, и Ангел Делев Ангелов – независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до предсрочните избори. В населеното място е разкрита една избирателна секция, като по списъчен състав избирателите в населеното място са 603.\r\nКметски избори ще се проведат и в село Градешница, община Криводол, област Враца. Там в кметската надпревара ще участват Любомир Иванов Младенов от ПП ГЕРБ, Цветана Петкова Божинова от БСП, Борислав Петров Борисов от ПП „Синьо Единство“, Емил Найденов Петров от ПП ВМРО и Ивайло Георгиев Кирилов от ДПС. До частичния вот в селото се стигна, след като кметът Магдалин Сълков подаде оставка миналия ноември. 460 са избирателите, които имат право на глас на частичните избори. В населеното място ще бъдат открити една постоянна и една подвижна секции. Пакизе Хасанова Мехмедова от ПП ГЕРБ и Исмаил Хасанов Мехмедов  от ДПС ще се изправят един срещу друг в битката за кметския пост в  село Кестеново, община Омуртаг, област Търговище. Изборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nС право на глас в населеното място са около 240 души, които ще могат да гласуват в една избирателна секция.", "date": "2018.02.18", "title": "В 8 населени места в страната  се провеждат частични кметски избори"}
{"url": "http://www.focus-news.net/news/2018/02/18/2489731/sofiya-negovo-sveteyshestvo-balgarskiyat-patriarh-neofit-shte-oglavi-vechernya-v-mitropolitska-katedrala-sv-nedelya-na-siropustna-nedelya.html", "text": "Негово светейшество Българският патриарх Неофит ще оглави вечерня в митрополитска катедрала „Св. Неделя“ на Сиропустна неделя, предаде репортер на Агенция \"Фокус\". Днес е Сиропустна неделя - Сирни заговезни, наричана още „Прошка“. Тя е в навечерието на Великия пост. Затова традицията изисква всеки да поиска и даде  прошка на хората около себе си за своите волни или неволни прегрешения, защото няма безгрешен човек. Единственият бзгрешен е сам Господ Иисус Христос.\r\nВ Неделя Сиропустна във всички епархии на Българската православна църква християните се събират в храмовете и манастирите за вечерна служба, след която взаимно се опрощават.\r\nСтоличното духовенство, начело с Негово светейшество Българския патриарх и Софийски митрополит Неофит, ще се събере по традиция в столичната митрополитска катедрала „Св. Неделя“. Там в 18.00 часа ще бъде отслужена вечерня, а след отпуста ще започне взаимното опрощаване. \r\nНикола ПЕТКОВ", "date": "2018.02.18", "title": "София: Негово светейшество Българският патриарх Неофит ще оглави вечерня в митрополитска катедрала „Св. Неделя“ на Сиропустна неделя"}
{"url": "http://www.focus-news.net/news/2018/02/18/2489728/pravoslavnata-tsarkva-otbelyazva-nedelya-na-proshkata-ili-sirni-zagovezni.html", "text": "Днес Православната църква отбелязва Неделя на прошката или Сирни заговезни. Датата на празника е подвижна – той се отбелязва седем седмици преди Великден и една седмица след Месни Заговезни, а след него - от утре, започва Великият пост.\r\nНа днешния празник християните искат прошка от своите ближни и се подготвят да встъпят в „дните на светлата” печал – 49-дневния пост преди най-големия празник Възкресение Христово. \r\nНа този ден се припомнят Христовите думи: „Ако не простите на човеците съгрешенията им и вашият небесен Отец няма да прости съгрешенията ви.” (Мат. 6:15) Традицията изисква всеки да поиска прошка от хората около себе си - близки и познати - за огорченията и обидите, които волно или неволно им е причинил, както и сам да потърси в себе си сили да прости на тези, които са го наранили. На Сирни Заговезни прошка си вземат по-млади от по-стари, деца от родители, младоженци от кумове - целуват ръка и изричат: \"Прощавай, мамо, тате..\" - \"Господ да прощава, простен да си!\", е задължителният отговор.\r\nВечерта в църквата се извършва „ритуала на прошката”. \r\nХарактерни обичаи за празника са „хамкането“ и Сирнишките огньове. При „хамкането“ след вечеря се завързва парче халва, сирене или сварено яйце в края на червен вълнен конец и се  разклаща, а децата са насядали на пода и се стремят с уста да захапят парчето храна. Сирнишките огньове се палят от момчета и ергени, като се използва \"мамуляк\" (слама от царевица) и \"черешовина\"  (кори от черешово дърво). Огънят се прескача от всички.\r\nДните на поста са предназначени за размисъл и усъвършенстване на християнското достойнство на човека и за все по-пълното приемане и уподобяване на Христовия образ.", "date": "2018.02.18", "title": "Православната църква отбелязва Неделя на прошката или Сирни заговезни"}
{"url": "http://www.focus-news.net/news/2018/02/18/2489736/denyat-18-fevruari-v-svetovnata-istoriya.html", "text": "2017 г. \r\nЕдин човек загива, а други 20 са ранени, след като пътнически влак дерайлира близо до Льовен, Белгия.2017 г. \r\nКитайското министерство на търговията преустановява вноса на въглища от Северна Корея до края на 2017 г. като част от международните санкции срещу Северна Корея по отношение на програмата за балистични ракети.2015 г. \r\nПо предложение на правителството на СИРИЗА и с подкрепата на неговата опозиционна Нова демокрация Прокопис Павлопулос е избран от гръцкия парламент за президент на Гърция.2014 г. \r\nПри стълкновенията в Киев загиват 25 човека.2013 г. \r\nВ Армения се провеждат президентски избори. Досегашният президент Серж Саркисян е преизбран.2012 г. \r\nВ Латвия се провежда референдум за статуса на руския език. Две трети от латвийците отхвърлят руския като втори език. Руското правителство протестира срещу отнемане правото на 300 000 руснаци, живеещи в Латвия да гласуват на референдума.2012 г. \r\nПапа Бенедикт XVI назначава 12 нови кардинала.2011 г. \r\nНАСА и Европейската космическа агенция (ESA) съобщават за откриването посредством космическият телескоп Hershel на семейство \"леки\" галактики с оптимални условия за бързо раждане на звезди.2010 г. \r\nИво Йосипович става президент на Хърватия.Той е член на Социалдемократическата партия на Хърватия. Освен че се занимава с политика, Йосипович също така е юрист, музикант и композитор.1980 г. \r\nИзраел открива първото си посолство в арабска държава (Египет).1979 г. \r\nЗа пръв път в пустинята Сахара пада сняг.1972 г. \r\nВърховният съд на щата Калифорния отменя смъртното наказание.1969 г. \r\nКвебекски сепаратисти взривяват бомба в Монреалската търговска борса, 27 души са ранени.1968 г. \r\nКитаристът Дейвид Гилмор заменя Сид Барет в групата “Пинк Флойд”, след като Барет, който е и неин основател, се увлича по наркотиците.\r\n“Пинк Флойд” (Pink Floyd) е музикална английска рокгрупа, основана в Лондон през 1965 г. в състав: Сид Барет - китара, вокал (до 1968 г.); Ричард Райт - клавишни; Роджър Уотърс - бас, вокал (до 1982 г.); Ник Мейсън - ударни; Дейвид Гилмор - китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Р. Уотърс (студент по архитектура). Новото име е свързано със солиста Сид Барет. Първият сингъл е записан през 1967 г. (\"Арнълд Лайн\").1965 г. \r\nГамбия е провъзгласена за независима държава. \r\nРепублика Гамбия е държава в Западна Африка. Площта и е 11 300 кв. км. Населението и е около 900 000 души (по данни от 1996 г.). Официален език е английският. Столица - Банджул. Глава на държавата и правителството е президентът. Законодателен орган - Палата на представителите. Открита е от португалците през 1455-1456 г. През 1783 г. Франция признава правото на Великобритания да завземе по-голяма част от страната. През 1902 г. завършва окончателното колонизиране на Гамбия. На 18 февруари 1965 г. е провъзгласена независимостта на държавата в състава на Общността. Член е на Организацията за Африканско единство и член на ООН от 1965 г.1962 г. \r\nРобърт Кенеди заявява, че армията на САЩ ще остане във Виетнам, докато оттам бъде изгонен и последният комунист. Робърт Кенеди е брат на Джон Ф. Кенеди. От 1957 г. Робърт Кенеди заема отговорни длъжности в държавния апарат на САЩ. През 1961 г. е министър на правосъдието в кабинета на Джон Ф. Кенеди. Известно време е на този пост и в кабинета на Л. Б. Джонсън (до 1964 г.). От 1965 г. е сенатор от щата Ню Йорк. Един от лидерите е на либералното крило на Демократическата партия. Робърт Кенеди се обявява против виетнамската политика на правителството на Джонсън. През 1968 г. той оповестява за намерението си да се кандидатира за поста президент на САЩ от Демократическата партия, но е убит в разгара на предизборната кампания.1942 г. \r\nНай-голямата подводница в света, френската “Сюркуф”, потъва в Атлантическия океан. Плавателния съд е с дължина 110 метра, ширина 9,1 метра и водоизместимост 4304 тона. Максималния брой на екипажа на подводницата е 118 души.1932 г. \r\nМанджурия обявява независимостта си от Китай. Манджурия е историческото название на съвременната североизточна част на Китай - Дунбай. Произлиза от името на раннофеодалната държава Манчжу, съществувала в началото на ХVII в.1930 г. \r\nКлайд Томбо открива деветата, най-отдалечена от Слънцето, планета в Слънчевата система - Плутон. Масата й е около 1/10 от масата на Земята.1919 г. \r\nИзвършено е покушение срещу премиер-министъра на Франция Жорж Клемансо. Атентатът е извършен от анархиста Емил Котен. \r\nЖорж Клемансо по професия е лекар. Член е на Френската академия от 1918 г. По време на Втората империя участва в радикално-републиканското движение. След поражението на Франция във войната с Прусия (1870-1871 г.) се обявява за продължаване на войната. Като депутат в Националното събрание Жорж Клемансо гласува против Франкфуртския мирен договор (1871 г.). По време на Парижката комуна (1871 г.) се опитва да постигне класов мир между комунарите и законното правителство на Франция. Лидер е на буржоазните радикали от началото на 80-те години. Жорж Клемансо предлага обширен план за демократични реформи. Привърженик е на реваншистката война против Германия. В парламента се обявява против колониалната политика, която отслабва по негово мнение, положението на Франция в Европа. Два пъти е избиран за сенатор (1902 г., 1909 г.). През март - октомври 1906 г. е министър на вътрешните работи, а през октомври 1906 г. - юли 1909 г. е председател на правителството. От началото на Първата световна война настоява за продължаване на войната до пълен разгром на Германия. Председател е на правителството и военен министър от ноември 1917 г. Председател е на Парижката мирна конференция (1919-1920 г.) и ръководител на френската делегация. Жорж Клемансо е един от авторите на т. нар. Версайска система. По негово настояване е създаден несправедливият за България Ньойски мирен договор. След като загубва президентските избори през 1920 г., Жорж Клемансо се оттегля от политиката.1913 г. \r\nПедро Ласкураин влиза в историята, заемайки длъжността президент на Мексико само един час. След като е избран той назначава за свой приемник генерал Викториано Хуерта и подава оставка.1885 г. \r\nМарк Твен публикува „Приключенията на Хъкълбери Фин\". \r\nМарк Твен е псевдоним на Самюъл Ленгхорн Клемънс - американски писател, публицист и общественик. Израства в градчето Ханиба. Получава известност с разказа си “Знаменитата скачаща жаба от Калаверас” (1865 г.). Романи: “Приключенията на Том Сойер” (1876 г.), “Приключенията на Хъкълбери Фин”, “Животът по Мисисипи”(1883 г.), “Принцът и просякът” (1882 г.), “Един янки в двора на крал Артур” (1889 г.), “Дневникът на Адам” (1904 г.), “Дневникът на Ева” (1906 г.) и др.1861 г. \r\nВиктор Емануил II става първият крал на Италия. Роден е на 14 март 1820 г. В периода от 1849 г. до 1861 г. е крал на Сардиния. Той, заедно с министъра си Кавур, е създател на единството на италианските земи. Титлата крал на Италия носи до смъртта си през 1878 г.1861 г. \r\nВ Торино се открива първото заседание на италианския парламент.1833 г. \r\nПушкин завършва работата си по романа “Дубровски”. \r\nАлександър Сергеевич Пушкин е руски лирически поет, родоначалник на новата руска литература, утвърдил нормите на руския литературен език. Пушкин завършва Царскоселския лицей (1817 г.), където пише първите си стихове. След това постъпва в иностранната колегия. Написва поемата \"Руслан и Людмила\" и става известен с редица памфлети, сатири, епиграми и други стихотворения, едно от които е причина да бъде изпратен в Екатеринослав. Посещава Кавказ, Крим, пребивава в Кишинев и Одеса. През този период на полузаточение (1820-1824 г. ) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". Заради една епиграма Пушкин е преместен в бащиното си имение в с. Михайловское (бивша Псковска губерния), където завършва поемата си \"Цигани\", написва \"Борис Годунов\" и 4 глави от \"Евгений Онегин\". По-късно живее в Москва и в Петербург, а след като се жени за Наталия Гончарова (1830 г.) се установява окончателно в Петербург. От този период са поемата \"Полтава\", драматическите творби \"Скъперникът рицар\", \"Русалка\", \"Моцарт и Салиери\", \"Повестите на Белкин\", повестта \"Капитанска дъщеря\" и др. Умира на 29 януари 1837 г.1743 г. \r\nВ Лондон се състои премиерата на операта “Самсон” на Хендел. \r\nГеорг Фридрих Хендел е немски композитор, представител на класицизма. Зрелите си творчески години прекарва в Англия. На 17 години Хендел става органист в Хале. През 1706 г. се преселва в Хамбург, където се намира единственият в Германия оперен театър. Там са поставени първите му опери “Алмира” и “Нерон”. След закриването на театъра (1706 г.) живее в Италия, където създава оперите “Родриго” (1707 г.), “Агрипина” (1709 г.), ораторията “Триумф на Времето и Правдата”, кантати, дуети, псалми и др. През периода 1710-1716 г. живее в Хановер и в Лондон. Неговата опера “Ринадло” (1711 г.) има голям успех в Лондон. Директор е на Лондонския оперен театър от 1720 г. Хендел създава оперите “Радамист” (1720 г.), “Отон” (1723 г.), “Юлий Цезар” (1724 г.), “Роделинда” (1725 г.) и др. След 1730 г. все по-често започва да използва жанра на монументалната оратория (“Дебора”, 1733 г., “Саул”, 1739 г., и др.). Автор е на повече от 40 опери и над 30 оратории. Драматизира операта-сериа, засилва ролята на оркестъра и хора. Инструменталното наследство на Хендел включва значителен брой оркестрови пиеси. Най-популярни са 12 кончерто-гросо, 12 концерта за орган със съпровод на оркестър или ансамбъл, сонати и трио-сонати за различни инструменти и др.1688 г. \r\nСектата на менонитите в Пенсилвания първа осъжда робството в Северна Америка.1598 г. \r\nБорис Годунов е избран за цар на Русия. Борис Годунов е руски цар от татарски произход. Той започва кариерата си на служба в двора на цар Иван IV Грозни. През 1571 г. Борис Годунов засилва позициите си в двора, като се жени за Мария, дъщеря на Малюта Скуратов, фаворит на Иван Грозни. През 1580 г. царят избира Ирина, сестра на Борис, за жена на своя син Фьодор, като по този повод Борис Годунов е обявен за болярин. След смъртта на Иван Грозни през 1584 г. Борис Годунов става един от членовете на регентския съвет на цар Фьодор. Той постепенно засилва влиянието си и елиминира останалите членове на съвета, като към 1587 г. вече е едноличен управител на страната.\r\nПри коронацията на царя на 31 май 1584 г. Борис Годунов получава почести и имоти, но по това време той все още заема второ място сред регентите след вуйчото на царя Никита Романович, починал през август същата година. През 1587 г. Годунов разкрива заговор на болярите и митрополит Дионисий II, които искат да го отстранят от властта, като уредят развода на бездетната му сестра и цар Фьодор. Участниците са отстранени от постовете си, а някои са изпратени в манастир. От този момент цялата власт преминава в ръцете на Борис Годунов, който води кореспонденция с чуждестранни князе като техен равен.\r\nПолитиката на Борис Годунов е предпазлива. Още през 1587 г. той завършва процеса на закрепостяване на селяните, като им забранява да променят господарите си. След продължителни преговори, през 1589 г. Руската православна църква получава статут на патриаршия. През 1590 г. отблъсква поход на Кримското ханство, насочен към Москва. През 1591 г. Дмитрий Иванович умира внезапно в Углич и Борис Годунов е обвиняван от своите противници, че е организирал убийството му. Годунов прави опити да се намеси и в по-далечни области, като подкрепя антиосманската фракция в Кримското ханство и изплаща субсидии на Свещената Римска империя за нейната война срещу Османската империя. През 1595 г. Годунов си връща от Швеция градовете, загубени при Иван Грозни.\r\nБорис Годунов окуражава търговията на Московската компания, като я освобождава от мита. Той се опитва да укрепи източните области, които имат предимно татарско и угро-финско население, като основава или укрепва множество градове и крепости, сред тях Самара, Саратов, Воронеж, Царицин и други. Той продължава и опитите за колонизиране на Сибир, като по това време е основан Тоболск.1229 г. \r\nИмператорът на Свещената Римска империя Фридрих II сключва договор с египетския султан Ал-Камил. Според договора християнските поклонници получават право да посещават Йерусалим и Назарет.На тази дата са родени: 1954 г. \r\nРоден е Джон Траволта – американски актьор. Печели известност с филма “Треска в събота вечер” (1979 г.). Той е женен за актрисата Кели Престън и има две деца. Номиниран е за Оскар за ролята си във филма на Куентин Тарантино “Криминале” (1994 г.). Филмография: „Наказателят“ (2004 г.), „Първично“ (2003 г.), „Семеен сблъсък“ (2001 г.), „Парола: риба-меч“ (2001 г.), „Бойно поле Земя“ (2000 г.), „Дъщерята на генерала“ (1999 г.), „Гражданско дело“ (1998 г.), „Тънка червена линия“ (1998 г.), „Първични цветове“ (1998 г.), „Луд град“ (1997 г.), „Лице назаем“ (1997 г.), „Тя е толкова прекрасна“ (1997 г.), „Майкъл“ (1996 г.), „Феномен“ (1996 г.), „Код «Счупена стрела»“ (1996 г.), „Игра на пари“ (1995 г.), „Виж кой говори сега“ (1993 г.), „Криминале“ (1994 г.), „Виж кой говори 2“ (1990 г.), „Виж кой говори“ (1989 г.), „Да оцелееш“ (1983 г.), „Градски каубой“ (1980 г.), „Брилянтин“ (1978 г.), „Треска в събота вечер“ (1977 г.), „Момчето от стерилната стая“ (1976 г.).1938 г. \r\nРоден е Ищван Сабо - унгарски режисьор. Дебютира с документалния филм “Процесът” (1962 г.). През 80-те години добива световна известност с трилогията “Мефистофел” (1981 г.), “Полковник Редл” (1985 г.) и “Ханусен” (1988 г.). Снима и международни суперпродукции - “Да срещнеш Венера” (1991 г.), “Скъпа Ема, драга Бобе” (1992 г.), “Съншайн” (1999 г.), “Taking Sides” (2001 г.).1933 г. \r\nРодена е Йоко Оно - американска поппевица, продуцентка, режисьорка от японски произход. През 1952 г. Оно заминава за Ню Йорк, където се свързва с представители на авангардното изкуство и скоро предизвиква интерес със своите експериментални изложби и филми. Запознава се с Джон Ленън през 1966 г. в Лондон на своята изложба \"Имагинерни обекти\". Две години по-късно започва и съвместното им творчество. До 1980 г. издават 6 албума. Заедно създават \"Пластик Оно бенд\" и осъществяват редица инициативи, посветени на мира. След убийството на Ленън Оно издава албума \"Season of Glass\" (\"Стъклен сезон\"), в който повечето от песните са написани преди смъртта му. През 1986 г. тя е удостоена с награда от Международната организация за борба срещу атомното оръжие. Изнася концерти във Великобритания, Франция, Италия, ФРГ, ГДР, Унгария и Полша. Самостоятелни албуми на Йоко Оно са: \"Fly\" (1971 г.), \"Approximately Infinite Universe\" (1973 г.), \"Filling the Space\" (1974 г.), \"Season of Glass\" (1984 г.), \"Starpeace\" (1986 г.), \"Menlove Avenue\" (1987 г.), \"Walking on Thin Ice (Gratest Hits) (1995 г.), \"Onobox\" (1995 г.), \"Rising\" (1995 г.), \"A Story\" (1997 г.). Съвместно с Джон Ленън издава албумите: \"Unfinished Music № 1: Two Virgins\" (1968 г.), \"Unfinished Music № 2: Life with the Lions\" (1969 г.), \"Wedding Album\" (1969 г.), \"It’s All Right\" (1982 г.), \"MIlk and Honey\" (1984 г.). С Пластик Оно Бенд издава: \"Live Pieces In Toronto\" (1969 г.), \"John Lennon/Plastik Ono Band\" (1970 г.).1932 г. \r\nРоден е Милош Форман - американски сценарист, режисьор и актьор от чешки произход. Работи в киното от 1955 г. Постига успех с документалните филми “Конкурс” (1962 г.) и “Ако не беше музиката” (1963 г.). Снима игралните филми “Черен Петър” (1964 г.), “Любовта на русокосата” (1965 г.) и “Пожар, кукло моя!” (1967г. ). През 1967 г. заминава на специализация в САЩ и остава там, заради окупацията на Чехословакия от Съветската армия. Филмите му “Излитане” (1971 г.) и “Коса” (1979 г.) описват конфликта и липсата на доверие между поколенията. През 1972 г. снима новелата “Десетобой” от документалния филм за Мюнхенската олимпиада “През погледа на осемте”. През 1975 г. Форман постига световен успех с екранизацията на “Полет над кукувичето гнездо” (“Оскар”). Снима “Рагтайм” (1981 г.) “Амадеус” (1984 г., “Оскар”), “Валмон” (1989 г.). Участва като актьор в “Изпепелени сърца” (1986 г.). Форман работи с операторите Хаскъл Уекслър и Мирослав Ондржичек, и актьорите Джак Никълсън, Луис Флетчър, Трийт Уйлямс, Джон Савидж, Джеймс Кагни, Хауард Ролинс, Брат Дуриф, Том Хълси, Ф. Мъри Ейбрахам, Анет Бенинг и др. От 1978 г. Форман преподава в кинофакултета на Колумбийския университет. През 1976 г. осъществява и постановка на Бродуей - “Опера за три гроша”. Режисьор е на: “Народът срещу Лари Флинт” (1997 г.) и “Човек на луната” (1999 г.).1908 г. \r\nРоден е Александър Григориевич Зархи - руски режисьор и сценарист. През 1927 г. Зархи завършва Ленинградския техникум по изкуствата. От 1929 г. е в Ленинградската кинофабрика \"Совкино\" (след това \"Ленфилм\"), където участва в създаването на сценариите на филмите \"Луната отляво\" (1929 г.) и \"Огненият транспорт\" (1930 г.), съвместно с А. Иванов и Й. Хейфиц. Зархи и Хейфиц снимат заедно \"Вятър в лицето\" (1930 г.) и \"Полуден\" (1931 г.), комедията \"Горещи пари\" (1935 г.), \"Депутатът от Балтика\" (1937 г.), \"Член на правителството\" (1940 г.). През военните години снима \"Наричаха го Сухе Батор\" (1942 г.), \"Малахов Курган\" (1944 г.), \"Разгромът на Япония\" (1945 г.), а през 1947 г. Зархи реализира \"В името на живота\". По-късно снима \"Павлинка\" (1952 г.), \"Висота\" (1957 г.), \"Хора на моста\" (1960 г.). Екранизира класически литературни творби: \"Ана Каренина\" (1968 г.), \"Градове и години\" (1974 г.). \"Повест за неизвестния актьор\" (1977 г.), \"26 дни от живота на Достоевски\" (1981 г.), \"Чичерин\" (1986 г.).1857 г. \r\nРоден е Макс Клингер - германски живописец, график и скулптор. Творчеството му е повлияно от Бьоклин. В серията офорти “Живот” (1881-1884 г.), “Драма” (1883 г.), “Любов” (1887 г.), “За смъртта” (1889 г., 1898-1910 г.) образите от реалния живот и социални проблеми са съчетани с фантастика и песимизъм. Художникът се стреми да възроди полихромната скулптура (“Бетовен”, мрамор, гипс, бронз, 1886-1902 г., Музей на изобразителното изкуство, Лайпциг). Умира на 4 юли 1920 г.1838 г. \r\nРоден е Ернст Мах - австрийски физик и философ, един от основателите на емпириокритицизма (махизма). Професор е по математика в Грац (1864-1867 г.), а от 1867 г. е професор по физика в Пражкия университет. В периода 1879-1895 г. е ректор на Пражкия университет, а в периода 1895-1901 е професор по философия във Виенския университет. Автор е на трудове по механика, газова динамика, физиологична акустика и оптика. Открива и изследва ударните вълни. Счита, че изходните понятия в класическата физика (пространство, време, движение) са субективни по своя произход. Смята, че светът е “комплекс от усещания”, а задача на науката е да ги опише (“Анализ на усещанията”, 1886 г.). Осъщественият от него критичен анализ на основата на класическата механика дава основания на Айнщайн да нарече Мах предшественик на общата теория на относителността. Умира на 19 февруари 1916 г.1825 г. \r\nРоден е Мор Йокаи - унгарски писател. Първият му роман \"Ежедневие\" (1846 г.) е написан в духа на романтизма и определя по-нататъшното му творчество. Редактира либералното сп. \"Елеткепек\" (1847 г.). Заедно с Ш. Петьофи участва в революцията (1848 г.), но по-късно подкрепя официалната държавната политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) пише за национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са: \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмирани са романи му : \"Синовете на коравосърдечния\" (1959 г.) и \"Унгарски богаташ\" (1966 г.). Умира на 5 май 1904 г.1799 г. \r\nРоден е Алексей Николаевич Верстовски - руски оперен композитор и театрален деятел. Предшественик е на Глинка в създаването на руската национална опера. Централно място в неговото творчество заемат музикално-сценичните произведения. Верстовски е един от основоположниците на жанра на руската опера-водевил. Автор е на 6 опери - \"Пан Твардовски\" (1828 г.), \"Вадим, или Събуждането на дванадесетте спящи девици\" (1892 г.) и др. Най-известна негова опера е \"Асколдова могила\" (1835 г.). Занимава се с музикална критика, издава и 2 музикални албума (1827-1828 г.) с инструментални произведения. Умира на 5 ноември 1862 г. в Москва.1780 г. \r\nРоден е Алексей Гаврилович Венецианов - руски живописец. От 1811 г. Венецианов е академик на Петербургската художествена академия. Ранните му картини са лирични портрети, някои са близки до романтизма (портрети на А. И. Бибиков, 1805-1808 г., на М. А. Фонвизин, 1812 г.). В края на 1807 г. Венецианов прави 4 офорта за подготвяното от него \"Списание за карикатури от 1808 г. в лица\", което по-късно е забранено от цензурата. По време на Отечествената война (1812 г.) рисува карикатури на французи и дворяни. Създава и редица жанрови картини, на тема градски живот и дворянски бит. През 1819 г. се заселва в с. Сафонково, Тверска губерния, където насочва вниманието си към сцени от селския бит, рисува типизирани портрети на селяни - \"Чистене на цвекло\" (до 1822 г.), \"Гумно\" (1821-1823 г.), \"Утрото на помешчицата\" (1823 г.), \"Спящият пастир\" (1823-1824 г.), \"На паша. Пролет\" (20-те години), \"Глава на старец селянин\" (1825 г.) и др. Умира на 16 декември 1847 г.1516 г. \r\nРодена е Мария I Тюдор - кралица на Англия от 1553 г., дъщеря на Хенри VIII. Известна е като „Кървавата Мери\". Възстановява католицизма и жестоко преследва привържениците на Реформацията. През 1554 г. сключва брак с бъдещия испански крал Филип II. Умира на 17 ноември 1558 г.На тази дата умират: 2008 г. \r\nУмира Ален Роб-Грийе - френски писател, сценарист и кинематографист. Завършва Националния институт по агрономия. Първия си роман, „Цареубиец“ (Un régicide), пише през 1949 г., но той си остава непубликуван до 1978 г. Роб-Грийе предлага ръкописа на романа на едно от най-големите френски издателства — „Галимар“, но то го отхвърля. Все пак първият му опит не остава незабелязан, защото ръкописът попада в редакцията на друго издателство, което тепърва ще набира скорост — „Минюи“.\r\nСледващите две години Роб-Грийе работи като инженер в Колониалния институт за плодове и цитруси, като често пътува до Мароко, Френска Гвиана, Гваделупа и Мартиника. В края на 1950 г. напуска работата си заради влошаване на здравето. Връщайки се във Франция, пише втория си роман — „Гумите“ (Les Gommes).\r\nПрез 60-те и 70-те Роб-Грийе пише няколко сценария и режисира филми. По-късно издава и няколко книги, съдържащи биографичен материал. Негова съпруга е писателката, известна под псевдонима Жан дьо Бер. 2007 г. \r\nУмира Барбара Гитингс - изтъкната американска активистка за гей равноправие. От 1958 до 1963 г. организира в Ню Йорк клон на Дъщерите на Билитис и от 1963 до 1966 г. е редактор на Стълбата — националното списание на организацията. През 60-те работи в сътрудничество с активиста Франк Кемъни, с когото участват в първите демонстрации срещу дискриминацията спрямо гей хората в сферата на заетостта от страна на най-големия работодател по това време — федералното правителство на САЩ.2002 г. \r\nУмира Лев Александрович Кулиджанов - руски режисьор. Завършва ВГИК през 1954 г. Дебютира с “Дами” (1955 г.) по Чехов. С Яков Сегел и Г. Оганесян снима “Това започна и така …” (1956 г.) и “Домът, в който живея” (1957 г.). “Бащин дом” (1959 г.) и “Изгубената фотография” (1959 г.) са първите му самостоятелни филми. Кулиджанов открива за екрана Ю. Никулин - “Когато дървета бяха големи” (1962 г.). Със “Синята тетрадка” (1964 г.) прави опит в официозен дух да пресъздаде образа на Вл. И. Ленин в дните на подготовката на Октомврийската революция (1917 г.). Полага големи усилия, за да осъществи успешна екранизация по Достоевски - “Престъпление и наказание” (1970 г.). В “Звездната минута” (1975 г.) разкрива материализацията на човешката мечта - овладяването на космоса, подвига на учените и строителите, на Ю. Гагарин. Опитва се да избегне щампите и стереотипите в тв сериал “Младият Маркс” (1979 г.), след което става художествен ръководител на телевизионната документална поредица “ХХ век”. Лауреат е на наградата “Кинотавър” на президента на Русия за цялостно творчество (1999 г.). Други негови филми са: “Не е страшно да умреш” (1991 г.) и “Незабравки” (1994 г.).1998 г. \r\nУмира Жан Митри (Жан Рене Гетгелюк) - френски режисьор и киновед. Роден е на 7 ноември 1907 г. От 1925 г. участва в движението на киноклубовете, един от основателите на ИДЕК. Работи като сценарист с Абел Ганс и Марсел Л’Ербие. Актьор - “Нощ на кръстопътя” (1932 г.), и режисьор експериментатор - “Пасифик 231” (1949 г.), “Образи по Дебюси” (1951 г.), “Механична симфония” (1953 г.). Главният му теоретичен труд е “Естетика и психология на киноизкуството” (1963-1965 г., в 2 тома), в който анализира свойствата на “изображението като такова”, функцията и ролята на монтажа, формата и жанровете на различни филми. Според Митри киноизображението е двойник на действителността, неин “аналог”. Монтажът му придава значение, произтичащо от логиката на самото “битие”, конструиращо филма, повествованието и пространствено-времевата организация на филма се явяват необходими условия за придаване на значение на изображението. Като цяло теорията на Митри е ориентирана към реалистичното кино.1956 г. \r\nУмира Гюстав Шарпантие - френски композитор. Член е на Френския институт от 1912 г. Завършва Парижката консерватория през 1887 г., като ученик на Масне. Шарпантие развива традициите на френската лирическа опера. Най-популярното му произведение е операта “Луиза” (1900 г.), създадена по негово либрето. Автор е на операта “Жулиен” (“Картина на парижките нрави”, 1913 г.), симфоничната сюита “Италиански впечатления” (1890 г.), преработена през 1913 г. в балет, вокалния цикъл “Цветя на злото” по Шарл Бодлер (1895 г.) и др.1931 г. \r\nУмира Николай Иванович Кареев - руски историк. Професор по история във Варшава и Петроград. Автор е на исторически трудове: “Беседи върху изработването на мирогледа”, “Студии върху икономическия материализъм”, “Причини за падането на Полша” и др. Някои от съчиненията му са преведени на български език.1564 г. \r\nУмира Микеланджело Буонароти - италиански скулптор, живописец, архитект и поет. По време на обсадата на Флоренция от войските на императора и папата (1529 г.) Републиката го назначава за ръководител на фортификационните работи. След падането на града Микеланджело работи над завършването на капелата на Медичите. През 1534 г. Микеланджело се установява в Рим, където рисува огромната фреска “Страшният съд” върху олтарната стена на Сикстинската капела (1536-1541 г.). Пише “Рими” (канцони, сонети и др.). Към края на живота си Микеланджело работи върху скулптурните композиции “Оплакване на Христа” (изпълнявана за неговия собствен гроб, развита и завършена от ученика му М. Т. Калкани) и “Пиета Ронданини” (1555-1564 г., Музей за старинно изкуство, Милано, останала в стадия на първоначална обработка). Архитектурната му дейност е свързана със сградата на библиотеката Лауренциана във Флоренция (1523-1534 г.). От 1546 г. до края на живота си ръководи строителството на ансамбъла в Капитолия в Рим, издигането на прочутия купол на храма “Св. Петър” във Ватикан (тези работи са завършени по планове на Микеланджело след смъртта му), завършва и горните украси на двореца Фарнезе.1546 г. \r\nУмира Мартин Лутер - германски философ, теолог, родоначалник на Реформацията в Германия, основател на протестантизма (лутеранството). От 1512 г. Лутер е професор по философия и теология във Витенбергския университет. Повлиян е от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. Лутер излага във Витенберг своите 95 тезиса срещу злоупотребите и търговията с папски индулгенции. Той провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. Лутер публично изгаря папската була, с която е обявено отлъчването му от Църквата. На Вормския райхстаг (1521 г. ) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните му трудове имат голямо значение за развитието на литературния немски език и немската литература. Автор е на: \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др.1455 г. \r\nУмира Беато Анджелико (Фра Джовани да Фиезоле) - италиански живописец от ранния Ренесанс, представител на Флорентинската школа. Като монах доминиканец Анджелико е настоятел на манастира \"Сан Марко\" във Флоренция. Творбите му от 20-те години на ХV в. са повлияни от късноготическата живопис. По-късно използва новаторските постижения на Мазачо в реалистичната живопис. Изкуството на Анджелико е религиозно, но без характерната за средновековието строгост. Рисува много миниатюри с широко използване на злато. Работи в Тоскана (предимно във Флоренция), а също и в Рим (1445-1448 г., 1452-1455 г.) и Орвието (1447 г.). Основните му произведения са: \"Мадона дела Стела\" (1430-1433 г.), триптих \"Линайули\" (1433 г.), \"Снемане от кръста\" (ок. 1435-1436 г.), \"Мадона Аналена\", \"Короноването на Мария\" (ок. 1434-1435 г.). Фреските в манастира \"Сан Марко\" (1438-1445 г.), капелата на папа Николай V във Ватикана (1445-1448 г.) и др.1405 г. \r\nУмира Тамерлан - монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. Тамерлан извършва над 20 големи похода, като завладява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, М. Азия, Сирия и др. Създава огромна империя със столица Самарканд. През 1402 г. пленява Баязид I при Анкара. Предприема през 1404 г. поход в Китай, по времето на който умира. Могъществото на държавата на Тамерлан се опира на военната мощ, терора и ислямския шериат. Превръща Самарканд в културен и религиозен център.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.18", "title": "Денят 18 февруари в световната история"}
{"url": "http://www.focus-news.net/news/2018/02/18/2489722/kardzhali-normalno-e-zapochnal-izborniyat-den-v-kmetstvata-zvinitsa-i-enchets.html", "text": "Нормално е започнал изборният ден в кметствата Звиница и Енчец. Това съобщиха за Агенция \"Фокус\" от Общинската избирателна комисия (ОИК) - Кърджали. Изборният ден е започнал в 7.00 часа и всички членове на секционните избирателни комисии са се явили. На територията на кметство Звиница е разкрита една секция, като право на  глас имат 866 души. В кметство Енчец  броят на гласоподавателите е 942 души. На територията на кметството е сформирана една Секционна избирателна комисия. \r\nДеница КИТАНОВА", "date": "2018.02.18", "title": "Кърджали: Нормално е започнал изборният ден в кметствата Звиница и Енчец"}
{"url": "http://www.focus-news.net/news/2018/02/18/2489726/pp-nfsb-organizira-shestvie-po-povod-145-godini-ot-gibelta-na-vasil-levski.html", "text": "По повод 145 години от гибелта на Васил Левски днес ПП НФСБ организира шествие-поклонение пред личността и саможертвата на Апостола на българската свобода. Това съобщиха от пресцентъра на ПП НФСБ. Шествието ще започне в 17.30 часа от паметника на Левски и ще завърши с поклонение на паметната плоча на църквата „Света Петка Самарджийска“ (в подлеза на ЦУМ). На поклонението ще присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.", "date": "2018.02.18", "title": "ПП НФСБ организира шествие по повод 145 години от гибелта на Васил Левски"}
{"url": "http://www.focus-news.net/news/2018/02/18/2489733/mvnr-kategorichno-osazhda-provelata-se-snoshti-demonstratsiya-na-ksenofobiya-diskriminatsiya-i-omraza-izvestna-kato-lukovmarsh.html", "text": "Министерството на външните работи на Република България категорично осъжда провелата се снощи в столицата за поредна година демонстрация на ксенофобия, дискриминация и омраза, известна като \"Луковмарш\". Това се посочва в декларация на Министерство на външните работи.  Агенция „Фокус“ публикува декларацията без редакторска намеса.", "date": "2018.02.18", "title": "МВнР категорично осъжда провелата се снощи демонстрация на ксенофобия, дискриминация и омраза, известна като Луковмарш"}
{"url": "http://www.focus-news.net/news/2018/02/18/2489740/ria-novosti-izraelskata-armiya-saobshti-che-e-nanesla-udari-po-hamas-v-ivitsata-gaza.html", "text": "Израелските военни са атакували 18 цели в Ивицата Газа в отговор на „терористични актове“ от страна на ХАМАС, предава РИА Новости, позовавайки се на доклад от армейската пресслужба.\r\nОтбелязва се, че терористи са взривили бомба на пътя на армейски патрул, ранявайки четирима военнослужещи. По-късно са изстреляли ракета, която по данните на местните медии, попада в жилищна сграда в един от пограничните кибуци, но не се взривява. През нощта в пограничните населени места, включително в град Сдерот са звучали сирени, но след това армията признава тревогата за фалшива.\r\nМинистерството на здравеопазването в Ивицата Газа съобщава, че при въздушните удари на израелската авиация са ранени двама палестинци. \r\nОтговорност за всяко агресивно действие от територията на анклава, израелтяните възлагат на управляващото го движение ХАМАС.  Виктор Турмаков", "date": "2018.02.18", "title": "РИА Новости: Израелската армия съобщи, че е нанесла удари по ХАМАС в Ивицата Газа"}
{"url": "http://www.focus-news.net/news/2018/02/18/2489734/donald-tramp-rezultatite-ot-izborite-ne-sa-promeneni-ot-rusnatsite.html", "text": "Президентът на САЩ Доналд Тръмп влезе в спор със съветника си за национална сигурност Хърбърт МакМакстър, заявил, че разследването на специалния прокурор Робърт Мюлер демонстрира „неоспоримо“ доказателство за руска намеса на президентските избори през 2016 г., пише The Hill.\r\n„Генерал Макмастър забрави да каже, че резултатите от 2016 г. не са повлияни и променени от руснаците и, че единственото връзка е тази между Русия и Хилари Клинтън и Демократическата партия. Спомнете си за нейните имейли“, заяви Тръмп от профила си в социалната мрежа „Туитър“. \r\nКоментарите на Тръмп са в отговор на Макмастър, който заяви по време на Конференцията за сигурността в Мюнхен, че „с разследването на ФБР днес доказателствата са неоспорими“, че Русия е извършвала намеса на изборите.  Виктор Турмаков", "date": "2018.02.18", "title": "Доналд Тръмп: Резултатите от изборите не са променени от руснаците"}
{"url": "http://www.focus-news.net/news/2018/02/18/2489727/pleven-bez-problemi-e-zapochnal-izborniyat-den-v-selo-brest.html", "text": "Без проблеми е започнал изборният ден в село Брест. Това съобщиха за Агенция \"Фокус\" от Общинска избирателна комисия (ОИК) - Гулянци. В началото на изборния ден няма постъпили сигнали за нарушения в Общинската избирателна комисия. Всички членове на секционните избирателни комисии са се явили.  Право на глас в Брест имат общо 1842 избиратели. Общо четири са разкритите секции на територията на селото. Едната от тях е подвижна, като за нея има подадени 19 заявления.\r\nДеница КИТАНОВА", "date": "2018.02.18", "title": "Плевен: Без проблеми е започнал изборният ден в село Брест"}
{"url": "http://www.focus-news.net/news/2018/02/18/2489739/blagoevgrad-izlozhbata-145-godini-ot-obesvaneto-na-apostola-na-svobodata-shte-bade-predstavena-v-istoricheski-muzey-petrich.html", "text": "Изложбата „145 години от обесването на Апостола на свободата\"  ще бъде представена в  Исторически музей Петрич. Това съобщиха от пресцентъра Община Петрич.  Изложбата ще бъде открита от 11.00 часа. \r\nС уроци по родолюбие в училищата, награждаване в конкурса „Левски – пример за вяра и вдъхновение”, организиран от Общински детски комплекс, експозиция в библиотеката на НЧ „Братя Миладинови-1914”, както и изложба в централна зала на Историческия музей, община Петрич отдава почит към живота и делото на Апостола на свободата. Кулминацията в отбелязване на 145-годишнината от обесването на Левски ще бъде на 19 февруари, когато от 18.15 ч. започва факелно шествие. Тази година за шествието са осигурени 400 факли. То ще тръгне от градския площад и ще спре пред паметник „Народни будители”. За първи път, освен училища, институции, неправителствени организации и граждани на Петрич, във факелното шествие ще се включат и граждани на общините Сандански, Разлог, Симитли, Струмяни и Кресна. Поетичен рецитал, откъс от авторския спектакъл „Робът се бори за свобода, а свободният за съвършенство” на ТА „Гайтан” и полагане на цветя и венци са включени в програмата пред паметник „Народни будители”. Надсловът на програмата е „Помним те, Апостоле”. Община Петрич кани всички граждани да се присъединят към организираните прояви и заслужено да уважат делото на Васил Левски, защото с личния пример вдъхновяваме и възпитаваме!", "date": "2018.02.18", "title": "Благоевград: Изложбата „145 години от обесването на Апостола на свободата\"  ще бъде представена в  Исторически музей Петрич"}
{"url": "http://www.focus-news.net/news/2018/02/18/2489737/shumen-normalno-e-zapochnal-izborniyat-den-v-selo-kochovo.html", "text": "Нормално е започнал изборният ден в село Кочово, община Велики Преслав. Това съобщи за Радио „Фокус“ - Шумен Галина Георгиева, председател на Общинската избирателна комисия. В деня на вота в селото функционира една секционна избирателна комисия, в 9-членен състав. Секцията е отворила в 7.00 часа, като не е имало проблеми с отсъстващи членове. По списъчен състав избирателите в населеното място са 603. Двама са кандидатите са кметския пост в Кочово. Спокойно е  преминал денят за размисъл. От началото на изборния ден в ОИК - Велики Преслав не са постъпвали жалби или сигнали за нарушения.\r\nИвелина ИВАНОВА", "date": "2018.02.18", "title": "Шумен: Нормално е започнал изборният ден в село Кочово"}
{"url": "http://www.focus-news.net/news/2018/02/18/2489730/silistra-normalno-e-zapochnal-izborniyat-den-v-selo-sredishte.html", "text": "Нормално е започнал изборният ден в село Средище, община Кайнарджа. Това съобщи за Радио „Фокус“ - Шумен Иван Антонов, председател на Общинска избирателна комисия - Кайнарджа. И двете секции са били в пълен състав и са отворили в 7.00 часа. В ОИК - Кайнарджа не са постъпвали сигнали или жалби за нарушения в деня за размисъл, както и от началото на изборния ден. С право на глас в частичните избори за кмет на кметство Средище са около 1100 избиратели. Кандидатите за поста са четирима.\r\nИвелина ИВАНОВА", "date": "2018.02.18", "title": "Силистра: Нормално е започнал изборният ден в село Средище"}
{"url": "http://www.focus-news.net/news/2018/02/18/2489741/plovdiv-na-mesta-patnite-nastilki-v-planinskite-rayoni-na-oblastta-sa-mokri-i-zaledeni-prohodat-troyan-karnare-ostava-zatvoren-za-dvizhenie-na-vsichki-mps.html", "text": "На места пътните настилки в планинските райони на Пловдивска област са мокри и заледени, но обработени и нормално проходими. Това съобщиха за Радио „Фокус“ – Пловдив от Областното пътно управление. В равнинната част пътищата са предимно сухи. Трафикът по основните направления в областта се извършва с нормална интензивност. Натоварено движение се отчита по пловдивския участък на АМ „Тракия“ и по пътя Пловдив - Асеновград - Смолян. Проходът Троян - Кърнаре остава затворен за движение на всички МПС. Забранено е преминаването на моторни превозни средства над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа \"Момчил юнак\". Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25-ти март. Опасност от свлачищна активност има по отсечките Бачково - Нареченски бани, Троян - Кърнаре и Кричим - Девин. Трафикът на територията на град Пловдив също се извършва с нормална интензивност и без затруднения. Не се наблюдава струпване на автомобили по главните булеварди. Пътните настилки в града са сухи и нормално проходими.\r\nТони МИХАЙЛОВ", "date": "2018.02.18", "title": "Пловдив: На места пътните настилки в планинските райони на областта са мокри и заледени, проходът Троян - Кърнаре остава затворен за движение на всички МПС"}
{"url": "http://www.focus-news.net/news/2018/02/18/2489735/targovishte-normalno-i-navreme-e-zapochnal-izborniyat-den-v-selo-kestenovo.html", "text": "Нормално и навреме е започнал изборният ден в село Кестеново, община Омуртаг. Това съобщи за Радио „Фокус“ - Шумен Алберт Бутрев, секретар на Общинската избирателна комисия в Омуртаг. Не е имало проблеми със състава на секционната комисия при отварянето и. Секцията е започнала работа в 7.00 часа. С право на глас в населеното място са 237 души. Кандидатите за кметския пост в село Кестеново са двама. До момента в ОИК - Омуртаг не са постъпвали жалби или сигнали за нарушения в хода на деня за размисъл, както и от началото на изборния ден.\r\nИвелина ИВАНОВА", "date": "2018.02.18", "title": "Търговище: Нормално и навреме е започнал изборният ден в село Кестеново"}
{"url": "http://www.focus-news.net/news/2018/02/18/2489742/yambol-s-praznichna-programa-v-grada-shte-bade-otbelyazan-profesionalniyat-praznik-na-lozarite-i-vinarite.html", "text": "С празнична програма днес в града ще бъде отбелязан професионалният празник на лозарите и винарите - „Трифон Зарезан“. Това съобщиха от пресцентъра на Общината. Три тона вино, кулинарно шоу с Ути Бъчваров и много настроение с концертната програма на Поли Паскова и Ансамбъл „Тунджа“ очакват всички в Градския парк на Ямбол от 11.00 до 14.00 часа. Ще бъдат пресъздадени традиционни ритуали за плодородие и благоденствие, включително кукерски обичай за здраве и берекет, а в празника е включена и безплатна дегустация на качествени напитки и специално приготвени мезета.\r\nСъбитието се провежда вече за трета поредна година и е своеобразна прелюдия към Международния маскараден фестивал „Кукерландия“. По този начин се подчертава връзката между традициите на кукерските игри с древните Дионисиеви празници и славата на Ямболския край като отколешен винарски район и Земя на кукерите. Празникът на виното се организира от най-старата изба в Южна България - „Вила Ямбол“, с подкрепата на Община Ямбол.\r\nПрез последните три години „Вила Ямбол“ превърна професионалния си празник в събитие за целия град, за което благодари най-вече на местната общност за подкрепата. През 2016 г. и 2017 г. Празникът на виното събра над 10 000 души. \r\n„Вила Ямбол“ пази традициите на винопроизводството от далечната 1924 година и до днес прославя региона на Ямбол като важен за винопроизводството център. Гордост за „Вила Ямбол” е фактът, че първата мускатова ракия в България – „Стралджанска“ е дестилирана именно тук и неслучайно тя заема почетно място в портфолиото на производителя. Базите за производство са разположени в град Ямбол и във винарска изба в град Стралджа. Вината на „Вила Ямбол“ са сред най-продаваните у нас. Зад граница избата изнася продукция за над 20 държави и приема утвърждаването на имиджа на българското вино навън като лична кауза. Доказателство за високото качество на продуктите на ямболската винарна са многобройните отличия на международни конкурси. На Винария 2017 „Вила Ямбол” спечели 1/5 от отличията и прибра Златен ритон, 9 златни медала и 4 сребърни за своите вина. Именно затова „Вила Ямбол” получи и ексклузивната награда \"Бъчва на годината\", която се дава ежегодно за най-успешната изба у нас. Нейната резерва Villa Yambol Каберне Совиньон донесе единственият двоен златен медал на Mondial de Bruxelles, надделявайки над вина в много по-висока ценова категория. A нейното Kabile Мавруд и Каберне Совиньон е с три златни медала за една година -  от Mondial de Bruxelles, Vinalies International и London experts in wine. Вината от тази серия се появиха на пазара през миналата година. Те са кръстени на античния тракийски град край Ямбол – „Кабиле“ и на етикета им е изобразена богинята Кибела – покровителка на древния  град.", "date": "2018.02.18", "title": "Ямбол: С празнична програма в града ще бъде отбелязан професионалният празник на лозарите и винарите"}
{"url": "http://www.focus-news.net/news/2018/02/18/2489738/silistra-sformiran-e-vremenen-operativen-shtab-koyto-shte-se-grizhi-za-zakonosaobraznoto-protichane-na-izborniya-protses-v-kmetstvo-sredishte.html", "text": "В ОДМВР - Силистра са предприети мерки за осигуряване на добър обществен ред и сигурност при произвеждането на частичните избори за кмет на кметство Средище днес. Това съобщиха от ОДМВР - Силистра. Изготвен е план и е сформиран временен оперативен щаб, който ще ръководи силите и средствата и ще се грижи за законосъобразното протичане на изборния процес.", "date": "2018.02.18", "title": "Силистра: Сформиран е временен оперативен щаб, който ще се грижи за законосъобразното протичане на изборния процес в кметство Средище"}
{"url": "http://www.focus-news.net/news/2018/02/18/2489750/gabrovo-po-visokite-i-usoyni-mesta-na-teritoriyata-na-oblastta-ima-zaledeni-uchastatsi.html", "text": "Мокри са пътните настилки на територията на област Габрово. По високите и усойни места има и заледени участъци, които са обработени. Това съобщиха за Радио „Фокус“ – Велико Търново от Областно пътно управление-Габрово. Времето е предимно облачно. Температурата на въздуха е 1°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя сeло Кормянско - село Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в село Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.18", "title": "Габрово: По високите и усойни места на територията на областта има заледени участъци"}
{"url": "http://www.focus-news.net/news/2018/02/18/2489749/varna-eskadreniyat-minonosets-uss-carny-ot-sastava-na-vms-na-sasht-shte-bade-na-rutinno-poseshtenie-v-grada.html", "text": "От днес до 22 февруари 2018 година на неофициално рутинно посещение в град Варна ще бъде ескадреният миноносец USS CARNY от състава на ВМС на САЩ. Това съобщиха от пресцентъра на ВМС. Командир на кораба е капитан II ранг Питър Халворсен. По време на визитата членове на екипажа ще извършат благотворителна дейност в детска градина „Александър Пушкин”.", "date": "2018.02.18", "title": "Варна: Ескадреният миноносец USS CARNY от състава на ВМС на САЩ ще бъде на рутинно посещение в града"}
{"url": "http://www.focus-news.net/news/2018/02/18/2489753/pazardzhik-patnite-nastilki-v-ravninnata-chast-na-oblastta-sa-suhi-po-visokite-i-usoyni-mesta-sa-vazmozhni-zaledyavaniya.html", "text": "Спокойно е движението по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по високите и усойни места на Родопите и Средногорието – частично заледени и заснежени. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.18", "title": "Пазарджик: Пътните настилки в равнинната част на областта са сухи, по високите и усойни места са възможни заледявания"}
{"url": "http://www.focus-news.net/news/2018/02/18/2489744/vratsa-normalno-e-zapochnal-izborniyat-den-v-selo-gradeshnitsa.html", "text": "Нормално е започнал изборният ден в село Градешница, каза за Радио „Фокус“ – Видин председателят на Общинската избирателна комисия в Криводол Силвия Каменова. Тя посочи, че всички членове на секционната избирателна комисия са е явили навреме и секцията е отворила в 7.00 часа. В Градешница има разкрита и подвижна избирателна секция. Няма подадени жалби и сигнали до момента, изборният ден протича спокойно.\r\nАнна ЛОЗАНОВА", "date": "2018.02.18", "title": "Враца: Нормално е започнал изборният ден в село Градешница"}
{"url": "http://www.focus-news.net/news/2018/02/18/2489755/afp-sasht-shte-provedat-razsledvane-na-sblasatsite-v-siriya-v-koyto-sa-uchastvali-rusnatsi.html", "text": "Министърът на отбраната на САЩ Джеймс Матис заяви, че ще разследва нападението, включващо руски граждани срещу съюзните на Вашингтон сили в Сирия. Той не обвини Москва, че е оркестрирала нападението, предава  AFP.\r\nРусия призна за петима свои граждани, убити по време на удар на водената от САЩ коалиция в източната сирийска провинция Деир ез Зор, които са били част от група подкрепящи режима бойци, атакували позициите, водени от „Сирийските демократични сили“.\r\n„Разбирам, че руското правителство казва, че някои от техните невоенни сили, наемници, са участвали в тази все още необяснена атака“, заяви Матис. Той допълни, че руските офицери, с които американските власти са се свързали с въпроса „изглежда“ не знаеха за случилото се. \r\n„Каквото и да се е случило, нека го разберем. Ще работим с всеки, който ще може да даде отговор“. \r\nРуското министерство на отбраната твърди, че по време на атаката от 7 февруари не е имало руски военнослужещи в източната сирийска провинция. Въпреки това, според редица медии, руски граждани се бият в Сирия като наемници за частната военна компания „Вагнер“.  Виктор Турмаков", "date": "2018.02.18", "title": "AFP: САЩ ще проведат разследване на сблъсъците в Сирия, в който са участвали руснаци"}
{"url": "http://www.focus-news.net/news/2018/02/18/2489746/prof-georg-kraev-folklorist-sirnata-nedelya-e-saprovodena-s-mnogo-obredi-i-rituali-za-osiguryavane-na-badeshtata-roditba-blagopoluchie-zdrave-i-plodorodie.html", "text": "Сирни Заговезни е свързан и с темата за плодородието  - искаме прошка, защото идва Големият пост. Това каза фолклористът проф. Георг Краев в интервю за Агенция „Фокус“ във връзка със Сирни Заговезни. „Като всичко в нашето фолклорно християнство, разбира се, че има и предхристиянски елементи. Те са свързани с темата за плодородието и най-вече с това, че на този празник младежите палят кошарища и хвърлят специални стрели от дрян по дворовете на момите. Целта е наесен да пратят сватове, за да се вдигне сватба. Сирните Заговезни са наричани още Сирница, Масленица, Прошка, Поклади, Куркувница, Олалия и т.н. В календара ни е седем седмици преди Великден“, каза проф. Краев. Във връзка със забраните около Сирни Заговезни, които са спазвали старите българи, проф. Краев поясни, че още в понеделника след Местните Заговезни веднага старата българка е започвала да прави топеници. „Това е едно много вкусно нещо, което се прави с чисто брашно. Стопанката в този ден откъсва снопчета косми от вола и ги пази за лекуване на мъжките деца. Въобще цялата седмица е с обреди, които са свързани с темата за плодородието и предпазване от неплодородието“, допълни проф. Краев. По думите му на Кукеровден или на Чист понеделник задължително стопанката е трябвало да измие всички паници и лъжици от мазнината и чак на Великден наново ще започне да се яде от тези съдове, защото семейството го чака един много сериозен пост – цели седем седмици.\r\nДеница КИТАНОВА", "date": "2018.02.18", "title": "Проф. Георг Краев, фолклорист: Сирната неделя е съпроводена с много обреди и ритуали за осигуряване на бъдещата родитба, благополучие, здраве и плодородие"}
{"url": "http://www.focus-news.net/news/2018/02/18/2489752/dobrich-s-razlichni-initsiativi-v-grada-shte-bade-otbelyazan-praznikat-sirni-zagovezni.html", "text": "С различни инициативи в града ще бъде отбелязан празникът Сирни Заговезни. Това съобщиха от пресцентъра на Общината. В празничната програма е включено кукерско шествие, което ще тръгне от началото на пешеходна зона на бул. „25 септември“ в 15.30 часа. От 16.00 часа в АЕМО „Старият Добрич“ до Часовниковата кула ще се проведе възстановка на ритуалите, свързани със Сирни Заговезни: кукерски игри, сирнишка трапеца, „хамкане”, хвърляне на стрели, прескачане на огън и сирнишко хоро. Организатори са Община град Добрич и Регионален исторически музей - Добрич.\r\nВ програмата участват Професионален фолклорен ансамбъл „Добруджа“ и Представителна фолклорна танцова студия „Добруджа“ с гл. художествен ръководител Стоян Господинов, както и  деца и родители от Народно читалище „Български искрици – 2016 г.“\r\nНа този ден си припомняме Христовите думи: „Ако не простите на човеците съгрешенията им, и вашият небесен Отец няма да прости съгрешенията ви\". Затова традицията изисква всеки от нас да поиска прошка от близките си, както и сам да потърси в себе си сили да прости. \r\nХарактерен обичай за този ден е паленето на огньове (клади), а след като прегорят се прескачат за здраве. После около тях се играят хора и се пеят песни. Затова празникът се нарича и Поклади. \r\nМного популярен е и обичаят хвърляне на стрели. Назад във времето всеки момък изстрелва запалена стрела в двора на момата, която си е харесал. Обикновено това продължава до късно вечерта. Семейството на момата стои будно, за да гаси пламъците, докато тя самата събира стрелите. Която мома събере най-много стрели от двора си, тя е най-лична и най-харесвана.\r\nНа Сирни Заговезни - преди началото на Великия пост, православните християни за последен път до Великден вкусват млечни продукти и яйца. За трапезата на Заговезни се приготвят баница със сирене, варени яйца, варено жито, халва с ядки. \r\nПрието е да се извършва и обичаят хамкане - на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде здрав през цялата година.\r\nВ седмицата преди Сирни Заговезни тръгват кукерските дружини. Маскирани мъже, облечени с кожи и накичени със звънци, обикалят по домовете и благославят за здраве и плодородие. \r\nПостът е своеобразна магия, който трябва да предизвика плодородието. В традицията той означава временна смърт, след която задължително следва ново раждане. Така се символизира вечният кръговрат, завъртане на цикъла от безплодие към плодовитост.", "date": "2018.02.18", "title": "Добрич: С различни инициативи в града ще бъде отбелязан празникът Сирни Заговезни"}
{"url": "http://www.focus-news.net/news/2018/02/18/2489743/plovdiv-mitropolit-nikolay-shte-oglavi-arhiereyska-vechernya-na-nedelya-siropustna.html", "text": "Пловдивският митрополит Николай ще оглави 10 богослужения по време на Великия пост. Това съобщиха за Радио „Фокус“ - Пловдив от Пловдивската митрополия. Днес, когато отбелязваме Неделя Сиропустна, от 18.00 часа владиката ще отслужи Архиерейска вечерня с чина на взаимното опрощение, а на 19 февруари в 18.00 часа ще започне Велико повечерие с канона на св. Андрей Критски – първа част в митрополитски храм „Св. Марина”.\r\nБогослуженията за Света Четиридесетница продължават на 20 февруари в храм „Св. Петка“. Там от 18.00 часа митрополит Николай ще отслужи Велико повечерие с канона на св. Андрей Критски – втора част.  На 21 февруари от 09.00 часа владиката ще оглави Преждеосвещена св. Литургия в храм „Св. Марина“, а от 18.00 часа ще отслужи Велико повечерие с канона на св. Андрей Критски – трета част в храм „Св. Възнесение Господне”.\r\nНа 22 февруари от 18.00 часа митрополит Николай ще възглави Велико повечерие с канона на св. Андрей Критски – четвърта част в храм „Св. Николай Чудотворец”. На следващия ден Светата Четиридесетница продължава от 18.00 часа в катедралния храм „Успение Богородично“ с Малко повечерие с Богородичен канон и акатист – първа статия. От 09.00 часа на 24 февруари - Тодорова събота, митрополит Николай ще възглави архиерейска света Литургия в Пловдивската духовна семинария ”Св. св. Кирил и Методий”, на 25 февруари от 09.00 часа, когато е Неделя Православна – архиерйска света Литургия в митрополитски храм „Св. Марина”. От 11.00 часа владиката ще оглави молебен на Неделя Православна с изнасяне за поклонение на свети мощи и чудотворни икони с лития около храма. Богослуженията по време на Великия пост през февруари завършват на 26 в храм „Св. Марина“ с Преждеосвещена света Литургия от 9.00 часа.\r\nТони МИХАЙЛОВ", "date": "2018.02.18", "title": "Пловдив: Митрополит Николай ще оглави Архиерейска вечерня на Неделя Сиропустна"}
{"url": "http://www.focus-news.net/news/2018/02/18/2489748/pazardzhik-tsarkovnite-hramove-v-grada-otsluzhvat-liturgiya-po-povod-sirni-zagovezni.html", "text": "Във всички църковни храмове в Пазарджик започна литургия по повод християнския празник Неделя Сиропустна, известен в народната традиция като Сирни Заговезни, предаде репортер на Радио „Фокус“ – Пазарджик. Празникът се чества седем седмици преди Великден, като това е времето на кукерите. На празничната трапеза се слагат млечни и яйчени продукти. На този ден Църквата призовава вярващите да пречистят душите си, да изпълнят с мир и любов сърцата си, за да посрещнат Възкръсналия Христос. Поздравът между християните в този ден е „простено – прости!“. Със Сирни Заговезни поставя началото на най-големия пост през годината. Характерен символ на Сирни Заговезни са запалените огньове ,които младите хора трябва да прескачат за здраве.\r\nАлбена ЖИЛЕКОВА", "date": "2018.02.18", "title": "Пазарджик: Църковните храмове в града отслужват литургия по повод Сирни Заговезни"}
{"url": "http://www.focus-news.net/news/2018/02/18/2489758/emsc-zemetresenie-s-magnitud-43-e-registrirano-v-severen-iran.html", "text": "Земетресение с магнитуд 4,3 по скалата на Рихтер е регистрирано в иранската северна провинция Семнан, показва справка на интернет-страницата на  Европейския средиземноморски сеизмологичен център (EMSC) .\r\nТрусът е регистриран в 2:02 часа през нощта местно време (0:32 българско време) недалеч от град Семнан на дълбочина от 10 км.\r\nНяма данни за жертви и разрушения.  Виктор Турмаков", "date": "2018.02.18", "title": "EMSC: Земетресение с магнитуд 4,3 е регистрирано в Северен Иран"}
{"url": "http://www.focus-news.net/news/2018/02/18/2489751/natsionalniyat-voennoistoricheski-muzey-shte-predstavi-bezplatno-nay-uspeshnata-si-obrazovatelna-programa-vasil-levski-vchera-i-dnes.html", "text": "По повод 145 години от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“. Тя започна вчера и продължава и през днешния ден от 10.30 часа и от 14.00 часа в киносалона на музея. Това съобщиха от Националния военноисторически музей. \r\nОбразователната програма по интересен и увлекателен начин представя идеите и делото на Апостола като нов етап в националноосвободителното движение, как той присъства в спомените на съвременниците си и какво е наследството, което ни е завещал. Посетителите ще могат да обогатят своето преживяване в музея, като разгледат и богатата на ценни експонати експозиция, в която ще се докоснат до малкото запазени вещи на Дякона, които НВИМ има честта да съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на музея.\r\nСъбитието се организира в почивните дни, за да може и семейната публика на музея заедно да съпреживее разказа за една от най-ярките и светли личности в нашата история. \r\nВ деня, в който отдаваме своята почит към Апостола на свободата – 19 февруари, музеят ще работи извънредно от 10.00 часа до 18.00 часа.", "date": "2018.02.18", "title": "Националният военноисторически музей ще представи безплатно най-успешната си образователна програма \"Васил Левски - вчера и днес\""}
{"url": "http://www.focus-news.net/news/2018/02/18/2489754/grozdelina-georgieva-rem-plovdiv-na-sirni-zagovezni-se-pravi-bogata-trapeza-s-zhivotinski-produkti-no-bez-meso.html", "text": "На Сирни Заговезни, неделята преди започването на строгите Великденски пости, се прави трапеза с животински продукти, но без месо. Това каза за Радио „Фокус“ – Пловдив Грозделина Георгиева, уредник в Регионален етнографски музей-Пловдив. По думите й традицията повелява на този ден да се направи баница със сирене, като може да се направи риба, различни каши със сирене и извара, замесва се и хляб. Тя поясни, че след като приключи вечерята, близките се прощават. \"Всеки иска прошка от по-възрастните си близки и роднини, ако е сгрешил нещо през годината и е обидил някого“, каза Грозделина Георгиева.\r\nЕтнологът посочи, че друг ритуал, характерен за Сирни Заговезни е „хамкането“. „В старите времена на един конец са се навързвали въгленче, след него сварено яйце и парче сирене. Когато се залюлее конецът, децата, които са насядали на трапезата, се опитват да го хванат с уста, без да използват ръцете си. Вярвало се, че който успее да го направи, ще бъде здрав и късметлия през цялата година“, обясни Георгиева. По думите й, бабите отделяли въгленчето и го използвали за лекуване на различни болести, свързани  с урочасването. „Същото се прави и с жълтъка от яйцето и сиренето, които се използват за лекуване от разхлабен стомах. Това се слага даже и в храната на животните, ако имат проблеми. На самата вечеря,  на децата позволяват да изядат само белтъка от яйцето“, добави уредникът в Регионален етнографски музей-Пловдив.\r\nТони МИХАЙЛОВ", "date": "2018.02.18", "title": "Грозделина Георгиева, РЕМ-Пловдив: На Сирни Заговезни се прави богата трапеза с животински продукти, но без месо"}
{"url": "http://www.focus-news.net/news/2018/02/18/2489747/the-hill-spored-donald-tramp-faktat-che-fbr-ne-e-zabelyazalo-streletsa-ot-florida-signalizira-che-tvarde-mnogo-resurs-se-izrazhodva-za-ruskata-namesa-na-izborite.html", "text": "Президентът на САЩ Доналд Тръмп заяви, че ФБР е можело да спре стрелеца, убил 17 души в гимназия във Флорида,  ако е прекарало по-малко време, работейки над руското разследване, пише The Hill.\r\n„Тъжно е, че ФБР пропуснаха толкова много сигнали, изпратени във връзка със стрелеца. Това е неприемливо. Прекарва се твърде много време в доказване на връзката между предизборната ми кампания и Русия, а такава няма. Връщайте се към основната си работа и ни направете горди“, написа Тръмп на профила си в социалната мрежа „Туитър“. \r\nФБР по-рано призна, че не е следвало „протокола“, когато получава сигнал, че 19-годишният Николас Круз е готвил нападението над гимназия „Марджъри Стоунман Дъглас“ в Паркланд, Флорида.  Мнозина конгресмени призовават за разследване във ФБР след като се разбра, че то не е реагирало на сигналите. Виктор Турмаков", "date": "2018.02.18", "title": "The Hill: Според Доналд Тръмп фактът, че ФБР не е забелязало стрелеца от Флорида сигнализира , че твърде много ресурс се изразходва за руската намеса на изборите"}
{"url": "http://www.focus-news.net/news/2018/02/18/2489763/blagoevgrad-koloezdach-e-s-tezhka-cherepno-mozachna-travma-sled-kato-e-blasnat-ot-lek-avtomobil-v-grada.html", "text": "Колоездач е с тежка черепно-мозъчна травма, след като е блъснат от лек автомобил в Благоевград. Това потвърдиха за Радио „Фокус“ – Пирин от МБАЛ – Благоевград. Инцидентът е станал малко след 19.00 часа снощи на пешеходна пътека на бул. „Джеймс Баучер“. Пострадалият е бил приет в благоевградската болница, но по-късно е транспортиран за УМБАЛСМ „Пирогов”, където е опериран.\r\nЛивия НИНОВА", "date": "2018.02.18", "title": "Благоевград: Колоездач е с тежка черепно-мозъчна травма, след като е блъснат от лек автомобил в града"}
{"url": "http://www.focus-news.net/news/2018/02/18/2489756/patriarh-neofit-badete-smireni-i-ustremeni-v-bogosluzhenieto-izzhiveyte-vremeto-na-velikiya-post-kato-dostoyni-hristovi-sledovnitsi.html", "text": "Бъдете смирени и устремени в богослужението, изживейте времето на Великия пост като достойни Христови следовници. Това се посочва в обръщение на Негово Светейшество Българския патриарх и Софийски митрополит Неофит до освещения клир, всечестното монашество и благочестивото паство от Софийска епархия по повод началото на Великия пост. \r\nАгенция „Фокус“ публикува пълния текст от обращението на патриарх Неофит:", "date": "2018.02.18", "title": "Патриарх Неофит: Бъдете смирени и устремени в богослужението, изживейте времето на Великия пост като достойни Христови следовници"}
{"url": "http://www.focus-news.net/news/2018/02/18/2489762/burgas-kukerski-igri-se-provezhdat-v-kompleks-meden-rudnik.html", "text": "По традиция в края на месец февруари в комплекс \"Меден рудник\" се провеждат кукерски игри. Това съобщиха от пресцентъра на Община Бургас. Шествието започва в 7.30 часа от дома на \"Царя\" на ул. \"Въстаническа\" №55.\r\nПървият обреден момент в кукерския обичай е обхождането на домовете с пожелания за здраве, плодородие и благополучие. Чрез специални магически танци и страшни маски се гонят и плашат злите духове и орисници, за да има богата реколта през годината. Във всеки дом кукерите изпълняват различни битови и комични сценки.\r\nВ 15.30 часа в двора на Професионална техническа гимназия ще бъде дадено началото на концерт с участието на оркестър \"Зеленика\", народните изпълнители Ваня Дженезова, Цветелина и Панайот Стойчеви, танцьорите от фолклорен клуб \"Пламък\". В 16.30 часа \"Царя\" ще насочи звънтящото шествие към мястото за \"Посев\" - двора на Професионална техническа гимназия.\r\nВторият основен момент е обредното заораване и засяване, където централна фигура е \"Царя\". Тук се избира и \"Царя\" за следващата година.\r\nМисията на бургаската кукерска група \"Козият рог\" е младите хора да продължават традицията по пресъздаване на стария български обичай и да съхраняват фолклорното ни наследство. Те са подпомогнати в дейността си от Народно читалище \"Паисий Хилендарски 1928\".", "date": "2018.02.18", "title": "Бургас: Кукерски игри се провеждат в комплекс \"Меден рудник\""}
{"url": "http://www.focus-news.net/news/2018/02/18/2489765/blagoevgrad-magla-namalyava-vidimostta-po-patishtata-v-grada-patnite-nastilki-na-mesta-sa-mokri-i-hlazgavi.html", "text": "Мъгла намалява видимостта по пътищата в Благоевград, предаде репортер на Радио „Фокус“ – Пирин. Пътните настилки са частично мокри и хлъзгави. Спокоен е трафикът в централна градска част. Интензивно е движението на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.18", "title": "Благоевград: Мъгла намалява видимостта по пътищата в града, пътните настилки на места са мокри и хлъзгави"}
{"url": "http://www.focus-news.net/news/2018/02/18/2489757/pazardzhik-kukeri-shte-gonyat-zlite-sili-v-selata-bata-popintsi-i-elshitsa.html", "text": "По стар обичай на Сирни заговезни три джумала ще гонят злите сили в селата Бъта, Попинци и Елшица, за да има богата реколта през следващата стопанска година. Това съобщи за Радио „Фокус“ – Пазарджик Радка Костуркова от Община Панагюрище. Тя уточни, че в двора на училището в село Бъта от 11.00 часа ще се разиграят кукерски игри „Рогача“ с участието на самодейните състави при Народно читалище „Никола Й. Вапцаров – 1927“ - село Бъта. Кукерски празник „Джумал“ и народно веселие с участието на самодейните състави при Народно читалище „Васил Левски – 1925“ ще има на площада в село Елшица от 12.30 часа. От 13.00 часа на площада на село Попинци ще се проведат Кукерски игри „Джумал“ и „Пролетни игри около въртяжката“, организирани от Народно читалище „Искра-1872“ - село Попинци.\r\nВаня НИКОЛОВА", "date": "2018.02.18", "title": "Пазарджик: Кукери ще гонят злите сили в селата Бъта, Попинци и Елшица"}
{"url": "http://www.focus-news.net/news/2018/02/18/2489767/kyustendil-suhi-sa-patnite-nastilki-na-teritoriyata-na-oblastta.html", "text": "Без проблеми се извършва и движението по път Е-79, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Нормално натоварен е трафикът по автомагистрала „Струма”. Слаб трафик има в посока от и за ГКПП „Гюешево”. Пътните настилки са предимно сухи, по усойните места е възможно да са хлъзгави, но са обработени.  Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360.\r\nЛивия НИНОВА", "date": "2018.02.18", "title": "Кюстендил: Сухи са пътните настилки на територията на областта"}
{"url": "http://www.focus-news.net/news/2018/02/18/2489760/ivelina-ivanova-istoricheski-muzey-malko-tarnovo-obrazat-na-beliya-kuker-na-sirni-zagovezni-e-zapazen-samo-v-strandzha.html", "text": "Белият кукер е запазен само в Странджа. Специфичното е, че той е само един в цялата дружина. Това каза за Радио „Фокус“ - Бургас Ивелина Иванова, директор на Исторически музей „Проф. Александър Фол“ в Малко Търново. „Облечен е с бели овчи кожи и е без маска, но е с начернено лице. Учените, които са изследвали обичая, мислят, че това е един от най-древните персонажи и го свързват с мистериите на бог Дионис, който е бил свързан с плодородието и с възпроизводителните сили на човека и на природата. Точно заради това се смята, че това е много архаичен образ, който е останал запазен до наши дни в Странджа. Свързва се и с това, че територията е както територията на нестинарството, който е доста по-древен обичай и предположенията са, че идва от древните траки“, обясни Иванова. Първото нещо, което се прави по време на празника, е ритуалното ушиване на костюма на кукера.“ В миналото това се е случвало на тайно място. Ушива се под звуците на гайда и тъпан. Излиза се на площада, където се играят няколко хора. Първо се отива в къщата на кмета, където се вярва, че той трябва да благослови дружината. От там се тръгва по къщите в целия град. Добре е кукерската дружина да бъде посрещната доброволно, защото в противен случай върши много пакости. Този, който не приеме кукера, го чака лоша година, без плодородие. След като се обиколи селището, вечерта, след като мръкне, се прави следващият ритуал „пали кош“. На висок прът се запалва голям кош с пламък, който трябва да изгори и да падне на земята, като кукерът го прескача пръв. Тези, които искат здраве и плодородие, трябва също да прескачат огъня. Последният има и способността да гони старото и болното. Въобще той изгаря зимата и започва новият период“, каза още Иванова. По думите му дружината на белия кукер е от около 20 души. Един от главните персонажи е царят, който играе владетелят на общността.“ През цялото време хвърля жито и семена, за да осигури плодородието. Други персонажи са кукерската булка, кукерската баба, бръснар, доктор, поп, всеки персонаж има роля дотолкова ,доколкото подпомагат кукера във вършенето на белите , защото се вярва, че в този ден е хубаво всичко да се прави на обратно, т.е. те се държат не по общоприетия начин. Държат се глупаво, весело и игриво, така че да могат да преобърнат света. Друг интересен образ е бабата, като специалистите смята, че това е образът на Великата Богиня - Майка, която в няколкото борби на кукера успява да го съживи“, каза още Иванова. Белият кукер и неговата дружина ще тръгне из Малко Търново между 09.00 и 09.30 от сградата на Читалището. А ритуалът „пали кош“ ще започне в 17.30 часа. \r\nМария РУСЕВА", "date": "2018.02.18", "title": "Ивелина Иванова, Исторически музей - Малко Търново: Образът на белия кукер на Сирни Заговезни е запазен само в Странджа"}
{"url": "http://www.focus-news.net/news/2018/02/18/2489769/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata-i-gkpp-ilinden.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция трафикът е обичайно натоварен.\r\nЛивия НИНОВА”", "date": "2018.02.18", "title": "Благоевград: Без проблеми се осъществява преминаването на моторни превозни средства през ГКПП „Кулата и ГКПП „Илинден“"}
{"url": "http://www.focus-news.net/news/2018/02/18/2489759/prof-georg-kraev-folklorist-na-sirni-zagovezni-tryabva-da-poiskame-proshka-ot-nay-vazrastniya-i-da-mu-tselunem-rakata-tri-pati.html", "text": "На Сирни Заговезни трябва да поискаме прошка от най-възрастния и да му целунем ръката три пъти. Това каза фолклористът проф. Георг Краев в интервю за Агенция „Фокус“ във връзка със Сирни Заговезни. Проф. Краев обясни, че най-възрастният човек трябва да каже: „От мен простено, но дано и от Бога да ти е простено“. Той поясни, че на Сирни Заговезни хората си искат  прошка, защото идва Големият пост. „По фолклорното християнство и въобще по християнството ние сме заченати в грях и за да го откупим трябва да вземем прошка.  „От наша съвременна гледна точка това ни отваря вратичка през годината да правим още грешки, а след това като се извиним да изтрием тези грешки“, коментира проф. Краев. Според него на Сирни Заговезни е много важна символиката на огъня. „Темата отново е за грехопадението. Грях идва от хубавата старобългарска дума  „горѣтн“, т.е. горя. Когато Дядо Господ е прогонил Дядо Адам и Баба Ева от рая, те са паднали в греха, в огъня. Той има двойна функция. От една страна той пречиства – прави ни нови и здрави, но от друга страна изгаря, ако сме грешни. За съвременния българин това е сложна диалектика, но в древността това изключително много се е пазило. Една от прагматичните причини да се палят и да се прескачат от младите, е била да се пазят от бълхи през лятото“, допълни фолклористът. \r\nДеница КИТАНОВА", "date": "2018.02.18", "title": "Проф. Георг Краев, фолклорист: На Сирни Заговезни трябва да поискаме прошка от най-възрастния и да му целунем ръката три пъти"}
{"url": "http://www.focus-news.net/news/2018/02/18/2489772/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК)  Планинските спасители не препоръчват разходки в най-високите части на Стара планина, тъй като там духа бурен вятър. Всички съоръжения работят. Условията за ски са добри навсякъде. От ПСС обръщат внимание на скиорите,  че има опасност от лавини и препоръчват движението да се извършва само по маркираните пътеки и не е препоръчително карането извън пистата. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.02.18", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/18/2489761/konstantiyskiyat-episkop-yakov-shte-oglavi-vechernyata-s-vzaimno-oproshtavane-v-pazardzhishkiya-hram-uspenie-na-presveta-bogoroditsa.html", "text": "В празничния за християните неделен  ден, който на 18 февруари е  Сирни Заговезни, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави вечернята с взаимно опрощаване в пазарджишкия храм \"Успение на Пресвета Богородица\", предаде репортер на Агенция \"Фокус\". Начало: 18.00 часа.  \r\nНикола ПЕТКОВ", "date": "2018.02.18", "title": "Константийският епископ Яков ще оглави вечернята с взаимно опрощаване в пазарджишкия храм \"Успение на Пресвета Богородица\""}
{"url": "http://www.focus-news.net/news/2018/02/18/2489773/tass-mvnr-na-balgariya-osadi-aktsiya-na-neonatsisti-v-sofiya.html", "text": "Българското МВнР категорично осъди проведената в събота акция под името „Луковмарш“, пропагандиращ ксенофобия, дискриминация и ненавист, предава ТАСС.\r\n„Вечерният марш събра в България, която в момента е председател на Съвета на ЕС, хора от различна националност, пристигнали да демонстрират ненавист и нетърпимост. Това трябва да стане сигнал, както за обществото, така и за европейците, които не забравят страданията, причинени от Втората световна война, че не е достатъчно просто да се помнят тези трагически събития“, отбелязва се в  официално заявление на министерството.  \"Всеки акт на омраза, прослава на антисемитизма и нацистката идеология е абсолютно неприемлив\", - подчертават МВнР.\r\nГодишното факелно шествие \"Луков март\" получава името си в чест на привърженика на съюзяването  на България с Третия Райх генерал Христо Луков (1887-1943). Няколко стотици души участваха в марша, включително радикали от Германия, Швеция, Естония и други страни. \r\nСрещу неонацисткия марш се изказаха водещи представители на политически партии и обществени организации, чуждестранни дипломатически мисии, включително посолствата на Русия и Съединените щати, членове на кабинета. Паралелно в София се проведе поход под мотото \"Не на нацистите по улиците\". Виктор Турмаков", "date": "2018.02.18", "title": "ТАСС: МВнР на България осъди акция на неонацисти в София"}
{"url": "http://www.focus-news.net/news/2018/02/18/2489774/afp-samolet-s-poveche-ot-50-dushi-na-borda-se-e-razbil-v-iran.html", "text": "Ирански пътнически самолет с повече от 50 души на борда е катастрофирал в планините Загрос в южната част на страната, предава  AFP.\r\n„Самолетът се разби в района Семиром и всички спешни служби са известени. Самолетът е превозвал между 50 и 60 пътници“, съобщи началникът на иранските служби за бързо реагиране Пир Хосеин Куливан.  Виктор Турмаков", "date": "2018.02.18", "title": "AFP: Самолет с повече от 50 души на борда се е разбил в Иран"}
{"url": "http://www.focus-news.net/news/2018/02/18/2489764/veliko-tarnovo-v-pravoslavnite-hramove-v-grada-se-otsluzhvat-liturgii-po-povod-sirni-zagovezni.html", "text": "По повод Сирни Заговезни в православните храмове във Велико Търново се отслужват литургии, предаде репортер на Радио ‘‘Фокус’’ – Велико Търново. Рано тази сутрин църковните камбани в града възвестиха началото на литургията. Най-много хора се стекоха в Катедралния храм “Рождество Богородично“, където палят свещ за здраве.\r\nСирни Заговезни се чества седем седмици преди Великден и трае една седмица, в която се изпълняват различни обреди и обичаи. Това е времето на кукерите. На този ден се играят общоселски хора, които вече след това секват за дълго време през целия период на Великия пост. Обичаят „Оратници“ е характерен за Сирни Заговезни в региона на Велико Търново и Елена. Оратниците представляват пръчка, на чиито връх е закрепена слама, която впоследствие се запалва и се върти. Вярва се, че по този начин се подсилва слънцето, тъй като огънят е символ на земното слънце. Въртейки тази пръчка се вярва, че се дава енергия на слънцето, чрез която ще ни топли през лятото. Интересен обичай за Сирни Заговезни са т.нар. Сирнишки огньове. На места се правят големи селищни огньове и покрай тях се играят хората, а някъде дори се прескачат за здраве. На трапезата на Сирни Заговезни трябва да има млечни баници, варени яйца, халва с орехи и риба, тъй като тя се приема за постна храна. Халвата наистина е много важна за празника, като тя присъства и в обичая „хамкане“. На един конец се връзва халва или яйце и бабата или майката залюляват конеца като децата се стремят да уловят халвата или яйцето само с уста, без да използват ръцете си. Приема се, че който успее да хване халвата ще бъде късметлия.\r\nНадежда КРЪСТЕВА", "date": "2018.02.18", "title": "Велико Търново: В православните храмове в града се отслужват литургии по повод Сирни Заговезни"}
{"url": "http://www.focus-news.net/news/2018/02/18/2489777/silistra-255-e-izbiratelnata-aktivnost-na-chastichnite-kmetski-izbori-v-selo-sredishte-kam-900-chasa.html", "text": "2.55% е избирателната активност на частичните кметски избори в с. Средище към 9.00 часа. Това съобщи за Радио \"Фокус\" - Шумен Иван Антонов, председател на Общинска избирателна комисия - Кайнарджа. В двете секции в населеното място са гласували общо 28 души от имащите право на вот 1099 души. Изборният ден протича спокойно.\r\nИвелина ИВАНОВА", "date": "2018.02.18", "title": "Силистра: 2.55% e избирателната активност на частичните кметски избори в село Средище към 9.00 часа"}
{"url": "http://www.focus-news.net/news/2018/02/18/2489775/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в Кресненското дефиле и прохода Предел. Това съобщи за Радио „Фокус“ – Пирин дежурният служител в Областно пътно управление – Благоевград. Той апелира към водачите на моторни превозни средства да карат внимателно, за да бъдат избегнати инциденти на пътя. В сутрешните часове на деня с нормална интензивност се извършва движението по автомагистрала „Струма“ и главен път Е-79, както и по второкласен път-19 Симитли  - Гоце Делчев. Проходът Предел е отворен за движение. През нощта няма регистрирани тежки пътни инциденти и свлачища.\r\nЛивия НИНОВА", "date": "2018.02.18", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/02/18/2489779/veliko-tarnovo-v-grada-shte-se-provede-zasedanie-na-svetovnata-organizatsiya-na-mestnite-vlasti.html", "text": "Велико Търново ще бъде домакин на заседание на Световната организация на местните власти. Престижният форум ще бъде организиран в рамките на българското председателство на Съвета на Европейския съюз. Това каза кметът на Общината Даниел Панов по време на визитата на евродепутата от ЕНП Ева Майдел, съобщиха от пресцентъра на Община Велико Търново. „Среща от този мащаб ще се проведе за първи път в България. Очаква се в заседанието да се включат представители на всички държави от Европейския съюз и на редица други страни по света. Водим преговори Велико Търново да бъде домакин и на дискусии с министри на образованието, на вътрешните работи, на регионалното развитие. За нас това е добра реклама и възможност да покажем както историческото наследство и потенциала си за културен туризъм, така също традициите, обичаите, гостоприемството на търновци”, коментира Даниел Панов. \r\n„Заслужено Велико Търново е сред петте града в официалния календар на българското председателство”, заяви Ева Майдел. Тя сподели, че освен отличното местно управление, впечатлява интересът на  гражданите към европейските теми като европредседателството, бъдещето на Европа, влизането в Еврозоната, развитието около Брекзит и др. \r\nЕва Майдел гостува в града, за да представи приоритетите на Българското председателство. Тя припомни, че България е сред трите държави в Европа с най-рязък спад на безработицата, с висок икономически растеж, с най-ниски нива на външния дълг и нулев миграционен натиск.", "date": "2018.02.18", "title": "Велико Търново: В града ще се проведе заседание на Световната организация на местните власти"}
{"url": "http://www.focus-news.net/news/2018/02/18/2489780/vazmozhnostite-za-satrudnichestvo-mezhdu-natsionalnite-parlamenti-i-ep-za-dogovora-v-ikonomicheskiya-i-parichen-sayuz-shte-se-obsadi-na-interparlamentarnata-konferentsiya.html", "text": "Възможностите за задълбочаване на сътрудничеството между националните парламенти и Европейския парламент за изпълнението на Договора за стабилност, координация и управление в Икономическия и паричен съюз ще обсъдят участниците в Интерпарламентарната конференция за стабилност, икономическа координация и управление в ЕС. Това съобщиха от пресцентъра на Народното събрание.  Двудневният форум, организиран от Европейския парламент и Народното събрание, е третото събитие в рамките на парламентарното измерение на Българското председателство на Съвета на ЕС. Домакин на конференцията, която ще бъде на 19 и 20 февруари 2018 г., е Европейският парламент в Брюксел.\r\n„Политически приоритети на цикъла на Европейския семестър 2018\" ще бъде темата, по която ще дебатират участниците в конференцията през първия ден. Дискусията ще водят председателят на Комисията по икономически и парични въпроси на Европейския парламент Роберто Гуалтиери и заместник-председателят на Комисията по бюджет и финанси на Народното събрание Евгения Ангелова. В рамките на обсъждането изказвания се очаква да направят заместник-председателят на Европейската комисия, отговарящ за еврото и социалния диалог Валдис Домбровскис, европейският комисар по Икономически и финансови въпроси, данъчно облагане и митнически съюз Пиер Московиси, европейският комисар по Заетост, социални въпроси, умения и трудова мобилност Мариан Тейсен, докладчиците за Европейския семестър за 2018 г. Кшищоф Хетман и Юг Байе.\r\nПо-късно парламентаристите ще имат интерпарламентарни срещи по комисии - Комисия по икономически и парични въпроси, Комисия по заетост и социални въпроси и Комисия по бюджет.\r\nПредседателят на Европейския парламент Антонио Таяни и председателят на Народното събрание Цвета Караянчева ще открият на 20 февруари 2018 г. в 9.00 часа Интерпарламентарната конференция за стабилност, икономическа координация и управление в ЕС. Темата на дискусията ще бъде „Укрепване на устойчивостта и стабилизация на Икономическия и паричен съюз\". В нея са поканени да участват председателят на Европейската комисия Жан-Клод Юнкер, председателят на Европейския съвет Доналд Туск, председателят на Еврогрупата Марио Сентено и председателят на Европейската централна банка Марио Драги.\r\nПредвижда се участниците в интерпарламентарната конференция да дебатират по темата „От Европейски механизъм за стабилност към Европейски валутен фонд: Каква трябва да бъде ролята на парламентите?\". Дискусията ще водят заместник-председателят на Европейския парламент Богуслав Либерадцки и председателят на Комисията по бюджет и финанси на Народното събрание Менда Стоянова.\r\nПо време на заключителната пленарна сесия парламентаристите от страните-членки на ЕС ще обсъдят следващата Многогодишна финансова рамка. Очаква се в дискусията да участват председателят на Комисията по бюджет на Европейския парламент Жан Артюи, председателят на Комисията по бюджет и финанси на Народното събрание Менда Стоянова, европейският комисар по бюджет и човешки ресурси Гюнтер Йотингер и други.", "date": "2018.02.18", "title": "Възможностите  за сътрудничество между националните парламенти и ЕП за договора в Икономическия и паричен съюз ще се обсъди на Интерпарламентарната конференция"}
{"url": "http://www.focus-news.net/news/2018/02/18/2489781/ria-novosti-vazmozhno-e-da-ima-otseleli-pri-samoletnata-katastrofa-v-iran.html", "text": "По данни на местни медии е възможно да има няколко оцелели след катастрофата на иранския самолет, разбил се в южната провинция Исфахан, предава РИА Новости.\r\nОчевидци са видели как въздушният съд се опитва да извърши извънредно кацане в селски район. Възможно е да има оцелели. \r\nПо-рано пътнически самолет, пътуващ между столицата Техеран и град Ясудж, претърпя крушение в района на град Семиром. Според местните медии на бода се намират между 60 и 100 души. Виктор Турмаков", "date": "2018.02.18", "title": "РИА Новости: Възможно е да има оцелели при самолетната катастрофа в Иран"}
{"url": "http://www.focus-news.net/news/2018/02/18/2489778/prof-plamen-pavlov-levski-e-epohalna-figura-znachenieto-mu-e-opredeleno-oshte-ot-negovite-savremennitsi-da-ne-govorim-za-sledvashtite-pokoleniya-balgari.html", "text": "Левски е епохална фигура и най-добрият българин – за по-малко от две години организира около 12 хил. души. Това каза историкът проф. Пламен Павлов в интервю за Агенция „Фокус“ за 145-ата годишнина от обесването на Васил Левски. „Значението на Левски е определено още от неговите съвременници, да не говорим за следващите поколения българи. Така е и днес, така ще бъде и в необозрима перспектива. Става въпрос за една епохална фигура, за най-добрия ни българин. Когато идва вестта за залавянето на Левски, един негов съвременник и съратник Данаил Христов Попов казва: „Изгубваме най-добрия ни българин“. Един от неговите съратници от групата от Чирпан, която прави план за освобождението му, но се страхува какво ще се случи с нея, казва: „Да става каквото ще, защото нямаме втори Левски на света“. Тези оценки може да изглеждат много емоционални и да са далеч във времето назад, но те се потвърждават от следващите прочити на делото и личността на Левски. Така е и до днес“, каза историкът. Проф. Павлов уточни, че Левски създава заедно със своите съратници Вътрешна революционна организация, каквато до това време в българските земи никога не е съществувала. Проф. Павлов поясни, че Апостола  прави основите на една армия. „Това не са просто комитети, които да подпомагат  чети или да правят патриотична пропаганда, а основата на бъдещата българска армия и държавност. Това, което Левски създава заедно със съратниците си е нещо изумително. За по-малко от две години той организира не по-малко от 12 хил. души. Според едно писмо на Кирил Тулешков даже 14 хил. души“, коментира проф. Павлов. Той посочи, че става дума за многобройна армия от хора, които са добре организирани. „Левски е един човек, който мисли изключително реалистично. Той не иска да има прибързано въстание, а нещата да бъдат подготвени в максимална степен, за да се постигне освобождението на България. До днес до голяма степен не сме разбрали Левски. Хубавото е, че с всеки следващ повод научаваме нещо ново за него. Излизаме от митовете, от щампите, от клишетата и започваме да откриваме истинския човек, държавник и водач на революцията“, допълни историкът. \r\nДеница КИТАНОВА", "date": "2018.02.18", "title": "Проф. Пламен Павлов: Левски е епохална фигура, значението му е определено още от неговите съвременници, да не говорим за следващите поколения българи"}
{"url": "http://www.focus-news.net/news/2018/02/18/2489783/aleksandar-simov-bsp-v-zdraveopazvaneto-e-krazhbata-na-desetiletieto.html", "text": "„В здравеопазванета е кражбата на десетилетието. Там липсва и диалог, което е плашещо. Може би затова, управителят на Здравната каса е изпратил писма до всички парламентарни групи, че е нужна актуализация на бюджета на НЗОК”. Това каза народният представител от ПГ на „БСП за България” Александър Симов  пред бТВ, съобщиха от Националния съвет на БСП. Той добави, че е възможно високопоставен политик да е заплашвал шефа на касата. „Обвързаността, министърът непременно да си води шефа на НЗОК, показва, че нещо в системата не е наред”, каза още той. Симов припомни, че НЗОК, като институция, има проблем откакто Дянков, като финансов министър, е взел 1.5 млрд. лв. от нея, за които не е ясно къде са отишли.\r\n„Народният съд ни е наложен от Великите сили и ненапразно те пращат наблюдатели тук. Трябва да се проведе разговор за това, такъв ли е трябвало да бъде обхватът му”, заяви народният представител. „България по време на цялата Втора световна война е съюзник на Германия и в чл.5 на Парижкия мирен договор е заложено такъв съд да бъде проведен”, припомни социалистът. Симов добави, че БСП не наказва хората, които имат мнение, различно от това на партията. „При нас има вътрешнопартийна демокрация и Валери Жаблянов има право на мнение”, каза още той.\r\n„Познавам Иво Христов, а Бойко Борисов каза лъжа, още когато започна да го атакува. Не знам дали беше грешка или не”, отбеляза  народният представител по темата за конфликта премиер- президент.  Симов попита защо премиерът коментира  администрацията на президента и по-специално шефа на кабинета. „Според мен целта на Борисов е една - видимо е, че той е изморен от изпълнителната власт и се е прицелил в едно друго кресло, но няма да го получи\", заяви Александър Симов. Народният представител добави, че Румен Радев формулира редица въпроси, които витаят отдавна в общественото внимание.", "date": "2018.02.18", "title": "Александър Симов, БСП:  В здравеопазването е кражбата на десетилетието"}
{"url": "http://www.focus-news.net/news/2018/02/18/2489784/ria-novosti-utochnen-e-broyat-na-patnitsite-v-razbiliya-se-iranski-samolet.html", "text": "66 души е точният брой на пътниците в разбилия се край иранския град Семиром в провинция Исфахан самолет, предава РИА Новости.\r\nСпоред представители на иранските власти разбилата се машина е на авиокомпания „Асеман“. Спасителните екипи все още не са достигнали до мястото на катастрофата заради лоши метеорологични условия.  Виктор Турмаков", "date": "2018.02.18", "title": "РИА Новости: Уточнен е броят на пътниците в разбилия се ирански самолет"}
{"url": "http://www.focus-news.net/news/2018/02/18/2489771/targovishte-39-dushi-sa-glasuvali-v-chastichnite-kmetski-izbori-v-selo-kestenovo-kam-900-chasa.html", "text": "39 души са гласували в частичните кметски избори в село Кестеново към 9.00 часа. Това съобщи за  Радио „Фокус“ - Шумен Алберт Бутрев, секретар на Общинската избирателна комисия в Омуртаг. Изборният ден протича спокойно, без жалби и сигнали за нарушения. Двама са кандидатите за кметския пост. И двамата са издигнати от политически партии.\r\nИвелина ИВАНОВА", "date": "2018.02.18", "title": "Търговище: 39 души са гласували в частичните кметски избори в село Кестеново към 9.00 часа"}
{"url": "http://www.focus-news.net/news/2018/02/18/2489785/mvr-edin-chovek-e-zaginal-a-25-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 25 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 19 тежки пътнотранспортни произшествия. В София са регистрирани 4 леки катастрофи, при които са пострадали 10 души.", "date": "2018.02.18", "title": "МВР: Един човек е загинал, а 25 са пострадали при катастрофи в страната през изминалото денонощие"}
{"url": "http://www.focus-news.net/news/2018/02/18/2489776/veliko-tarnovo-145-godini-ot-obesvaneto-na-vasil-levski-shte-badat-tarzhestveno-otbelyazani-v-grada.html", "text": "145 години от обесването на Апостола на българската свобода Васил Левски ще бъдат тържествено отбелязани във Велико Търново, съобщиха от пресцентъра на Община Велико Търново. Честванията ще се проведат от 11.00 часа на паметника на Васил Левски. Те ще започнат с изпълнение на литературно-музикална композиция „Поклон, Апостоле!“ в изпълнение на Павел Люцов и Милка Люцова - членове на клуб „Млад възрожденец“. Автор на композицията е Стефка Петрова – актриса от МДТ „Константин Кисимов“. Слово ще произнесе председателят на Общобългарски комитет „Васил Левски“ Васил Василев. Заупокойна молитва ще отслужи Негово благоговейнство свещеник Давид Йовчев. След това ще се проведе военен ритуал за полагане на венци и цветя на признателност с изпълнение на „Химн на Р България”. Организатори на честванията са Община Велико Търново, Национален военен университет „Васил Левски”, Общински комитет „Васил Левски” и Великотърновска Света митрополия.", "date": "2018.02.18", "title": "Велико Търново: 145 години от обесването на Васил Левски ще бъдат тържествено отбелязани в града"}
{"url": "http://www.focus-news.net/news/2018/02/18/2489770/plovdiv-s-pohod-do-manastira-sv-petka-muldavska-v-asenovgrad-prodalzhavat-sabitiyata-po-povod-145-godini-ot-gibelta-na-vasil-levski.html", "text": "С поход поклонение до манастира „Св. Петка Мулдавска“ в Асеновград продължават събитията по повод 145 години от гибелта на Васил Левски. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. По думите ѝ това е традиция, датираща в Асеновград още от 30-те години на миналия век. „В манастира се намира скривалище, за което легендата разказва, че е отсядал самият Левски. Историците са на различно мнение и въпросът дали наистина е отсядал е доста спорен, но народната почит и народната памет искат да свържат Апостола с всяко едно от неговите любими места. Затова толкова много години поред се прави този поход. Пристигат хора не само от община Асеновград, а и от всички съседни общини. Всички желаещи да присъстват на поклонението, могат да заповядат в 12.00 часа на манастира“, каза Даниела Костова.\r\nГлавният експерт в отдел „Култура“ на Община Асеновград посочи, че програмата по случай 145 години от обесването на Васил Левски продължава на 19 февруари, когато от 12.00 часа ще се проведе възпоменателен митинг и панихида пред паметника на Апостола до противопожарната служба в града. Събитията завършват на 22 февруари от 13.30 часа в Градската библиотека „Паисий Хилендарски“ с прожекция на филма „Лъвский: европеец в българско“.\r\nТони МИХАЙЛОВ", "date": "2018.02.18", "title": "Пловдив: С поход до манастира „Св. Петка Мулдавска“ в Асеновград продължават събитията по повод 145 години от гибелта на Васил Левски"}
{"url": "http://www.focus-news.net/news/2018/02/18/2489791/afp-vsichkite-66-patnitsi-na-razbiliya-se-iranski-samolet-sa-zaginali.html", "text": "Всичките 66 души пътници и екипаж са загинали в иранския самолет, разбил се в планините Загрос, предава  AFP.\r\n„След като претърсихме района, за жалост открихме, че всичките пътници са загинали“, съобщи Мохамад Табатабай, директор на отдел „Връзки с обществеността“ на „Асеман Еърлайнс“, чийто е разбилия се самолет.  Виктор Турмаков", "date": "2018.02.18", "title": "AFP: Всичките 66 пътници на разбилия се ирански самолет са загинали"}
{"url": "http://www.focus-news.net/news/2018/02/18/2489790/grozdelina-georgieva-rem-plovdiv-sirni-zagovezni-se-svarzva-s-obichaya-oratnitsi-i-s-hvarlyaneto-na-ogneni-streli.html", "text": "Сирни Заговезни се свързва обичая „Оратници“. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите ѝ така наречените „оратници“ представлява паленето на големи огньове от различни сухи клони. „В този ритуал младите момчета прескачат самия огън, докато момичетата играят около него. Само в Родопите съществува обичай, където след прескачането на огъня от момците на неомъжените момичета се прави арка, през която те преминават и „сеят“ пшеница. Това се прави с цел през лятото, когато няма сватби за тези неомъжени моми, змеят да не ги залюби и наесен да си намерят годеник“, каза още Грозделина Георгиева.\r\nТя посочи, че друг интересен обичай, свързан със Сирни Заговезни, е хвърлянето на стрели. „Това се прави от младите неоженени момчета, които започват да тренират още от Атанасовден как да хвърлят, че да могат да достигнат желаната къща със стрелите си. Хвърлят се запалени стрели, които отиват към къщата на любимата. Всяка мома е горда, ако събере повече стрели в дома си, защото това означава, че е най-харесвана в селото“, обясни Георгиева. Тя уточни, че това са закачливи игри, които в днешно време са забравени. „С навлизането в 20-ти век, с урбанизацията и с настъпване на новото време този обичай с хвърлянето на стрели вече не се прави. По-скоро в съвремието се правят възстановки на подобни стари и позабравени ритуали“, каза още уредникът в Регионален етнографски музей – Пловдив Грозделина Георгиева.\r\nТони МИХАЙЛОВ", "date": "2018.02.18", "title": "Грозделина Георгиева, РЕМ - Пловдив: Сирни Заговезни се свързва с обичая „Оратници“ и с хвърлянето на огнени стрели"}
{"url": "http://www.focus-news.net/news/2018/02/18/2489768/sliven-spokoyno-protichat-izborite-za-kmet-v-selo-lyubenets.html", "text": "Спокойно протичат изборите за кмет в новозагорското село Любенец. Това съобщи за Радио „Фокус“ – Сливен Сергей Дериволков, председател на Общинската избирателна комисия в Нова Загора. 20 са гласувалите до момента избиратели. Изборният ден е започнал нормално точно в 7.00 часа. Всички членове на 7-членната избирателна комисия са на своите места, не са се наложили промени в състава на комисията. Няма жалби или предизборни нарушения.\r\n320 са избирателите в Любенец. Кандидатите за кмет са двама: Мария Петкова от ГЕРБ и Стоян Стоянов от \"Атака\". Изборният ден приключва в 20.00 часа.\r\nПълномощията на кмета на кметство Любенец  Драгомир Цонев Цонев бяха прекратени предсрочно заради влязла в сила присъда.\r\nЛюдмила ЙОРГОВА", "date": "2018.02.18", "title": "Сливен: Спокойно протичат изборите за кмет в село Любенец"}
{"url": "http://www.focus-news.net/news/2018/02/18/2489782/blagoevgrad-v-istoricheski-muzey-petrich-shte-bade-predstavena-izlozhba-posvetena-na-145-godini-ot-obesvaneto-na-vasil-levski.html", "text": "В Исторически музей  –  Петрич ще бъде представена изложба, посветена на 145 години от обесването на Васил Левски. Това съобщи за Радио „Фокус“ – Пирин Сотир Иванов, директор на културната институция. Експозицията под надслов „145 години от обесването на Апостола на свободата“ ще бъде открита в 11.00 часа. Тя е част от богатата програма на Община Петрич, свързана с отбелязването на годишнината. Сотир Иванов обясни, че изложбата е интересна, тъй като представя картини на различни художници от страната, изобразяващи Левски.\r\nЛивия НИНОВА", "date": "2018.02.18", "title": "Благоевград: В Исторически музей  –  Петрич ще бъде представена изложба, посветена на 145 години от обесването на Васил Левски"}
{"url": "http://www.focus-news.net/news/2018/02/18/2489796/stara-zagora-v-grada-se-provezhda-8-iyat-mezhdunaroden-turnir-po-hudozhestvena-gimnastika-za-kupa-beroe.html", "text": "В спортна зала „Иван Вазов“ в Стара Загора се провежда 8-ият Международен и републикански турнир по художествена гимнастика за купа \"Берое\". Той бе открит от заместник-кмета на Община Стара Загора Красимира Чахова и областния управител Гергана Микова. Това съобщиха от пресцентъра на Общината. Те поздравиха организаторите от клуба домакин на проявата СКХГ „Берое“ за рекордния брой – близо 400 участници, и им пожелаха успех в надпреварата, както и много медали през годината. Официалните лица наградиха победители в различните дисциплини.\r\nПърви на подиума се изявиха участничките при жените категория „А“, а след тях излязоха състезателките на  девойки старша възраст в същата категория. След официалното откриване на подиума излязоха и най-малките, родените през 2011 г., 2010 г., 2009 г. и т.н. Състезанието продължи до късно вечерта със състезанията на девойки старша възраст и жени в категория „Б“. Днес стартираха децата до 10 години и девойки младша възраст. \r\nВ турнира участват гимнастички от 34 български клуба и четири от Молдова, Украйна и Гърция, както и една гимнастичка от Чили. Клубът домакин на проявата „Берое“ бе представен от 24 състезателки.\r\nCпортен клуб по художествена гимнастика „БЕРОЕ“ е създаден през 1994г.и е допринесъл много за имиджа на град Стара Загора и България.", "date": "2018.02.18", "title": "Стара Загора: В града се провежда 8-ият Международен турнир по художествена гимнастика за купа \"Берое\""}
{"url": "http://www.focus-news.net/news/2018/02/18/2489786/shumen-11-e-izbiratelnata-aktivnost-na-chastichnite-kmetski-izbori-v-selo-kochovo-kam-1000-chasa.html", "text": "11% е избирателната активност на частичните кметски избори в село Кочово към 10.00 часа. Това съобщиха за  Радио „Фокус“ - Шумен от Общинската избирателна комисия във Велики Преслав. До изборната урна са отишли 67 души. Изборният ден протича спокойно, без жалби и сигнали за нарушения. В кметската надпревара участват двама кандидати - единият, издигнати от политическа партия, другият - предложен от Инициативен комитет.\r\nИвелина ИВАНОВА", "date": "2018.02.18", "title": "Шумен: 11% е избирателната активност на частичните кметски избори в село Кочово към 10.00 часа"}
{"url": "http://www.focus-news.net/news/2018/02/18/2489794/pazardzhik-v-lesichovo-dervishi-gonyat-zlite-sili-na-sirni-zagovezni.html", "text": "Дервиши  гонят злите сили на Сирни Заговезни в село Лесичово, съобщиха за Радио „Фокус“ – Пазарджик от местното читалище „Отец Паисий“. Още от сутринта мъжете, облечени  в кукерски костюми, направени от кози кожи, тръгват на обиколка из селото. Неразделна част от облеклото им  са и  пъстрата маска за лицето и дървените саби, с които утрят за здраве и  прогонване на злото. В празника участват и т.нар. арапи, които боядисват в черно лицата си и носят дълги конусовидни шапки. Всички заедно ще се съберат за традиционния танц на мегдана. За колорит на хорото се включват и мъже и жени, облечени в народни носии. След като приключи ритуалният танц, дервишите отново ще се отправят към домовете на хората по къщите, а домакините ги нагостяват. Смята се, че в дома, в който влязат дервишите, ще има благополучие и здраве.\r\nАлбена ЖИЛЕКОВА", "date": "2018.02.18", "title": "Пазарджик: В Лесичово дервиши гонят злите сили на Сирни Заговезни"}
{"url": "http://www.focus-news.net/news/2018/02/18/2489798/ria-novosti-iranskite-vlasti-izlyazoha-s-podrobnosti-za-razbiliya-se-samolet.html", "text": "Иранските власти и медии излязоха с подробности относно разбилия се по-рано днес самолет на „Асеман Еърлайнс“, чиито 66 души пътници и екипаж са загинали до един, предава РИА Новости.\r\nСпоред местните медии самолетът е ATR 72-500 – пътнически витлов самолет френско производство, предназначен за вътрешни полети и изпълняващ курс между Техеран и Ясудж. Самолетът е изчезнал от радарите 50 минути след началото на полета. Лайнерът се е врязал в хребета Дена в планините Загрос. Разстоянието между столицата и крайната дестинация е 556 км, които обичайно се преминават за час и половина от самолета. \r\nИранските медии съобщават, че командирът на разбилия се самолет през 2013 г. успява да приземи самолет с отказал двигател.  Виктор Турмаков", "date": "2018.02.18", "title": "РИА Новости: Иранските власти излязоха с подробности за разбилия се самолет"}
{"url": "http://www.focus-news.net/news/2018/02/18/2489800/plovdiv-narodnite-predstaviteli-ot-gerb-shte-provedat-priemni-za-grazhdani-na-19-fevruari.html", "text": "На 19 февруари 2018 г. народните представители от  ГЕРБ - Пловдив ще проведат приемни с граждани от избирателния си район. Това съобщиха от пресцентъра на ПП ГЕРБ. Срещите с граждани ще се проведат, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.02.18", "title": "Пловдив: Народните представители от ГЕРБ ще проведат приемни за граждани на 19 февруари"}
{"url": "http://www.focus-news.net/news/2018/02/18/2489799/pazardzhik-tri-semeystva-sa-otlicheni-s-medali-i-predmetni-nagradi-na-praznika-na-snega-v-mestnostta-starina.html", "text": "Три семейства са отличени с медали и предметни награди на Празника на снега на местността Старина край Велинград. Това съобщи за Радио „Фокус“ – Пазарджик Бояна Кирилова от Община Велинград. Семейство Крумови от Бургас направиха класически снежен човек – с морков и шал, семейство Кирякови от Пловдив го качиха  на ски, семейство Димитрови от Любимец го направиха с коса от мъх и рошави вежди, а отбор „Приятели“ облякоха снежния си приятел с яке. „В рамките на два часа малки и големи участваха и се забавляваха от сърце в състезания за най-голяма снежна топка и дърпане на въже. „Снежния празник“ премина с много музика, веселие и добро настроение.  В надпревара за най-атрактивен снежен човек се включиха четири отбора. Най-добрите участници получиха предметни награди, медали и лакомства“, уточни Кирилова. Тя добави, че „Празник на снега“, организиран от Община Велинград, е подкрепен от Горско стопанство - Юндола и няколко частни фирми. Снежният празник е завършил с „ангелски“ снимки върху снега.\r\nАлбена ЖИЛЕКОВА", "date": "2018.02.18", "title": "Пазарджик: Три семейства са отличени с медали и предметни награди на Празника на снега в местността Старина"}
{"url": "http://www.focus-news.net/news/2018/02/18/2489793/kardzhali-12-e-izbiratelnata-aktivnost-na-chastichnite-mestni-izbori-v-selo-zvinitsa-kam-900-chasa.html", "text": "12 % е избирателната активност на частичните местни избори в село Звиница към 9.00 часа. Това съобщиха за Агенция „Фокус“ от Общинска избирателна комисия (ОИК) – Кърджали. Към този час са гласували 57 души от имащи право на глас 866 избиратели. \r\nИзборният ден към момента протича нормално. \r\nДеница КИТАНОВА", "date": "2018.02.18", "title": "Кърджали: 12% е избирателната активност на частичните местни избори в село Звиница към 9.00 часа"}
{"url": "http://www.focus-news.net/news/2018/02/18/2489795/veliko-tarnovo-zhitelite-na-gorna-oryahovitsa-shte-otbelezhat-145-ta-godishnina-ot-obesvaneto-na-vasil-levski.html", "text": "С ритуал пред паметника на Васил Левски в Горна Оряховица от 11.00 часа ще бъдат отбелязани 145 години от обесването на Апостола, съобщиха от Общината. Слово за живота и делото на Васил Левски ще произнесе Пламен Мадемов – директор на Историческия музей. Пред паметника на Апостола ще бъдат поднесени венци и цветя. 145-та годишнина от обесването на Васил Левски ще бъде отбелязана и в селища от общината.\r\nНа 19 февруари (понеделник) от 10.00 ч. в НЧ „Звезда – 1905“ в Правда ще се проведе литературно четене, посветено на 145 години от смъртта на Левски. По същото време в НЧ „Съгласие – 1905“ в Писарево ще започне рецитал, посветен на Апостола на свободата. Участие ще вземат ученици от ОУ „Отец Паисий“. В 11.00 часа в Поликраище ще бъдат поднесени цветя пред паметника  на Васил Левски в едноименния парк в селото. Цветя пред паметната плоча на Апостола ще бъдат поднесени и в Долна Оряховица. Ритуалът там ще започне в 13.00 часа Също от 13.00 часа в НЧ „Градина – Върбица – 1894“ във Върбица ще започне рецитал, посветен на 145 години от обесването на Апостола. В рецитала ще вземат участие ученици от ОУ „Васил Левски“ в селото.", "date": "2018.02.18", "title": "Велико Търново: Жителите на Горна Оряховица ще отбележат 145-та годишнина от обесването на Васил Левски"}
{"url": "http://www.focus-news.net/news/2018/02/18/2489802/veliko-tarnovo-sas-7-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "Със 7 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 413 см. Температурата на водата e 5.1  градуса.\r\nОблачността ще се увеличава и вечерта в северозападните райони ще превали слаб дъжд. Максималните температури ще са между 5° и 10°. Преди обяд на места в равнините ще има намалена видимост. В източните райони ще духа слаб южен, а в Дунавската равнина запад-северозападен вятър.", "date": "2018.02.18", "title": "Велико Търново: Със 7 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/02/18/2489789/kardzhali-4-e-izbiratelnata-aktivnost-kam-900-chasa-na-chastichnite-mestni-izbori-v-selo-enchets.html", "text": "4% е избирателната активност към 9.00 часа на частичните местни избори в село Енчец. Това съобщиха за Агенция „Фокус“ от Общинска избирателна комисия (ОИК) – Кърджали. Към 9.00 часа в село Енчец са гласували 13 гласоподаватели от имащи право на глас 942 души. Изборният процес се осъществява нормално. \r\nДеница КИТАНОВА", "date": "2018.02.18", "title": "Кърджали: 4% е избирателната активност към 9.00 часа на частичните местни избори в село Енчец"}
{"url": "http://www.focus-news.net/news/2018/02/18/2489803/tass-redzhep-tayip-erdogan-shte-se-sreshtne-s-angela-merkel-sled-formiraneto-na-novoto-germansko-pravitelstvo.html", "text": "Президентът на Турция Реджеп Тайип Ердоган ще посети Германия и ще се срещне с нейния канцлер Ангела Меркел, след като новото правителство на страната започне дейност, предава ТАСС.\r\n„Когато се формира правителството, тогава, разбира се, ще има и посещения на високо равнище“, заяви турският министър-председател Бинали Йълдъръм по време на Мюнхенската конференция за сигурността. „Президентът Ердоган ще пристигне в Германия, а канцлерът в Турция“, допълни той, но не уточни конкретни дати. \r\nОчаква се новото правителство на Германия да положи клетва не по-късно от 1 април.  Виктор Турмаков", "date": "2018.02.18", "title": "ТАСС: Реджеп Тайип Ердоган ще се срещне с Ангела Меркел след формирането на новото германско правителство"}
{"url": "http://www.focus-news.net/news/2018/02/18/2489797/vanya-yordanova-etnolog-povsemestna-praktika-na-sirni-zagovezni-e-proshtavaneto.html", "text": "Особено място в годишния календар от празници заемат Месни и Сирни заговезни, а седмицата, която ги разделя, се нарича Сирница. Това каза за Радио „Фокус“ – Смолян етнологът Ваня Йорданова. „Заговезни менят мястото си според Великден. Месните са осем седмици преди празника, а Сирните са седем седмици преди това. Повсеместна практика на серни заговезни е прощаването. С бъклица вино, халва и баница, по-младите семейства отиват последователно на гости у родителите си или у кумовете, за да вземат прошка. Те целуват три пъти ръка на по-възрастните с думите „Прощавай мамо“ или „Прощавай тате“, а отговорът е „Простено да ти е сине“ или дъще или снахо“, добави етнологът. По думите ѝ следва тържествена вечеря, за която задължително се приготвя баница с яйца и сирене в родопския вариант – родопски клин, варени яйца, бяла халва с орехови ядки. На трапезата се изпълнява и обредното хамкане на варено яйце, парче халва или сирене. „За тази цел стопанката на къщата връзва халвата или яйцето на долния края на бял памучен конец, който е закрепен към гредата на тавана или към хурка. В хамкането участват най-вече децата като те се стремят да захапят яйцето, халвата или сиренето само с уста. След като тази игра приключи, конецът се запазва и се използва срещу болести по очите или болести по домашните животни\", каза още Ваня Йорданова.\r\nНели ГЕРГЬОВСКА", "date": "2018.02.18", "title": "Ваня Йорданова, етнолог: Повсеместна практика на Сирни Заговезни е прощаването"}
{"url": "http://www.focus-news.net/news/2018/02/18/2489792/pleven-538-e-izbiratelnata-aktivnost-na-chastichnite-mestni-izbori-v-selo-brest-kam-900-chasa.html", "text": "5.38% е избирателната активност на частичните местни избори в село Брест към 9.00 часа. Това съобщиха за Агенция „Фокус“ от Общинска избирателна комисия (ОИК) – Гулянци. Към този час са гласували 99 избиратели от имащи право на глас 1842. Изборният ден протича без проблеми, няма подадени сигнали за нарушения. \r\nДеница КИТАНОВА", "date": "2018.02.18", "title": "Плевен: 5.38 %  е избирателната активност на частичните местни избори в село Брест към 9.00 часа"}
{"url": "http://www.focus-news.net/news/2018/02/18/2489806/plovdiv-obshtinskite-savetnitsi-ot-gerb-shte-provedat-priemni-za-grazhdani-v-perioda-do-22-fevruari-2018-g.html", "text": "Общинските съветници от ГЕРБ ще проведат приемни за граждани в периода до 22 февруари 2018 г. Това съобщиха от пресцентъра на ПП ГЕРБ. \r\nОбщинските съветници от ГЕРБ-Пловдив ще проведат приемни с гражданите в понеделник, 19-ти февруари 2018 г., както следва:\r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А\r\nСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5\r\nВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5\r\nВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\nАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. \r\nАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А\r\nЕли Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 20-ти февруари 2018 г., от 16 до 18:00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 21-ви февруари 2018 г., приемни с граждани ще проведат следните общински от  ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\nВ четвъртък, 22-ри февруари 2018 г.общинските съветници от  ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.18", "title": "Пловдив: Общинските съветници от ГЕРБ ще проведат приемни за граждани в периода до 22 февруари 2018 г."}
{"url": "http://www.focus-news.net/news/2018/02/18/2489804/blagoevgrad-normalno-natovaren-e-trafikat-na-gkpp-kulata-preminavaneto-na-avtomobili-se-osashtestvyava-bez-problemi.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.02.18", "title": "Благоевград: Нормално натоварен е трафикът на ГКПП „Кулата“, преминаването на автомобили се осъществява без проблеми"}
{"url": "http://www.focus-news.net/news/2018/02/18/2489809/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-fevruari.html", "text": "„Софийска вода” временно ще прекъсне водоснабдяването в някои части на столицата на 19 февруари. Това съобщиха от пресцентъра на дружеството. \r\nВъв връзка с подмяна на уличен водопровод на ул. „Константин Муравиев“, кв. „Малинова долина – Изток“, се налага спиране на водоподаването от 9:00  до 19:00 часа на клиентите на „Софийска вода”, живеещи в района на: ул. „Константин Муравиев“, ул. „Станимир Станимиров“, ул. „Инж. Стоимен Сарафов“ №27 и 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станимир Станимиров“ ъгъла с ул. „Константин Муравиев“.\r\nВъв връзка с реконструкция на уличен водопровод на ул. „Петко Д. Петков“, кв. „Кубратово“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Христо Ботев“, ул. „Железопътна“, ул. „Петко Д. Петков“, махала „През линията“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Христо Ботев“.\r\nВъв връзка с подмяна на спирателен кран на бул. „Александър Стамболийски“, жк. „Илинден“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: бул. „Александър Стамболийски“, ул. „Индже войвода“, ул. „Татарли“, бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Индже войвода“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.18", "title": "„Софийска вода” временно ще прекъсне водоснабдяването в някои части на столицата на 19 февруари"}
{"url": "http://www.focus-news.net/news/2018/02/18/2489810/makfaks-makedoniya-bomba-se-e-vzrivila-v-diskoteka-v-bosna-i-hertsegovina.html", "text": "В дискотека „QM“ в град Бановичи в Босна и Херцеговина, през нощта е хвърлена самоделна бомба. Една жена е ранена, предава македонската медия  “Макфакс“.\r\nЕксплозията избухва в 21:00 местно време (22:00 българско). Пострадалата е закарана в болница в града. Според местни медии дискотеката е собственост на босненския депутат Мирсад Кукич. Виктор Турмаков", "date": "2018.02.18", "title": "„Макфакс“ (Македония): Бомба се е взривила в дискотека в Босна и Херцеговина"}
{"url": "http://www.focus-news.net/news/2018/02/18/2489801/daniela-kostova-obshtina-asenovgrad-vseki-nosi-vasil-levski-v-sartseto-si-toy-e-navsyakade-okolo-nas.html", "text": "Всеки носи Васил Левски в сърцето си, той е навсякъде около нас. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград по повод навършването на 145 години от гибелта на Апостола на свободата. По думите ѝ почитта към Левски може да бъде отдадена във всеки един български град, където все още хората са патриотично и родолюбиво настроени и за които Левски е в сърцето им и е кумир. „Не е възможно да говорим като събирателен образ за всички българи по посока на това колко е ярък образът на Левски за тях, но всеки го носи в сърцето си. И досега гробът му не е намерен, не се знае къде са заровени неговите кости. Може би историята така е поискала, за да може наистина всеки един да го носи в сърцето си“, коментира Даниела Костова.\r\nТя добави, че програмата на Община Асеновград по повод навършването на 145 години от трагичната гибел на Апостола на свободата Васил Левски, която започна на 16 февруари, ще продължи до 22 февруари.\r\nТони МИХАЙЛОВ", "date": "2018.02.18", "title": "Даниела Костова, Община Асеновград: Всеки носи Васил Левски в сърцето си, той е навсякъде около нас"}
{"url": "http://www.focus-news.net/news/2018/02/18/2489815/nyama-otseleli-sled-samoletna-katastrofa-v-iran-obzor.html", "text": "Пътнически самолет на иранската авиокомпания \"Асеман Еърлайнс\", изпълняващ курс между столицата Техеран и град Ясудж, се е разбил с 66 души на борда край град Семиром в южната провинция на страната Исфахан. Няма оцелели. \r\n„След като претърсихме района, за жалост открихме, че всичките пътници са загинали“, съобщи Мохамад Табатабай, директор на отдел „Връзки с обществеността“ на „Асеман Еърлайнс“.\r\nРазбилият се самолет е произведен във Франция витлов ATR 72-500. Лайнерът се е врязал в хребета Дена в планините Загрос. Иранските медии съобщават, че командирът на разбилия се самолет през 2013 г. успява да приземи самолет с отказал двигател.   Виктор Турмаков", "date": "2018.02.18", "title": "Няма оцелели след самолетна катастрофа в Иран (ОБЗОР)"}
{"url": "http://www.focus-news.net/news/2018/02/18/2489805/benyamin-netanyahu-kam-iran-ne-izpitvayte-izrael.html", "text": "Израелският министър-председател Бенямин Нетаняху предупреди Иран да не предприема агресия чрез свързаните с него групировки в региона на Близкия изток, предава  AFP.\r\n„Имам послание до тираните в Техеран: не изпитвайте Израел!“, заяви Нетаняху по време на Мюнхенската конференция за сигурност. \r\nТой също така демонстрира парче метал, което нарече „парче от ирански безпилотен летателен апарат, това което остана от него, след като го свалихме“. Виктор Турмаков", "date": "2018.02.18", "title": "Бенямин Нетаняху към Иран: Не изпитвайте Израел!"}
{"url": "http://www.focus-news.net/news/2018/02/18/2489817/sofiya-dvizhenieto-po-pat--17-v-uchastaka-botevgrad-avtomagistrala-hemus-se-izvarshva-v-edna-lenta-poradi-patnotransportno-proizshestvie.html", "text": "Движението по път II-17 в участъка Ботевград – автомагистрала \"Хемус\" се извършва в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.02.18", "title": "София: Движението по път II-17 в участъка Ботевград – автомагистрала \"Хемус\" се извършва в една лента поради пътнотранспортно произшествие"}
{"url": "http://www.focus-news.net/news/2018/02/18/2489814/plovdiv-desetki-domakinstva-v-grada-sa-bez-voda-zaradi-avariya-v-rayona-na-ul-lev-tolstoy-ekipi-rabotyat-po-otstranyavaneto-.html", "text": "Десетки домакинства в Пловдив са без вода заради голяма авария в района на ул. „Лев Толстой“. Това съобщиха за Радио „Фокус“ – Пловдив от пресцентъра на водоснабдителното дружество, обслужващо областта. Оттам уточниха, че аварията засяга живущите в участъка от Полиграфия - Пловдив до бул.“Санкт Петербург“, също районите на улиците „Варшава“, „Видима“, „Месемврия“, „Славянска“ и пресечните им улици, също част от ул. „Богомил“. Екипите на водоснабдителното дружество работят по отстраняването на повредата, но не се ангажират с краен срок за възстановяване на нормалното водоподаване към абонатите.\r\nТони МИХАЙЛОВ", "date": "2018.02.18", "title": "Пловдив: Десетки домакинства в града са без вода заради авария в района на ул. „Лев Толстой“, екипи работят по отстраняването ѝ"}
{"url": "http://www.focus-news.net/news/2018/02/18/2489812/georgi-gyokov-bsp-zdraveopazvaneto-v-balgariya-e-v-kritichno-polozhenie.html", "text": "„Здравеопазването в България е в критично положение и БСП заяви това още при приемането на Бюджета на НЗОК”. Това каза народният представител от ПГ на „БСП за България” Георги Гьоков пред БНР, съобщиха от пресцентъра на Националния съвет на БСП.  Той добави, че действията на управителя на касата - проф. Плочев доказват, че здравеопазването е недофинансирано, а задлъжнялостта на касата е голяма. „Сумата, която касата дължи е 271 200 475 лв.”, добави още народният представител.  „Проф. Плочев е бил заплашван от високопоставен политик. В публичното пространство излезе, че чрез посредник, здравният министър го е заплашвал, за да подаде оставка. Това показва стилът на управление на държавата в момента”, категоричен бе Гьоков. Той каза още, че ако беше работа на министъра, а не на Народното събрание да назначава директора на НЗОК, то това щеше да бъде разписано.\r\n„Преди няколко години един министър на финансите, определян като добър мениджър от премиера, отмъкна вероломно от касата 1.5 млрд. лв. Управляващите отново говорят за мениджмънт в касата и поставят финансите на преден план, за сметка на здравноосигурения пациент”, отбеляза народният представител.  Гьоков заяви, че след като човек си плаща осигуровките, има право на лечение, включително и в чужбина. Той добави, че процесите, които текат в момента са опит за овладяване на НЗОК. „4.5 млрд. лв. не са малко пари и за управляващите е важно кой ги контролира”, каза още той. Георги Гьоков бе категоричен, че управителят на НЗОК, трябва да е независим  от политиците и да провежда политика, единствено, в интерес на пациентите.", "date": "2018.02.18", "title": "Георги Гьоков, БСП: Здравеопазването в България е в критично положение"}
{"url": "http://www.focus-news.net/news/2018/02/18/2489807/vanya-yordanova-etnolog-na-sirni-zagovezni-se-igrae-poslednoto-zimno-horo-i-se-pravyat-kukerski-igri.html", "text": "На Сирни Заговезни се играе голямо общомегданско хоро, което е скокливо, буйно, темпераментно и според народната вяра колкото по-висок е отскокът на това хоро, толкова повече и по-високи ще растат посевите. Това каза за Радио „Фокус“ – Смолян етнологът Ваня Йорданова. По думите ѝ на места докато хорото се вие всяка годеница трябва да закичи с китка чимшир всички играещи родственици на нейния годеник. „Хората на Сирни Заговезни са последните зимни хора. През периода на Великденските пости хора не се играят, а от Сирната неделя до Великден се преустановяват и сватбите“, отбеляза Йорданова. Тя добави, че друг типичен елемент от празничната обредност на Сирницата са предрешванията от типа на кукерите. „В Смолянско подобни игри са ставали и все още се случват макар и с много иновации в тях в селата Широка лъка, Орехово, Петково и в кварталите \"Райково\" и \"Устово\". Основен обреден елемент в тези кукерски игри е обхождането на всички домове в селището с пожелание за здраве, плодородие и събиране на подаръци от кукерските състави“, каза още етнологът. Друг такъв момент е обредното заораване и засяване. „Сирница с празничните огньове и с кукерските игри е един от най-обичаните български празници. Основният смисъл на всички тези разнообразни обичаи, които се изпълняват на този ден, е един и същ – чрез обредни дейности и практики да се прогонят злите сили, вредните насекоми и лошотията, които се активизират при настъпването на пролетта, както и да се осигури плодородие, плодовитост и здраве на хората“, каза още Йорданова.\r\nНели ГЕРГЬОВСКА", "date": "2018.02.18", "title": "Ваня Йорданова, етнолог: На Сирни Заговезни се играе последното зимно хоро и се правят кукерски игри"}
{"url": "http://www.focus-news.net/news/2018/02/18/2489808/tass-benyamin-netanyahu-zayavi-che-izrael-nyama-da-pozvoli-na-iran-da-se-ukrepi-v-siriya.html", "text": "Министър-председателят на Израел Бенямин Нетаняху заяви по време на Мюнхенската конференция за сигурността, че страната му ще положи всички сили Иран да не може да действа в Сирия, предава ТАСС.\r\n„Иранските намерения в Сирия са съвършено ясни. Иран иска да обедини Техеран и средиземноморското сирийско пристанище Тартус и да създаде една държава“, заяви Нетаняху. „Израел ще сдържа Иран в опитите му да продължи военните действия в Сирия“, подчерта той, допълвайки, че Техеран, по данни на израелското разузнаване, „се стреми да създаде бази в Сирия“. \r\nТой допълни , че активното въвличане на Иран в сирийския конфликт ще измени решението на Израел да не се меси в ситуацията.\r\n„Ако президентът на Сирия Башар Асад допусне проникването на Иран на територията на страната си, това ще измени нашата позицията. Решението е на Иран и на Асад“, допълни Нетаняху.  Виктор Турмаков", "date": "2018.02.18", "title": "ТАСС: Бенямин Нетаняху заяви, че Израел няма да позволи на Иран да се укрепи в Сирия"}
{"url": "http://www.focus-news.net/news/2018/02/18/2489819/sofiya-katastrofa-mezhdu-tri-tir-a-s-turska-registratsiya-e-stanala-sled-botevgrad-v-posoka-avtomagistrala-hemus-nyama-postradali.html", "text": "Катастрофа между три ТИР-а с турска регистрация е станала след Ботевград в посока автомагистрала „Хемус“, няма пострадали. Това съобщиха от пресцентъра на МВР. Днес към 12.00 часа бил получен сигнал за пътен инцидент, станал на пътя след Ботевград, посока автомагистрала „Хемус“.  По първоначални данни три ТИР-а с турска регистрация леко са се ударили и усукали. Няма пострадали. На място полицейски екипи извършват оглед и изясняват причините за възникналия инцидент. Движението в района се осъществява в една лента  и се регулира от служители на реда.", "date": "2018.02.18", "title": "София: Катастрофа между три ТИР-а с турска регистрация е станала след Ботевград в посока автомагистрала „Хемус“, няма пострадали"}
{"url": "http://www.focus-news.net/news/2018/02/18/2489821/montana-84-godishna-zhena-e-namerena-ubita-v-lom.html", "text": "84-годишна жена е намерена убита в Лом. Това съобщиха за Агенция „Фокус“ от пресцентъра на МВР. Жената е открита в събота. Била е с прободна рана. По първоначални данни е заподозряна е 66-годишна жена, която е в болница също с прободна рана. \r\nДеница КИТАНОВА", "date": "2018.02.18", "title": "Монтана: 84-годишна жена е намерена убита в Лом"}
{"url": "http://www.focus-news.net/news/2018/02/18/2489822/veliko-tarnovo-pozhar-gorya-v-kashta-v-selo-miykovtsi-naneseni-sa-samo-materialni-shteti.html", "text": "Мебели и техника изгоряха при пожар в къща в еленското село Мийковци. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за възникнал пожар е получен в 12.32 часа. На място е изпратен екип на Районната служба в Елена с един противопожарен автомобил и трима пожарникари. При пристигане дежурният екип съвместно с наемателите на къщата са извършили доизгасяне на огнището на пожара. Изгорели са мебели и бяла и черна техника и са опушени 30 кв. м стени и домашно имущество. Причината за възникването на пожара е небрежност при боравене с открит огън.\r\nНадежда КРЪСТЕВА", "date": "2018.02.18", "title": "Велико Търново: Пожар горя в къща в село Мийковци, нанесени са само материални щети"}
{"url": "http://www.focus-news.net/news/2018/02/18/2489811/adelina-stefanova-hram-vavedenie-bogorodichno-blagoevgrad-ot-sirni-zagovezni-do-tomina-nedelya-ne-se-pravyat-svatbi-i-ne-se-igrayat-hora.html", "text": "От Сирни Заговезни до Томина неделя се забраняват всякакви хора, люлеене на люлки и сватби. Това каза за Радио „Фокус“ - Пирин Аделина Стефанова, уредник в храм „Въведение Богородично“ в Благоевград. По думите ѝ Сирница или Прошки се отбелязва седем седмици преди Великден, като обичаите и вярванията свързани с празника предхождат Великденския пост. „В навечерието на Сирни Заговезни целият род се събира в дома на възрастните. Там се нарежда прекрасна празнична трапеза, на която се слагат само млечни продукти – баница със сирене, варени яйца и халва, а домакинята задължително е приготвила обреден хляб с мая“, каза още Стефанова. Тя добави, че преди вечерята трапезата се прекадява от най-възрастната жена в рода и от хляба всеки хапва залък, натопен във вино за здраве. След тържествената вечеря започна най-тържествената част на празника. Стопанката връзва на вълнен конец, закачен на тавана или на полюлея бяло яйце или парченце халва. „Става дума не за обикновената такава, а за бялата халва с фъстъци. Обичаят се нарича „хамкане“ или „лашкане“, посочи църковният уредник. Аделина Стефанова обясни, че около масата сядат на колене всички дечица с ръце зад гърба си, за да не пипат конеца, стопанката залюлява яйцето в посока на часовниковата стрелка, а малките се опитват да го захапят без ръце, като същото се повтаря и с халвата. Тя уточни, че старо поверие гласи, че който успее да захапе яйцето или халвата, ще е здрав през цялата година, точно така както и този, на който се е паднала паричката от бъднишката пита. „Преди да си тръгнат по-младите искат прошка от по-възрастните родите и близки, а мъжете излизат на двора и гърмят с пушки, за да оповестят началото на поста“, добави Стефанова.\r\nЛивия НИНОВА", "date": "2018.02.18", "title": "Аделина Стефанова, храм „Въведение Богородично“ – Благоевград: От Сирни Заговезни до Томина неделя не се правят сватби и не се играят хора"}
{"url": "http://www.focus-news.net/news/2018/02/18/2489820/russia-today-spored-vodesht-voenen-ekspert-pristiganeto-na-vtori-eskadren-minonosets-na-sasht-v-cherno-more-e-nepriyatelski-signal.html", "text": "Членът на обществения съвет при руското министерство на отбраната и главен редактор на списание „Национална отбрана“ Игор Коротченко  излезе пред Russia Today с коментар относно това, че в Черно море са влезли два ескадрени миноносци на ВМС на САЩ „Карни“ и „Рос“.\r\n„Отчитайки, че според конвенцията от Монтрьо тези кораби не могат да се намират на постоянна основа, те влизат постоянно навлизат в Черно море, за да може в акваторията на Черно море във всеки момента да има носител на крилати ракети „Томахоук“. Това е форма на военно-политическо присъствие и неприятелски сигнал, насочен към Москва“, смята Коротченко . Той допълни, че ескадрените миноносци ще бъдат следени. \r\n„При всеки случай носителят на въпросното въоръжение в акваторията на Черно море е обект, представляващ опасност. Разбира се, той се следи от силите на въздушното и електронното разузнаване. Имаме разгърната групировка на силите на ПВО, в частност С-400, която винаги се намира в бойна готовност, макар и непосредствена заплаха да няма. Въпреки това от военно-политическа гледна точка това е явно неприятелски жест за Москва от страна на Вашингтон“, заключи експертът. \r\nПо-рано бе съобщено, че ескадреният миноносец „Карни“ се е присъединил към ескадрения миноносец „Рос“, намиращ се в Черно море, „за провеждането на морски операции по сигурността“.  Виктор Турмаков", "date": "2018.02.18", "title": "Russia Today: Според водещ военен експерт пристигането на втори ескадрен миноносец на САЩ в Черно море е неприятелски сигнал"}
{"url": "http://www.focus-news.net/news/2018/02/18/2489826/sergey-lavrov-opitvat-se-da-razigrayat-cherna-gora-kato-razmenna-moneta-v-rusofobskata-voyna.html", "text": "Руският външен министър Сергей Лавров заяви, че се опитват да разиграят Черна Гора като разменна монета в русофобската война, налагайки върху нея членство в ЕС, предава ТАСС.\r\n„Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха ѝ членството в НАТО, категорично отказвайки да проведат референдум в нея“, заяви Лавров. „Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат“, допълни той.\r\nМинистърът допълни, че Русия винаги е имала добри отношения с Черна гора. „Не разбирам защо им е нужно на черногорците да влизат в тази русофобска кампания. Това остава на тяхна съвест“, подчерта Лавров. „Смятаме, че линията на това, тази територия да се въвлече, „засмуче“, колкото се може по-скоро в НАТО  противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя“, смята той.\r\n„Това противоречи и на здравия разум, защото на Балканите отново се опитват да създадат конфликтна зона“, убеден е Лавров.  Виктор Турмаков", "date": "2018.02.18", "title": "Сергей Лавров: Опитват се да разиграят Черна гора като разменна монета в русофобската война"}
{"url": "http://www.focus-news.net/news/2018/02/18/2489824/pregled-na-mezhdunarodnite-novini-do-13-chasa-agentsiya-fokus.html", "text": "Израелският министър-председател Бенямин Нетаняху предупреди Иран да не предприема агресия чрез свързаните с него групировки в региона на Близкия изток.\r\n„Имам послание до тираните в Техеран: не изпитвайте Израел!“, заяви Нетаняху по време на Мюнхенската конференция за сигурност. \r\nТой също така демонстрира парче метал, което нарече „парче от ирански безпилотен летателен апарат, това което остана от него, след като го свалихме“.\r\n***  Членът на обществения съвет при руското министерство на отбраната и главен редактор на списание „Национална отбрана“ Игор Коротченко  излезе с коментар относно това, че в Черно море са влезли два ескадрени миноносци на ВМС на САЩ „Карни“ и „Рос“.\r\n„Отчитайки, че според конвенцията от Монтрьо тези кораби не могат да се намират на постоянна основа, те влизат постоянно навлизат в Черно море, за да може в акваторията на Черно море във всеки момента да има носител на крилати ракети „Томахоук“. Това е форма на военно-политическо присъствие и неприятелски сигнал, насочен към Москва“, смята Коротченко . Той допълни, че ескадрените миноносци ще бъдат следени. \r\n„При всеки случай носителят на въпросното въоръжение в акваторията на Черно море е обект, представляващ опасност. Разбира се, той се следи от силите на въздушното и електронното разузнаване. Имаме разгърната групировка на силите на ПВО, в частност С-400, която винаги се намира в бойна готовност, макар и непосредствена заплаха да няма. Въпреки това от военно-политическа гледна точка това е явно неприятелски жест за Москва от страна на Вашингтон“, заключи експертът. \r\nПо-рано бе съобщено, че ескадреният миноносец „Карни“ се е присъединил към ескадрения миноносец „Рос“, намиращ се в Черно море, „за провеждането на морски операции по сигурността“.\r\n*** Всичките 66 души пътници и екипаж са загинали в иранския самолет, разбил се в планините Загрос.\r\n„След като претърсихме района, за жалост открихме, че всичките пътници са загинали“, съобщи Мохамад Табатабай, директор на отдел „Връзки с обществеността“ на „Асеман Еърлайнс“, чийто е разбилия се самолет.  Земетресение с магнитуд 4,3 по скалата на Рихтер е регистрирано в иранската северна провинция Семнан.\r\nТрусът е регистриран в 2:02 часа през нощта местно време (0:32 българско време) недалеч от град Семнан на дълбочина от 10 км.\r\nНяма данни за жертви и разрушения. \r\n*** Израелските военни са атакували 18 цели в Ивицата Газа в отговор на „терористични актове“ от страна на ХАМАС.\r\nОтбелязва се, че терористи са взривили бомба на пътя на армейски патрул, ранявайки четирима военнослужещи. По-късно са изстреляли ракета, която по данните на местните медии, попада в жилищна сграда в един от пограничните кибуци, но не се взривява. През нощта в пограничните населени места, включително в град Сдерот са звучали сирени, но след това армията признава тревогата за фалшива.\r\nМинистерството на здравеопазването в Ивицата Газа съобщава, че при въздушните удари на израелската авиация са ранени двама палестинци. \r\nОтговорност за всяко агресивно действие от територията на анклава, израелтяните възлагат на управляващото го движение ХАМАС. \r\n***  По данни на сирийските държавни медии и местни лекари шестима цивилни са демонстрирали затруднения в дишането и други симптоми – индикатори за вдишване на отровни газове след атака на турската армия по контролирания от кюрдите анклав Африн в северната част на Сирия.\r\nДживан Мохамед, лекар в основната болница в Африн заяви, че в момента в нея се лекуват от отравяне шестима души, които са пристигнали в петък през нощта от село Арандъ, след като то е било нападнато от турски части. Друг лекар – Нури Кенбер, заяви, че жертвите се оплакват от проблеми с дишането, повръщане и кожни обриви.  „Един от тях бе и с разширени зеници“, уточни той.\r\nДържавната информационна агенция САНА и базираната в Лондон Сирийска обсерватория за правата на човека  също цитиратместни лекари в докладите си. Твърденията все още не са независимо потвърдени, а кадрите от болниците показват хора на легло с кислородни маски, които не показват други симптоми на отравяне с бойни отровни вещества – гърчове или пяна от устата. \r\nСпоред източник от Белия дом САЩ знаят за съобщенията, но не могат да ги потвърдят, посочвайки, че „е извънредно маловероятно“ Турция да е използвала химически оръжия срещу кюрдите. \r\nТурските въоръжени сили излязоха с официално заявление, че не използват „забранени муниции“ в операцията в Африн. От там допълниха, че се стараят при бойните операции да няма пострадали цивилни и че единствените цели в Африн са „терористи“.\r\n***", "date": "2018.02.18", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/18/2489813/veliko-tarnovo-s-podnasyane-na-ventsi-i-tsvetya-pred-pametnika-na-vasil-levski-v-grada-byaha-otbelyazani-145-godini-ot-smartta-na-apostola-na-svobodata.html", "text": "С военен ритуал бяха поднесени венци и цветя пред паметника на Васил Левски във Велико Търново по повод 145 години от неговата смърт, предаде репортер на Радио „Фокус“ – Велико Търново. Честванията започнаха с изпълнение на литературно-музикална композиция „Поклон, Апостоле!“ в изпълнение на Павел Люцов и Милка Люцова - членове на клуб „Млад възрожденец“. Учениците припомниха делото на Апостола на българската свобода, както и историята на паметника на героя във Велико Търново. Монументът е открит през 1946 година. Той е дело на скулптура Любомир Далчев. \r\nСлово произнесе председателят на Общобългарски комитет „Васил Левски“ Васил Василев. „Днес е Сирни Заговезни – ден на Прошка. Мисля, че съвпадението на тази дата с годишнината от гибелта на Апостола, ни задължава днес да поискаме прошка от него за това, че не сме успели да осъществим заветите му и да направим България такава, каквато той е искал да види“, посочи Василев. \r\nЗаупокойна молитва отслужи Негово благоговейнство свещеник Давид Йовчев. След това се проведе военен ритуал за полагане на венци и цветя на признателност с изпълнение на „Химн на Р България”. \r\nНа честванията присъстваха кметът на Велико Търново инж. Даниел Панов, зам.-областният управител Ивета Кабакчиева, председателят на Общински съвет – Велико Търново Венцислав Спирдонов, представители на двата университета в града, народни представители, общински съветници, общественици. Венци и цветя бяха поднесени и от признателните граждани.\r\nНадежда КРЪСТЕВА", "date": "2018.02.18", "title": "Велико Търново: С поднасяне на венци и цветя пред паметника на Васил Левски в града бяха отбелязани 145 години от смъртта на Апостола на свободата"}
{"url": "http://www.focus-news.net/news/2018/02/18/2489818/prof-plamen-pavlov-ima-dostatachno-svedeniya-da-se-smyata-che-pone-vednazh-vasil-levski-e-pravil-obikolka-v-makedoniya.html", "text": "Има достатъчно сведения да се смята, че поне веднъж е правил обиколка в Македония, като най-вероятно е посетил Крива паланка, Куманово и Скопие. В неговия адрес има един шифрован адрес в село Галичник, което днес не съществува, но тогава е много известно. Това вероятно е неговата връзка с тамошните зографи. Той има много добри връзка с интелигенцията. Той самият също е имал дарба да рисува. Вероятно това са някакви негови хора и той пише писмо на д-р Константин Робев, че развитието на организацията върви от Дунава на юг и че като се изгради първата конструкция идва редът на Тракия и Македония“, каза проф. Павлов и посочи, че Левсик наистина започва тези действия. Той обърна внимание, че Левски се е познавал с много хора от Македония  от Първата и във Втората българска легия. Той отчете, че Вътрешната македоно-одринска революционна организация до голяма степен е продължение на делото на Левски и на Ботев. „Неслучайно знаем, че Даме Груев е учредявал комитети с Устава на БРЦК, с четене на части  по „Записки по българските въстания“. В това отношение на бъдещите не само добросъседски, но и добронамерени отношения, в Македония това нещо трябва да се признае, че няма никаква отделна македонска не само нация и революция, а това е едно естествено продължение на българската революция. Най-големият идеал за Гоце Делчев е именно Васил Левски“, коментира проф. Павлов. Историкът обърна внимание, че Левски е поддържал големи връзки с бесарабските българи. „Няма данни дали е ходил в Бесарабия, но според мен е възможно де е посетил Болград и близките селища. Още повече, че той е имал такива контакти още, когато през 1867 г. е бил в Яш, при Натанаил Охридски. Да не говорим, че Болградският комитет участва в общите събрания на организацията. Самият Левски е в добри отношения с Михаил Греков, Олимпий Панов“, поясни проф. Павлов. Той допълин, че Левски е имал сериозни връзки и с цариградските българи. Според него става дума за един човек, който съчетава в себе си качествата на революционер, на политик, на държавник. „Неслучайно тогавашните съратници казват привременното правителство. Вътрешният комитет с център Ловеч е бил много по-известен като привременно правителство в България, т.е. той се стреми да направи една паралелна държава, която да доведе дотам, че свободата да бъде извоювана по най-ефективния начин, с масовост на участието, дори с мирни средства“, допълни проф. Павлов. \r\nДеница КИТАНОВА", "date": "2018.02.18", "title": "Проф. Пламен Павлов: Има достатъчно сведения да се смята, че поне веднъж Васил Левски е правил обиколка в Македония"}
{"url": "http://www.focus-news.net/news/2018/02/18/2489816/pazardzhik-s-ritualno-preskachane-na-ogan-shte-bade-otbelyazan-praznikat-sirni-zagovezni-vav-velingrad.html", "text": "Празникът Сирни заговезни ще бъде отбелязан с ритуално прескачане на огън във Велинград. Това съобщи за Радио „Фокус“ – Пазарджик Бояна Кирилова, експерт в Общината. Ритуалът ще започне от 18.30 часа на  пл. „Възраждане” в кв. \"Каменица\" с празнична програма на съставите при НЧ „ Васил Левски 1904“. „Традиционния огън за празника в кв. \"Чепино\"  ще бъде запален в близост до езерото „Клептуза“ в 19.00 часа с участието на народния певец Янко Неделчев. Във Велинград обичаят със запалването на огъня се нарича Гаганица. По традиция млади и стари си вземат прошка още на площада“, уточни Кирилова. Тя добави, че във връзка с християнския празник Сирни Заговезни Община Велинград напомня на всички граждани, че нерегламентираното изгаряне на автомобилни гуми, отработени масла и синтетични материали е забранено. При горенето им се отделят вредни емисии с висока концентрация на диоксини и фурани, което води до значително замърсяване на атмосферния въздух. Община Велинград призовава всички граждани да празнуваме разумно, без да вредим на здравето си и да не замърсяваме околната среда.\r\nАлбена ЖИЛЕКОВА", "date": "2018.02.18", "title": "Пазарджик: С ритуално прескачане на огън ще бъде отбелязан празникът Сирни Заговезни във Велинград"}
{"url": "http://www.focus-news.net/news/2018/02/18/2489831/turtsiya-masovi-aresti-na-rakovoditeli-na-legalnata-kyurdska-partiya.html", "text": "Тази сутрин полицията и извършила масови обиски и арести в Анкара на ръководители на легалната и парламентарно представена кюрдска  Демократическа партия на народите (ДПН), пише вестник „Джумхуриет”. \r\nСред задържаните са членове на Централния изпълнителен комитет (ЦИК) на ДПН, както и съпредседатели на партията. Стана известно, че решение за задържане има и за зам.-генералния председател на ПНД Фатма Куртулан. Адвокати споделят, че броят на задържаните може да се увеличи. От Отдела за борба с тероризма на полицията уточняват, че решенията за арести са по повод „разкрити връзки на ДПН с т.нар. „Терористична организация на гюленистите/Паралелна държавна структура” (ФЕТО/ПДС), посочва още „Джумхуриет”. Георги Димов", "date": "2018.02.18", "title": "Турция: Масови арести на ръководители на легалната кюрдска партия"}
{"url": "http://www.focus-news.net/news/2018/02/18/2489830/predsedatelyat-na-ns-tsveta-karayancheva-shte-prisastva-v-bryuksel-na-vazpomenatelna-tseremoniya-za-otbelyazvane-na-145-g-ot-gibelta-na-apostola-na-svobodata.html", "text": "Председателят на Народното събрание Цвета Караянчева ще присъства в Брюксел на възпоменателна церемония за отбелязване на 145 години от гибелта на Апостола на свободата пред барелефа на Васил Левски на сградата на консулската служба към посолството на България в Белгия. Отбелязването ще бъде на 19 февруари 2018 г. в 17.00 часа. Това съобщиха от пресцентъра на Народното събрание.\r\nПочетен гост ще бъде председателят на Европейския парламент Антонио Таяни. На събитието ще присъстват народни представители, членове на Европейския парламент и представители на българската общност. Цвета Караянчева и Антонио Таяни ще отправят послания по повод годишнината. \r\nУченици от българското училище „Пейо Яворов“ към посолството на Република България ще изпълнят стихотворения, посветени на Апостола. Поднесени ще бъдат цветя пред барелефа на Васил Левски. \r\nПредседателят на Народното събрание Цвета Караянчева ще бъде в Брюксел за участие в Интерпарламентарната конференция за стабилност, икономическа координация и управление в Европейския съюз.", "date": "2018.02.18", "title": "Председателят на НС Цвета Караянчева ще присъства в Брюксел на възпоменателна церемония за отбелязване на 145 г. от гибелта на Апостола на свободата"}
{"url": "http://www.focus-news.net/news/2018/02/18/2489829/mvr-v-tezhko-sastoyanie-e-otkrita-dashteryata-na-ubitata-84-godishna-zhena-ot-lom.html", "text": "В тежко състояние е открита дъщерята на убитата 84-годишна жена от Лом. Това съобщиха от пресцентъра на МВР. Криминалисти на РУ - Лом изясняват обстоятелствата около тежкия криминален инцидент. Вчера към 10.45 часа сигнал в полицията подала сестрата на пострадалата 66-годишна жена. Обяснила, че сутринта отишла в дома на 85-годишната ѝ майка, която била на легло. Заварила възрастната жена починала, а сестра си – в тежко състояние с порезни рани в областта на шията и гърдите. Веднага на място пристигнали полицейски и медицински екипи. Ранената жена  била откарана в болница, където лекарите продължават да се борят за живота ѝ. \r\nНа място е извършен оглед, при който е установена дълбока порезна рана в областта на шията на починалата. Една от водещите версии, по които криминалистите на РУ - Лом работят, е битова. По случая е образувано досъдебно производство, действията по него продължават под наблюдението на Прокуратурата.", "date": "2018.02.18", "title": "МВР: В тежко състояние е открита дъщерята на убитата 84-годишна жена от Лом"}
{"url": "http://www.focus-news.net/news/2018/02/18/2489827/pazardzhik-katastrofa-mezhdu-dva-leki-avtomobila-e-stanala-na-izhoda-na-velingrad-v-posoka-pazardzhik.html", "text": "Катастрофа между два леки автомобила е станала на изхода на Велинград в посока Пазарджик, предаде репортер на Радио „Фокус“ – Пазарджик. Няма пострадали хора, нанесени са само материални щети. И двете МПС са изведени извън пътното платно. На място има патрул на „Пътна полиция“, който регулира трафика. Движението и в двете посоки е интензивно. Пътните настилки са сухи.\r\nАлбена ЖИЛЕКОВА", "date": "2018.02.18", "title": "Пазарджик: Катастрофа между два леки автомобила е станала на изхода на Велинград в посока Пазарджик"}
{"url": "http://www.focus-news.net/news/2018/02/18/2489823/tsarygrad-siriyskite-kyurdi-saobshtavat-che-sa-likvidirali-13-turski-voenni-v-afrin.html", "text": "В сирийската провинция Африн продължават сблъсъците между „Сирийските демократически сили“, в чиято основа са кюрдските отряди Пешмерга  и войниците от турската армия, предава  Царьград.\r\nВ района Раджу специалните подразделения на кюрдите са атакували отрядите на турските военни недалеч от селата Кода и Балилка. Благодарение на неочаквания удар в района на село Кода кюрдите са убили седем турски войници и да ранят още няколко.\r\n„По време на боевете в село Балилка са убити шест турски войници“, съобщава медийният център на кюрдските „Отряди за народна самоотбрана“. Освен това в района Джиндерес край село Дева при престрелка са убити двама протурски бойци. Виктор Турмаков", "date": "2018.02.18", "title": "Царьград: Сирийските кюрди съобщават, че са ликвидирали 13 турски военни в Африн"}
{"url": "http://www.focus-news.net/news/2018/02/18/2489828/boyko-borisov-v-intervyu-pred-trend-balgariya-smyata-azerbaydzhan-za-prioriteten-partnyor.html", "text": "Българският министър-председател Бойко Борисов излезе с ексклузивно интервю през азербайджанската медия  Trend.  Перспективи за задълбочаване на отношенията между България и Азербайджан\r\n„България отдава голямо значение на отношенията си с Азербайджан и счита страната за приоритетен партньор предвид големите перспективи за развитие на сътрудничеството в различни области от взаимен интерес“, заяви Бойко Борисов. \"Като се имат предвид силните връзкиа между нашите две страни и съществуващата правна рамка за сътрудничество, ние вярваме, че сегашното ниво на двустранната търговия не съответства на потенциала на България и Азербайджан и ние бихме искали да засилим търговските и икономически отношения, включително чрез съвместни Междуправителствена комисия по икономическо сътрудничество“, отбеляза министър-председателят.\r\nБорисов е убеден, че има голям потенциал за сътрудничество с Азербайджан в областта на диверсификацията на източниците и маршрутите на енергийните доставки. \"На 16 януари 2018 г., по време на посещението си  в Баку, аз имах честта да участвам с азербайджанския си колега  Артур Расизаде на официалното откриване на редовните полети между Баку и София. Сигурен съм, че  то ще насърчи развитието на отношенията между България и Азербайджан в сферата на туризма“, добави премиерът.Ролята на Азербайджан за укрепване на енергийната сигурност в Европа\r\n„България има интерес от изпълнението на стратегически проекти за транспортна инфраструктура на енергия като \"Южния газов коридор\", свързващ Европа и Азербайджан“, заяви Борисов. \"Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България\", допълни той. Министър-председателят отбеляза, че Азербайджан е не само основен източник на газ, но също така играе ключова роля в осъществяването на проекта \"Южен газов коридор\", който ще гарантира енергийната сигурност на Европа. Освен това Борисов добави, че България и Азербайджан са установили силно партньорство в областта на енергетиката.\r\n„Ярък пример за това партньорство е договорът между българската компания „Булгаргаз“ и държавната петролна компания SOCAR за доставки на природен газ от Азербайджан до България от 2020 г.“, допълни министър-председателят.\r\n\"Ние очакваме, че изграждането на газовия интерконектор Гърция-България (IGB) от които България ще получи азербайджански газ ще започне през юни 2018 г.. По този начин,  ще бъде   гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „Шах Дениз\", - допълни Борисов. Относно важността на Баку-Тбилиси-Карс за развитието на икономическите отношения между България и Азербайджан\r\nПремиерът смята, че железопътната линия Баку-Тбилиси-Карс ще допринесе за разширяването на икономическото сътрудничество между България и Азербайджан.\r\n\"Ние виждаме железопътната линия като стратегически транспортен проект, който може да бъде от полза не само за Азербайджан, Грузия и Турция, но и за България и другите европейски страни\", каза премиерът.\r\nБорисов припомни, че Европейският съюз приветства откриването на железопътната линия Баку-Тбилиси-Карс и по-нататъшно подобряване на транспортните връзки между България, Турция, Грузия, Азербайджан и Централна Азия. Възможности пред азербайджанските инвеститори в България\r\n„България има интерес да развива двустранните търговски и икономически отношения с Азербайджан и възнамерява да използва максимално възможностите за съвместни“, убеден е  Борисов. Той отбеляза, че въпреки отрицателните последици от световната финансова и икономическа криза България успява да запази макроикономическа и финансова стабилност.\r\n\"В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката - газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления“, заключи премиерът.  Виктор Турмаков", "date": "2018.02.18", "title": "Бойко Борисов в интервю пред Trend: България смята Азербайджан за приоритетен партньор"}
{"url": "http://www.focus-news.net/news/2018/02/18/2489836/silistra-21-e-izbiratelnata-aktivnost-v-chastichnite-kmetski-izbori-v-selo-sredishte-kam-1300-chasa.html", "text": "21% е избирателната активност в частичните кметски избори в село Средище към 13.00 часа. Това съобщи за  Радио „Фокус“ - Шумен Иван Антонов, председател на Общинска избирателна комисия - Кайнарджа. В двете секции в населеното място са гласували общо 236 души от имащите право на вот 1099 избиратели. Изборният ден протича нормално. Кметското място в село Средище си оспорват четирима кандидати.\r\nИвелина ИВАНОВА", "date": "2018.02.18", "title": "Силистра: 21% е избирателната активност в частичните кметски избори в село Средище към 13.00 часа"}
{"url": "http://www.focus-news.net/news/2018/02/18/2489825/plovdiv-vazstanovka-na-ritualite-za-sirnitsa-shte-se-sastoi-v-tsentara-na-sopot.html", "text": "Възстановка на празника Сирни Заговезни ще се състои в центъра на Сопот. Това съобщиха за Радио „Фокус“ – Пловдив организаторите на събитието от Етнографски и занаятчийски център „Сопотски еснафъ“. Програмата по отбелязване на празника започва от 15.30 часа. Присъстващите ще станат част от кукерски ритуал за прогонване на злите сили и за една здрава и успешна година. От 16.00 часа на тревната площ в близост до центъра на Сопот ще се състои възстановка на ритуалите за Сирница. На място ще се проведат и два конкурса – кулинарен конкурс за традиционни сирнишки гозби и конкурс за най-добър детски маскараден костюм или най-оригинална ръчно изработена традиционна кукерска маска. Победителите ще бъдат оценени и наградени от компетентно жури. В празника днес ще участват кукерските групи при НЧ „Пробуда“ от село Каравелово и НЧ „Пробуда-1903“ при село Отец Паисиево. Организаторите смятат, че чрез подобни възстановки и празници ще се възстановят и запазят българските обичаи и традиции.\r\nТони МИХАЙЛОВ", "date": "2018.02.18", "title": "Пловдив: Възстановка на ритуалите за Сирница ще се състои в центъра на Сопот"}
{"url": "http://www.focus-news.net/news/2018/02/18/2489833/vasil-vasilev-obshtobalgarski-komitet-vasil-levski-blagodarya-ti-apostole-che-predi-poveche-ot-145-godini-nacherta-patishtata-po-koito-dnes-da-varvim.html", "text": "Благодаря ти, Апостоле, че преди повече от 145 години начерта пътищата, по които днес да вървим. Това каза в словото си по повод 145 години от обесването на Васил Левски председателят на Общобългарски комитет „Васил Левски“ Васил Василев, предаде репортер на Радио „Фокус“ – Велико Търново. Василев подчерта, че днес българинът не прави достатъчно, за да реализира заветите на Апостола на свободата. „Споменът за Левски е жив благодарение на неговите завети, на неговата идеология и философия за това как да се Освободи България, по какъв път да поеме, как да стане тя „чиста и свята република“. Никой досега обаче не е успял да реализира тези завети – нито в годините веднага след Освобождението, нито в Княжеството, нито при царете, нито в периода между 1944 и 1989 година, нито след 1989 година. Ние не се замисляме какво национално богатство са тези завети, как те ни дават тази основа, на която можем да стъпим, за да достигнем бързо до това ниво и да бъдем равни с другите европейски народи“, посочи Василев. Той припомни някой от думите на Левски: „Всичките народи в нея (България) щат живеят под едни чисти и святи закони, както е дадено от бога да живее човекът; и за турчинът, и за евреинът и пр., каквито са, за всичките еднакво ще е само ако припознаят законите равно с българинът. Така ще е в наша България!“, „Ние не искаме от никого нищо чуждо. Ние искаме да живеем с нашите съседи дружество, но не искаме да даваме нищо, което е наше. Ние се водим по това, което е българско“, „Ако някой от влиятелните хора или войводите, подкупен от чуждо правителство, поиска да ни пречи на работите, то тогава този човек ще се накаже със смърт“. \r\n„В идеологията на Левски се крият всички тези неща, на които надявам се в един момент ние ще стъпим. Ако започнем да ги спазваме, в което съм убеден, ние много бързо ще извървим този път, който смятаме, че е толкова далеч от нас, за да бъдем една силна, мощна, свободна и демократична държава с проспериращ народ“, заяви Василев.\r\nНадежда КРЪСТЕВА", "date": "2018.02.18", "title": "Васил Василев, Общобългарски комитет „Васил Левски“: Благодаря ти, Апостоле, че преди повече от 145 години начерта пътищата, по които днес да вървим"}
{"url": "http://www.focus-news.net/news/2018/02/18/2489839/balgarskiyat-ansambal-po-hudozhestvena-gimnastika-specheli-zlaten-medal-v-moskva.html", "text": "Българският ансамбъл по художествена гимнастика спечели златния медал във финала на пет обръча на турнира от веригата „Гран При“, който се провежда в Москва. Симона Дянкова, Мадлен Радуканова, Елена Бинева, Теодора Александрова и Лаура Траатс получиха оценка от 18.900 за изпълнението си с обръчи. Така българките изпревариха големите си конкурентки от Русия с цели 4 десети.  \r\nДомакините останаха втори с 18.500 точки, а далеч зад тях на третата позиция се нареди съставът на Узбекистан с 15.900. Финландия е на четвъртото място с 12.950. \r\nДнес възпитаничките на Весела Димитрова и Михаела Маевска допуснаха по-малко грешки, завършиха с една лека неточност, но тя не повлия на оценката. \r\nОт 14:00 часа е финалът на 3 топки и 2 въжета.", "date": "2018.02.18", "title": "Българският ансамбъл по художествена гимнастика спечели златен медал в Москва"}
{"url": "http://www.focus-news.net/news/2018/02/18/2489840/turski-opozitsionen-deputat-erdogan-reshava-koy-da-vleze-v-zatvora-za-izlizaneto-dumata-imat-evropeyskite-lideri.html", "text": "Депутатът от основаната опозиционна Народнорепубликанска партия (НРП) Йозгюр Йозел заяви, че задържането и освобождаването на журналисти от германския „Ди Велт” Дениз Юджел за прореден път регистрира  липсата на независим съд в Турция, пише вестник  „Джумхуриет” . \r\n„В Турция кой да влезе в затвора решава президентът Реджеп Тайип Ердоган. А кой да излезе от затвора - решението е на европейските лидери. … Обръщам се към Дениз Юджел: Задържането Ви бе едно черно петно за нас. Не заслужихте обаче да бъдете пуснати на свобода по такъв начин. Всички ние искахме това да стане не като пазарлък за танковете Леопард и молбата на Ангела Меркел, а след доказване на Вашата невинност. Дениз Юджел е невинен; това е едно политическо задържане. Беше пуснат на свобода обаче след една „кирлива заменка”. Тези, които лепнаха това срамно петно на Турция, трябва да понесат отговорност. Журналистите не могат да бъдат арестувани заради това, което казват; заради техните информации. Журналистите обаче не могат да бъдат пускани на свобода заради някакви решения и съображения в отбранителната промишленост.” ,обосновава се депутатът от НРП, цитиран от „Джумхуриет”.Георги Димов", "date": "2018.02.18", "title": "Турски опозиционен депутат: Ердоган решава кой да влезе в затвора; за излизането – думата имат европейските лидери"}
{"url": "http://www.focus-news.net/news/2018/02/18/2489842/prof-kostadin-dinchev-folklorist-konyat-e-edin-ot-simvolite-na-blagoevgrad-svarzan-s-legendata-za-vaznikvaneto-na-grada.html", "text": "Конят е един от символите на Благоевград, свързан с легендата за възникването на града. Това каза в интервю за Радио „Фокус“ – Пирин проф. Костадин Динчев, фолклорист и почетен гражданин на Благоевград. Той обясни, че в историята на населеното място са запазени сведения за няколко негови имена. „Първоначално се смята, че градът се е наричал Скаптопара, а по-късно през средновековието името е било променено на Горна Джумая. С това име градът остава до 1950 година, когато придобива името на Димитър Благоев – Благоевград“, каза още проф. Динчев. Той добави, според легендата за възникването на града той се свързва с един от неговите символи – конят. „Според преданието преди много години в района на днешната област Благоевград вилнеела тежка болест, от която масово умирали хора. Тогава населението решило, че трябва да се премести, като за целта трябвало да си намери по-хубаво място за живеене. Така започнали да търсят по-благоприятна територия. За целта пуснали един кон, който дълго се скитал, но накрая спрял на едни зелени поляни край река Бистрица, в близост до минералните извори. Именно около тях започнало да се изгражда бъдещето селище – Горна Джумая“, добави проф. Динчев. Той уточни, че самият символ на коня и днес е важен за Благоевград, като дори може да бъде видяна скулптура, която се намира в долния край на града на неговия вход. Проф. Динчев отбеляза, че идеята на скулптурната фигура е да напомня за легендата.\r\nЛивия НИНОВА", "date": "2018.02.18", "title": "Проф. Костадин Динчев, фолклорист: Конят е един от символите на Благоевград, свързан с легендата за възникването на града"}
{"url": "http://www.focus-news.net/news/2018/02/18/2489835/kardzhali-254-e-izbiratelnata-aktivnost-za-chastichnite-mestni-izbori-v-selo-zvinitsa-kam-1300-chasa.html", "text": "25.4% е избирателната активност за частичните местни избори в село Звиница към 13.00 часа. Това съобщиха за Агенция „Фокус“ от Общинска избирателна комисия (ОИК) – Кърджали. Към 13.00 часа са гласували 220 души при имащи право на глас 866 избиратели. Изборният ден протича без проблеми. \r\nДеница КИТАНОВА", "date": "2018.02.18", "title": "Кърджали: 25.4% е избирателната активност за частичните местни избори в село Звиница към 13.00 часа"}
{"url": "http://www.focus-news.net/news/2018/02/18/2489844/pazardzhik-katastrofa-mezhdu-dva-leki-avtomobila-e-stanala-na-krastovishteto-na-ul-tsar-shishman-i-ul-bulair.html", "text": "Катастрофа между два леки автомобила стана преди минути на кръстовището на ул. „Цар Шишман“ и ул. „Булаир“ в Пазарджик, предаде репортер на Радио „Фокус“ – Пазарджик. Причината за пътния инцидент е отнето предимство от страна на единия водач. Няма пострадали хора, нанесени са материални щети по двата автомобила. Водачите им чакат патрул на „Пътна полиция“. Движението се осъществява нормално.\r\nАлбена ЖИЛЕКОВА", "date": "2018.02.18", "title": "Пазарджик: Катастрофа между два леки автомобила е станала на кръстовището на ул. „Цар Шишман“ и ул. „Булаир“"}
{"url": "http://www.focus-news.net/news/2018/02/18/2489846/fond-za-strategicheska-kultura-rusiya-evropeyskata-komisiya-iznudva-sarbiya.html", "text": "Исторически наложилата се  особеност в развитието на вътрешнополитическите процеси на Балканите е местните избори да се използват за подобряване на методите на борба за власт и да се гарантират интересите на партията. Това важи особено за Сърбия. Както е добре известно, именно „прикрепените“ към местните избори  в Белград улични протести през 1996-1997 г. в много отношения служиха като спусък за следващите драматични събития, превръщайки се в крайна сметка в \"Цветната революция\" през октомври 2000 г. и свалянето на президента Слободан Милошевич, предава руската медия „Фонд за стратегическа култура“.\r\nНа 4 март в Белград ще се проведат общински избори, които ще бъдат генерална репетиция за преизбирането на Народното събрание (Скупщината). Въпреки постоянно циркулиращите слухове за предсрочни  парламентарни избори в Сърбия, управляващата коалиция, водена от Сръбската прогресивна партия е решила проведе \"бойно разузнаване\" на столично равнище на изборите в градския общински съвет. Резултатите от тези избори може да донесат известна изненада за управляващата коалиция, водена от \"прогресивните\" поради широкия спектър от опозиционните кандидати - от списъка на бившия кмет на Белград Драган Джилас и Социалдемократическата партия на бившия сръбски президент Борис Тадич , до перспективното движение \"Двери\".\r\nНе е случайно по време на все по-активната предизборна кампания в Белград пристигна недвусмислено послание от Брюксел. Европейският комисар по разширяването и политиката на добросъседство Йоханес Хан представи Стратегията за разширяване на ЕС в Западните Балкани, род които Брюксел разбира четирите републики от бивша Югославия (Сърбия, Черна гора, Македония, Босна и Херцеговина), Албания, както и Косово. Документът констатира, че Сърбия и Черна гора могат да бъдат \"потенциално готови\"  за присъединяване към ЕС през 2025 г. На останалите е обещана опростена \"допълнителна подкрепа\".\r\nОбявяването именно сега (за първи път за  последните десет години) на  конкретните условия по възможно допускане на Сърбия към ЕС е още по-забележително, предвид че председателят на Европейската комисия Жан-Клод Юнкер наскоро, през есента на 2017 г., заяви, че нито една от страните-кандидатки на Балканския кандидат не е готова да се присъедини към Европейския съюз. Решението да се изпрати на сръбските власти и избирателите определен сигнал бе предшествано от дискусия на срещата на високо равнище на ЕС, която разкри сериозни разногласия над сръбския проблем. Германия не вижда необходимост от засилване  на политиките на ЕС на Балканите, смятайки я за второстепенна пред другите общоевропейски въпроси като излизането на Великобритания от състава на ЕС, миграционния криза и отношенията със Съединените щати. Съвместно изявление на ХДС и ГСДП върху ключовите приоритети на предложената \"голяма коалиция\" не съдържа разпоредби, свързани с Балканите.\r\nВ Европейската комисия и до голяма степен във Франция обаче преобладават други настроения. Там, в съживяването на интеграционните процеси, те виждат важно средство да се даде на Европейския съюз нов жизнен импулс. В същото време Европейската комисия има друго съображение, свързано с желанието Сърбия отново да се използва в антируските геополитически игри. След като не успя в опита си да принуди правителството на Сърбия да се присъедини към санкциите срещу Русия, ЕС сега прави опит да подкопае сърбо-руското сътрудничество в специфичните области на двустранното сътрудничество, преди всичко в енергийния сектор. Обещанието да се обмисли приемането на Сърбия в Европейския съюз през 2025 г. позволява на Брюксел да поиска от властите да спазват стриктно енергийната политика на ЕС, която предполага отказ от участие в руски проекти, както и включването на страната в инфраструктурата на „Турски поток“. \r\nЗа създаване на правна рамка за газовото изнудване на Белград, са призвани измененията на Директивата за природния газ от 2009 г. (2009/73 / ЕС), публикувани от Европейската комисия през ноември 2017 г. Те предвиждат възможността за разширяване на нормите на европейското енергийно законодателство върху газопроводите, влизащи в ЕС от трети страни. Тези правила ( \"Третият енергиен пакет\") предвиждат разделянето на функциите и на доставчика и на „транзитната дестинация“ на газ и допуска на тръбопровода към трети страни, което теоретично позволява на Европейската комисия да регулира и да блокира изпълнението на руските енергийни проекти,  като \"Северен поток - 2\" и \"Турски поток\".\r\n\"Турският поток\" днес е ключово звено в енергийните войни, инициирани от Европейската комисия. Факт е, че положителното решение на правителството на Турция (от януари 2018 г.) за изграждането на морската част на второто (износно) разклонение на тръбопровода прехвърли включването на балканските държави към бъдещата му  инфраструктура на  практично русло.\r\nКато се има предвид, че интерес към приемане и транзит на руски газ, доставян за Балканите, имат не само в Сърбия или България, но и в Италия, по проект \"Турски поток\" придобива значение на  геополитическо предизвикателство за  ЕС. Оттук и желанието на Европейската комисия да „привърже наблизо“ Белград с неясни обещания да одобри сръбската молба за приемане в ЕС през 2025 г.\r\nТук трябва да се има предвид още едно обстоятелство, а именно връзката между Сърбия и Черна гора. Европейската комисия включи Сърбия като една от най-напредналите страни по пътя към Европейския съюз, заедно с Черна гора. Ключовите обстоятелствата, пораждащи такова решение, са , че приемането в ЕС на една или друга страна обичайно се предшества от приема ѝ в НАТО. Това е неписано правило. Съществуват и изключения от правилото (Австрия, Кипър), но за Сърбия няма да има изключения.\r\nВръзката на Сърбия и Черна гора със Западна стратегия на  Европейската комисия означава само едно нещо: сръбските власти трябва да вземат пример от съседите си и да се откажат от принципа на неутралитета. Сръбското издание на \"Нови Стандард\" пише: \"Във външната политика сръбското ръководство избра военния неутралитет, за което и обявено през 2007 г., въз основа на европейска практика на неутралитет и югославския опит с необвързаността. Въпреки това, запазването и укрепването на военния неутралитет на Сърбия в бъдеще ще зависи от позицията на силните държави, най-вече на САЩ, ЕС, Китай и Русия, както и от сръбските съседи и от баланса на силите в ООН ... Особено голяма пречка за сръбския неутралитет в момента е на \"Адриатическата тройка\" оста (Хърватия, Черна гора и Албания), която Сърбия може да неутрализира чрез активна политика в  двете квартети: средиземноморски (Сърбия, Гърция, Италия и Черна гора) и дунавски (Сърбия, Унгария, България и Румъния). Така  Сърбия ще се присъедини към разрешаването на албанския въпрос и ще създаде противотежест на Източното адриатическо крайбрежие. Неутралитетът на Сърбия наистина е възможен  да бъде закрепен в Конституцията, но само след преговори с великите сили и ООН под формата на съответните мерки. \"\r\nВ тази ситуация отново възниква въпросът за активизирането на руската политика на Балканите. Виктор Турмаков", "date": "2018.02.18", "title": "„Фонд за стратегическа култура“ (Русия) : Европейската комисия изнудва Сърбия"}
{"url": "http://www.focus-news.net/news/2018/02/18/2489838/kardzhali-8-e-izbiratelnata-aktivnost-v-kmetstvo-enchets-kam-1300-chasa.html", "text": "8% е избирателната активност в кметство Енчец  към 13.00 часа. Това съобщиха за Агенция „Фокус“ от Общинска избирателна комисия (ОИК) – Кърджали. До този час са гласували 75 избиратели от имащи право на глас 942. Няма подадени сигнали за нарушения в изборния ден до Общинската избирателна комисия. \r\nДеница КИТАНОВА", "date": "2018.02.18", "title": "Кърджали:  8% е избирателната активност в кметство Енчец към 13.00 часа"}
{"url": "http://www.focus-news.net/news/2018/02/18/2489848/evrodeputatat-momchil-nekov-v-balgariya-tryabva-da-vavedem-oznachenieto-planinski-produkt.html", "text": "България може да е една от първите страни в ЕС с въвеждане на термина „Планински продукт“. Това заяви днес евродепутатът Момчил Неков по време на публична дискусия „Планините – неоцененото богатство на Европа” в Семково, съобщиха от пресофиса на евродепутата. Дискусията бе част от Зимен празник \"Белица-Семково-2018\",  който се проведе днес в курорта \"Семково” под патронажа на кмета на Община Белица - Радослав Ревански. „Регионът ни е уникален, 40% от територията на България е с планински и полупланински релеф и страната ни трябва да се възползва от възможността  да въведе термина „планински продукт\". Българските сирене, мед, билки, месни продукти, произведени в планински райони са потенциални носители на престижното означение“, заяви Неков. \r\n„Днес се обръщам с призив да задействаме българските институции и да бъде въведено означението „планински продукт\", което може да подпомогне развитието на планинските райони у нас“, каза Момчил Неков. \r\nТой изтъкна, че въвеждането на подобен тип означения ще даде на продуктите  видимост, гаранция за качество и произход, възможност за финансиране по линия на ОСП и ПРСР, с което да се даде допълнителен тласък за местното производство.\r\nМомчил Неков е инициатор за въвеждане на означението „планински продукт\" в България. Целта е изготвяне на Проекто-наредбата за прилагане на термина за качество „планински продукт\".", "date": "2018.02.18", "title": "Евродепутатът Момчил Неков: В България трябва да въведем означението „планински продукт\""}
{"url": "http://www.focus-news.net/news/2018/02/18/2489843/dobrich-kukersko-shestvie-premina-prez-tsentara-na-kavarna-za-sirni-zagovezni.html", "text": "Днес в Каварна бяха пресъздадени народните ритуали, характерни за Сирни Заговезни. Това съобщиха от пресцентъра на Община Каварна.  Празникът се отбелязва седем седмици преди Великден, а след него – от утре започва Великият пост. \r\nКукерско шествие премина през центъра на града и продължи към Етнографската къща. Според традицията, на този ден по-младите посещават по-стари роднини и близки, за да поискат прошка за своите волни или неволни прегрешения. Самодейци от читалище \"Калиакра\" - село Могилище, изиграха посрещането на гости край семейната трапеза и ритуала по искане на прошка.  \r\nДецата от фолклорен танцов ансамбъл \"Бизоне\" се включиха в празника, като представиха танците \"Мартенски игри\" и „Кукери“ . \r\nПразникът в Етнографския комплекс приключи с голямо Сирнишко хоро.", "date": "2018.02.18", "title": "Добрич: Кукерско шествие премина през центъра на Каварна за Сирни Заговезни"}
{"url": "http://www.focus-news.net/news/2018/02/18/2489849/tsarygrad-ministar-predsedatelyat-na-moldova-predstavi-kato-uslovie-za-priyatelstvo-izvezhdaneto-na-ruskite-voyski-ot-pridnestrovieto.html", "text": "Министър-председателят на Молдова Павел Филип призова Русия да изведе войските си от Приднестровието, предава Царьград.\r\nМедията коментира, че в своята реч пред Мюнхенската конференция за сигурността Филип произнесе редица дежурни изказвания за желанието за балансирани и приятелски отношения с Москва, които уж изпитват либералите в Молдова. Той допълни, че търговското сътрудничество между Москва и Тираспол не трябва да се политизира, а диалогът трябва да се основава на „взаимно уважение“.\r\n„Междувременно ситуацията в отношенията между двете страни е непроста“, заяви Филип. Той изрази надежа Русия да има желание да „изведе от територията на Молдова своите въоръжени сили и боеприпаси“. Виктор Турмаков", "date": "2018.02.18", "title": "Царьград: Министър-председателят на Молдова представи като условие за приятелство извеждането на руските войски от Приднестровието"}
{"url": "http://www.focus-news.net/news/2018/02/18/2489832/targovishte-128-dushi-sa-glasuvali-na-chastichnite-kmetski-izbori-v-selo-kestenovo-kam-1300-chasa.html", "text": "128 души са гласували на частичните кметски избори в село Кестеново към 13.00 часа. Това съобщи за Радио „Фокус“ - Шумен Алберт Бутрев, секретар на Общинската избирателна комисия в Омуртаг. 237 са избирателите в селото. Алберт Бутрев посочи, че е посетена избирателната секция в Кестеново. Изборният ден протича спокойно, без жалби и сигнали за нарушения. Кандидатите за кметския пост са двама.\r\nИвелина ИВАНОВА", "date": "2018.02.18", "title": "Търговище: 128 души са гласували на частичните кметски избори в село Кестеново към 13.00 часа"}
{"url": "http://www.focus-news.net/news/2018/02/18/2489837/vanya-yordanova-etnolog-paleneto-na-oradi-na-sirnitsa-i-do-dnes-se-spazva-na-mnogo-mesta-v-rodopite.html", "text": "Паленето на огън на Сирница е един от основните обичаи на празника. Това каза за Радио „Фокус“ – Смолян етнологът Ваня Йорданова. То е познато навсякъде в страната като се среща под различни форми и наименования. \"В Родопите се нарича оради\", заяви Йорданова. „Приготовлението за тези оради става месец по-рано, като през цялата Сирна неделя момците и децата организирани по махали събират хвойнови клони и ги трупат по високите места в селото. Те се подреждат около прав и дълъг кол, на горния край на който се забожда глава на петел или пък кръст от сурово обелено от кората дърво. Между клоните се слага слама и папрат. Ергените и момчетата от съседните махали се надпреварват в направата на най-голям и най-висок куп“, добави Йорданова. Тя отбеляза, че вечерта след залез слънце всички клади се запалват, а докато те горят момчетата и ергените стрелят със саморъчно направени стрели от леска, които насочват към домовете на харесваните от тях девойки. „Те отправят и шеговити закани към бащите на тези момичета като „на дядо Георги ако не ми даде момата, ще му запаля брадата“ и т. н. Паленето на огньове по високите места, а по-късно и в дворовете на къщите се превръща постепенно в една своеобразна детска игра. Ваня Йорданова каза още, че тези оради се срещат и днес в редица селища в област Смолян, като квартал \"Райково\", където над 25 години се организира такова отбелязване на Сирни Заговезни.\r\nНели ГЕРГЬОВСКА", "date": "2018.02.18", "title": "Ваня Йорданова, етнолог: Паленето на оради на Сирница и до днес се спазва на много места в Родопите"}
{"url": "http://www.focus-news.net/news/2018/02/18/2489841/pleven-375-e-izbiratelnata-aktivnost-kam-1300-chasa-na-chastichnite-mestni-izbori-v-selo-brest.html", "text": "37.5 % е избирателната активност към 13.00 часа на частичните местни избори в село Брест. Това съобщиха за Агенция „Фокус“ от Общинска избирателна комисия (ОИК) – Гулянци. Към 13.00 часа са гласували 691 избиратели при имащи право на глас 1842 души.  Към момента изборният ден протича нормално. Няма получени сигнали за нарушения в Общинската избирателна комисия. Ръководството на комисията заедно с Информационно обслужване е на съвместна обиколка по секциите.  \r\nДеница КИТАНОВА", "date": "2018.02.18", "title": "Плевен: 37.5% е избирателната активност към 13.00 часа на частичните местни избори в село Брест"}
{"url": "http://www.focus-news.net/news/2018/02/18/2489853/sport-boryana-kaleyn-sas-zlaten-medal-v-moskva.html", "text": "Боряна Калейн спечели златен медал във финала на топка на „Гран при“ в Москва. Тя изигра отлично съчетанието си по песента на Мариана Попова и Орлин Горанов \"Чуй ме\" и получи оценка 17,950 точки. Българката надви жестока конкуренция в лицето на останалите съпернички. На второ място остана рускинята Дина Аверина, а трета се нареди Катсярина Галкина от Беларус.\r\nПо-рано днес Боряна Калейн спечели сребърен медал във финала на обръч.", "date": "2018.02.18", "title": "Спорт: Боряна Калейн със златен медал в Москва"}
{"url": "http://www.focus-news.net/news/2018/02/18/2489854/fond-russkiy-mir-spored-sergey-lavrov-sasht-i-es-karat-balkanskite-strani-da-prekratyat-druzhbata-si-s-rusiya.html", "text": "Според външния министър на Русия Сергей Лавров САЩ и ЕС принуждават Сърбия и Черна гора да се откажат от приятелските си и партньорски отношения с Русия, предава  Фонд „Русский мир“.\r\nЛавров отбеляза, че Сърбия се намира в неопределено положение. Според него страната в момента се намира в същото положение, в което по-рано се е намирала Украйна. „От Белград искатн да вземе решение с кой да дружи: с Русия или със Запада“, заяви министърът. Той напомни, че Сърбия има изградени отношения с ЕС и НАТО, но междувременно е сключила споразумение за свободна търговия с Русия.\r\n„Избор между Запада и Русия някога направи и Киев, което в крайна сметка доведе до криза“, подчерта Лавров. Той изрази надежда, че на Запад в близко време ще настъпи отрезвяване.  Виктор Турмаков", "date": "2018.02.18", "title": "Фонд „Русский мир“ : Според Сергей Лавров САЩ и ЕС карат балканските страни да прекратят дружбата си с Русия"}
{"url": "http://www.focus-news.net/news/2018/02/18/2489834/shumen-41-e-izbiratelnata-aktivnost-na-chastichnite-kmetski-izbori-v-selo-kochovo-kam-1300-chasa.html", "text": "41% е избирателната активност на частичните кметски избори в село Кочово към 13.00 часа. Това съобщиха за  Радио „Фокус“ - Шумен от Общинската избирателна комисия във Велики Преслав. 603 души имат право на вот. Изборният ден протича нормално, няма подадени жалби и сигнали за нарушения. В кметската надпревара участват двама кандидати - единият, издигнати от политическа партия, а другият - предложен от Инициативен комитет.\r\nИвелина ИВАНОВА", "date": "2018.02.18", "title": "Шумен: 41% е избирателната активност на частичните кметски избори в село Кочово към 13.00 часа"}
{"url": "http://www.focus-news.net/news/2018/02/18/2489850/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На ГКПП „Капитан Андреево“ и ГКПП „Лесово“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.02.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/02/18/2489845/vratsa-469-e-izbiratelnata-aktivnost-v-selo-gradeshnitsa-na-chastichnite-izbori-za-kmet-kam-1300-chasa.html", "text": "46.9% е избирателната активност в село Градешница на частичните  избори за кмет, съобщиха за Радио \"Фокус\" - Видин от Общинската избирателна комисия в Криводол. Към 13.00 часа в селото са гласували 194 души от имащите право на глас. 414 са избирателите в  селото. Няма подадени жалби и сигнали до момента в Общинската избирателна комисия. Петима са кандидатите за кмет на тези частични избори в Градешница. \r\nАнна ЛОЗАНОВА", "date": "2018.02.18", "title": "Враца: 46.9% е избирателната активност в село Градешница на частичните  избори за кмет към 13.00 часа"}
{"url": "http://www.focus-news.net/news/2018/02/18/2489857/shumen-58-godishen-mazh-e-zaginal-pri-pozhar-v-lek-avtomobil-na-patya-selo-praventsi-selo-velino.html", "text": "58-годишен мъж е загинал при пожар в лек автомобил на пътя село Правенци - село Велино. Това съобщиха от ОДМВР - Шумен. Малко преди 11.00 часа днес бил приет сигнал, че по черен път между селата Правенци и Велино e възникнал пожар. Към мястото са насочени екипи на пожарна, полиция и спешна помощ. Минути след това било получено второ съобщение, че пожарът е в лек автомобил. При пристигане огнеборците заварили да гори Опел „Астра“. В автомобила бил и собственикът му - 58-годишен мъж от село Велино. Починал е на място. Предполага се, че е имало теч на газ в купето на автомобила. Причините за инцидента са в процес на изясняване. Извършва се оглед.", "date": "2018.02.18", "title": "Шумен: 58-годишен мъж е загинал при пожар в лек автомобил на пътя село Правенци - село Велино"}
{"url": "http://www.focus-news.net/news/2018/02/18/2489859/prof-kostadin-dinchev-folklorist-pri-parvoto-prebroyavane-na-naselenieto-prez-1920-godina-v-blagoevgrad-sa-zhiveeli-7-000-dushi-a-prez-2011-godina-broyat-dostigna-90-000.html", "text": "Историята разказва, че Благоевград е стар, дори древен град. Това каза в интервю за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му преди години археолози са открили данни, които свидетелства за това в района на квартал „Струмско“. „За съжаление за тази част от историята на града информацията е доста оскъдна. Повече за говори за Горна Джумая от средновековието натам. В този период градът е посещаван от различни пътешественици, които го споменават в свои документи. А най-подробно може да говорим за историята на града от неговото Освобождение през 1912 година насам, когато градът се развива изключително добре. В края на XIX век при едно посещение на Васил Кънчов в Горна Джумая той отбелязва, че има към 6 000 жители и църква, носеща и до днес името „Въведение Богородично“, построена през 1844 година. Той отбелязва още, че в градът е имало две училища“, добави проф. Динчев. Той посочи, че най-голям разцвет в развитието си градът преживява след Втората балканска война, или познатата още като Междусъюзническа. Проф. Динчев заяви, че в този период много българи от географската област Македония са били прогонени от там, затова много от тях, минавайки през Горна Джумая решават да останат там. „При първото официално преброяване през 1920 година в Горна Джумая е регистрирано население, което наброявало около 7 000 души. През следващото преброяване което е около 1926 година, броят на хората нараства до 9 000. През 1934 година ръстът на населението продължава като са регистрирани 10 000 души. След Втората световна война населението в Горна Джумая е 14 000, а през 1956 година вече живеят 21 000 – 22 000 жители. 1965 година броят става над 30 000, през 1975 година – 50 000, през 1985 година – 65 000, 1992 година – 71 000, а според последното преброяване в Благоевград живеят между 80 000 – 90 000 души“, подчерта проф. Динчев.\r\nЛивия НИНОВА", "date": "2018.02.18", "title": "Проф. Костадин Динчев, фолклорист: При първото преброяване на населението през 1920 година в Благоевград са живеели 7 000 души, а през 2011 година броят достигна 90 000"}
{"url": "http://www.focus-news.net/news/2018/02/18/2489860/grigor-dimitrov-sreshtu-federer-na-finala-v-roterdam.html", "text": "Григор Димитров излиза на корта срещу Федерер на финала в Ротердам днес, след 16:30 часа. Роджър Федерер продължава да е единственият представител на Голямата четворка срещу когото Григор Димитров все още няма победа. В шестте си мача срещу швейцареца досега, Димитров е взел само 2 сета – в Бризбейн и на Australian Open през 2016-а. За последно двамата играха на Уимбълдън миналия сезон, когато Федерер спечели в три сета – 6:4, 6:2, 6:4. Сега обаче българинът вече не е част от мениджърската компания на Федерер и би трябвало да излезе още по-освободен срещу него.\r\nШвейцарецът ще играе за третата си титла в Ротердам след 2005-а и 2012-а година. Той се възроди в последните 12 месеца и кариерата му отново тръгна уверено нагоре. Сега отново е № 1 в световната ранглиста, където Григор Димитров от утре официално ще е № 4.", "date": "2018.02.18", "title": "Григор Димитров срещу Федерер на финала в Ротердам"}
{"url": "http://www.focus-news.net/news/2018/02/18/2489861/petya-ivanova-pchelar-toploto-vreme-nalaga-dopalnitelno-zahranvane-na-pchelnite-semeystva.html", "text": "Топлото време в момента налага допълнително захранване на пчелните семейства. Това каза за Радио „Фокус“ – Велико Търново Петя Иванова, председател на Националното сдружение на жените пчелари. По думите ѝ една от основните причини за загубата на пчелни семейства в този период на годината е гладът. Пчеларите трябва да подхранват с допълните пчелни пити, когато няма достатъчно мед в кошерите. Петя Иванова подчерта, че при студено време пчелите са на кълбо в кошера, а при топло – облитат. Според нея е топлото време им влияе положителното, тъй като ги кара да облитат. „За тях е подходящо да излязат извън кошера в този период, стига в кошера да има достатъчно количество мед, тъй като навън все още няма. В момента има много кокичета, които пчелите посещават, но основна грижа на пчеларя остава захранването“, посочи Петя Иванова. Тя добави, че причините за загуби на пчелни семейства са комплексни. Тук роля оказва както гладът, така и климатът, болестите, а не на последно място и работата на пчеларя. „Много е сложно да се каже основната причина за намаляването, изчезването и  загиването на пчелните семейства, но този проблем го има, особено в Северна България. Наистина има доста изчезнали и загинали от нозематоза пчелни семейства в момента“, добави Петя Иванова.\r\nНадежда КРЪСТЕВА", "date": "2018.02.18", "title": "Петя Иванова, пчелар: Топлото време налага допълнително захранване на пчелните семейства"}
{"url": "http://www.focus-news.net/news/2018/02/18/2489847/sliven-482-e-izbiratelnata-aktivnost-kam-1300-chasa-na-chastichnite-izbori-za-kmet-v-novozagorskoto-selo-lyubenets.html", "text": "48.2 % e избирателната активност към 13.00 часа на частичните избори за кмет в новозагорското село Любенец. Това съобщи за Радио \"Фокус\" - Сливен председателят на Общинската избирателна комисия (ОИК) - Нова Загора Сергей Дериволков. 160 души са упражнили правото си на глас, при имащи право на глас 332 души.\r\nНяма  жалби за нарушения  в Общинската избирателна комисия\r\nПравомощията на  досегашния кмет Драгомир Цонев Цонев  бяха предсрочно прекратени заради влязла в сила присъда.\r\nЛюдмила ЙОРГОВА", "date": "2018.02.18", "title": "Сливен: 48.2 % e избирателната активност към 13.00 часа на частичните избори за кмет в новозагорското село Любенец"}
{"url": "http://www.focus-news.net/news/2018/02/18/2489862/vitseprezidentat-iliyana-yotova-v-semkovo-neobhodimo-e-tselevo-finansirane-za-planinskite-regioni.html", "text": "Необходимо е целево финансиране за планинските региони. Това заяви вицепрезидентът Илияна Йотова на публична дискусия „Планините - неоцененото богатство на Европа“, която се състоя в курорта Семково, община Белица, съобщиха от прессекретариата на държавния глава. Участие в нея взеха евродепутати, народни представители, кметове и общински съветници от съседни общини, както и от Република Македония, представители на академичната общност.\r\nВицепрезидентът поздрави ръководството на общината за инициативата Белица да бъде посланик на малките общини не само в България, но и в целия Европейски съюз, и то в контекста на Българското председателство на Съвета на ЕС.\r\nИлияна Йотова отбеляза важната роля на местната власт днес, когато се водят дебатите за следващия бюджет на ЕС и Европа ще вземе решение за съдбата на кохезионната политика. По думите ѝ ясно се е чул гласът на малките общини, че без финансиране от Европа е невъзможно да се развиват. „Крайно време е България, особено като председател на Съвета на ЕС, да защити слаборазвитите, отдалечени и труднодостъпни региони“, заяви Илияна Йотова. \r\n„Българските планини притежават истински потенциал - перспектива за развитие, но същевременно с това и много непреодолени към този момент предизвикателства“, подчерта вицепрезидентът. В българските планини се намира СПА столицата на Балканите. В същото време огромна част от населените места в планинските райони са на практика замиращи - в 1/4 от тях няма деца под 14 г., а в почти половината - няма аптека. През 2015 г. в качеството си на евродепутат Илияна Йотова инициира доклад за политиката на сближаване в планинските райони не само на България, но и в целия ЕС, тъй като те остават встрани от европейското финансиране. В основата на доклада е настояването пет процента от бюджета на ЕС след 2020 г. да бъдат разпределени за развитието на планинските региони.\r\n„Важна част от политиката за планинските региони е трансграничното сътрудничество, каквото има между България и Република Македония\", подчерта Илияна Йотова.\r\nПо-късно през деня вицепрезидентът поздрави гостите на зимния празник „Белица-Семково 2018“, чийто специален гост беше за втора година. „Повече говорим пред медиите за демографската криза, за обезлюдяването, отколкото да работим за решаването на тези проблеми“, подчерта вицепрезидентът. „Белица е пример как малка община може да работи така, че да задържи младите хора“, отбеляза вицепрезидентът и увери присъстващите, че в лицето на президентската институция имат съюзник.", "date": "2018.02.18", "title": "Вицепрезидентът Илияна Йотова в Семково: Необходимо е целево финансиране за планинските региони"}
{"url": "http://www.focus-news.net/news/2018/02/18/2489866/yambol-hilyadi-zhiteli-i-gosti-na-grada-prisastvaha-na-praznika-na-lozarite-v-tsentralniya-park.html", "text": "Празникът на виното бе отбелязан днес в Ямбол. Това съобщиха от пресцентъра на Общината. Хиляди жители и гости на града се стекоха в централния парк, за да споделят събитието, организирано от местната винарска изба „Вила Ямбол“, със съдействието на Общината. Повече от три хиляди литра червено вино се разляха в чест на празника на лозарите и винарите „Трифон Зарезан“. За специалното си кулинарно шоу Ути Бъчваров поднесе внушително количество свинско с кисело зеле. Атмосферата на празничния ден допълниха изпълненията на Ансамбъл „Тунджа“ и народната певица Поли Паскова. Традиционно към наричанията за здраве и плодородие бе включен и характерният за региона кукерски ритуал, представен от групата при Младежки дом „Г. Братанов“ – гр. Ямбол.\r\nНачало на празника дадоха кметът на Ямбол Георги Славов и изпълнителният директор на избата Красимир Аврамов, пожелавайки много настроение на всички гости. Шефът на винарната подчерта водещата позиция на „Вила Ямбол“ на пазара с продукти като „Ямболска гроздова“, винената серия на избата и особено най-новите вина с марката „Кабиле“, пуснати от миналата година. За това кратко време новата серия спечели множество престижни награди от международни изложения, включително три златни медала за Kabile Мавруд и Каберне Совиньон - от Mondial de Bruxelles, Vinalies International и от London experts in wine, както и единственият двоен златен медал на Mondial de Bruxelles за резервата Villa Yambol Каберне Совиньон. На Винария 2017 „Вила Ямбол” спечели Златен ритон, 9 златни медала и 4 сребърни за своите вина, с което получи и ексклузивната награда „Бъчва на годината\". Продукцията на избата се реализира на четири континента – Европа, Азия, Америка и Африка, като „Вила Ямбол“ си извоюва позицията на една от най-динамично развиващите се в България. Новината от празника е, че винарната тази година пуска две нови резерви от серията „Кабиле“, именувана на Тракийския и античен град край Ямбол.\r\nОт своя страна кметът Георги Славов припомни, че регионът има хилядолетни традиции и заслужена слава във винопроизводството, като благодари на „Вила Ямбол“, че поддържа и развива високо качество на продуктите, което носи престиж и за самия град. \r\nДнешния Празник на виното бе и прелюдия към започващия на 22 февруари ХІХ  Международен маскараден фестивал „Кукерландия – Ямбол 2018“.", "date": "2018.02.18", "title": "Ямбол: Хиляди жители и гости на града присъстваха на празника на лозарите в централния парк"}
{"url": "http://www.focus-news.net/news/2018/02/18/2489852/tsvetan-tsvetanov-gerb-proshka-davam-na-vsichki-i-proshka-iskam.html", "text": "Приятели, в днешния ден на Сирни Заговезни, прошка давам на всички и прошка искам. Това е написал в профила си в социалната мрежа “Фейсбук“ зам.-председателят на ПП ГЕРБ и председател на парламентарната група на партията Цветан Цветанов. „Ако волно или неволно съм сгрешил пред някой от вас – прощавайте. И Господ да прощава“, е написал още Цветан Цветанов.", "date": "2018.02.18", "title": "Цветан Цветанов, ГЕРБ: Прошка давам на всички и прошка искам"}
{"url": "http://www.focus-news.net/news/2018/02/18/2489868/blagoevgrad-s-polagane-na-ventsi-i-tsvetya-v-simitli-shte-badat-otbelyazani-145-godini-ot-obesvaneto-na-vasil-levski.html", "text": "Жителите на община Симитли ще преклонят глава в знак на признателност към делото на Васил Левски на 19 февруари. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. С полагане на цветя и венци жители и гости на града  ще отдадат почит на великото дело на смелия българин. Церемонията ще се проведе от 11.00 часа пред бюст-паметника на Левски в мемориалния парк в центъра на град Симитли. Рецитал със стихове за Дякона са подготвили ученици от СУ „Св. св. Кирил и Методий“ в Симитли. „Ръководството на Община Симитли кани всички, които уважават делата на великия българин, да преклоним глава пред безсмъртния подвиг на Апостола“, каза още Тасева.\r\nЛивия НИНОВА", "date": "2018.02.18", "title": "Благоевград: С полагане на венци и цветя в Симитли ще бъдат отбелязани 145 години от обесването на Васил Левски"}
{"url": "http://www.focus-news.net/news/2018/02/18/2489865/russia-today-balkanskata-kutiya-na-pandora-kakvi-byaha-za-kosovo-10-te-godini-nezavisimost.html", "text": "На 17 февруари 2008 г. албанските власти на Косово приеха декларация за независимост от Сърбия. Десет години вече този край живее за сметка на САЩ и ЕС, но при това остава един от най-бедните региони от Европа. В момента Косово е бастион на наркомафията, на черния пазар с човешки органи, а отскоро и източник на терористична заплаха за страните от целия европейски континент. Ватиканът, страните от Персийския залив и Турция се стремят да засилят своето влияние в метежната провинция. Russia Today прави междинно обобщение на косовския сепаратизъм. \"Черна дупка\" \r\nНа 17 февруари  Косово чества десетата годишнина от приемането на декларацията за независимостта си. Косоварите вече бяха поздравени от някои световни лидери, включително от президента на САЩ Доналд Тръмп.\r\n\"Макар и да остава много да се направи, ви поздравяваме за напредъка ви\", заяви Тръмп. \"Съединените щати възнамеряват да помогнат на Косово да положи солидна основа за общи демократични принципи на регионалното сътрудничество и върховенството на закона\".\r\nКъм днешна дата Косово е признато от 115 държави. Този списък обаче не включва Сърбия, нито двамата постоянни членове на Съвета за сигурност на ООН - Русия и Китай, нито такива влиятелни държави като Индия, Бразилия, Южна Африка, Иран, Аржентина и Индонезия. Поради тлеещия конфликт с Белград Косово не може да стане член на Организацията на обединените нации. Прищина също не може да се присъедини към НАТО и ЕС, въпреки че и двете институции многократно са обещали да приемат Косово в своите редици. Причината - позицията на Испания, Гърция, Румъния и Словакия, не признава самопровъзгласилата се република.\r\nДосега \"държавните структури\" на Косово съществуват за сметка на европейските данъкоплатци. От 1999 г. насам косовските албанци са получили почти 1,5 милиарда евро от ЕС. Всяка година Европейският съюз отделя 50-100 милиона евро за Прищина за реформи.\r\nПо случай десетата годишнина от обявяването на суверенитета от 15 февруари, 2018 г. е взето решение за следващия транш в размер на 38.5 млн. евро. Косово ще го изразходва за възстановяването на железните си линии, преминали годините на независимост в плачевно състояние.\r\n\"С усилията на \"благодетелите\" Косово се превърна в застрашителна \"черна дупка\", заяви прессекретарят на руското външно министерство Мария Захарова на 15 февруари. \"Ситуацията на хаос в Косово се използва за разполагането на негова територия под прикритието на Резолюция №1244 на Съвета за сигурност на ООН на инфраструктура на НАТО - американската база \"Бондстийл\" - за проектиране на Балканите на влиянието на Алианса и за манипулиране на случващите се в региона процеси\", допълни тя.\r\nКъм днешна дата Косово е един от най-бедните региони в Европа. Според МВФ частично признатата държава е на 105-то място в света по отношение на БВП на глава от населението ($ 10 008), съседна на Грузия и Лесото. Има изтичане на граждани. Според официални данни безработицата в Косово възлиза на 30%. Според неофициалните този показател надхвърля 50%.Подходът на Ватикана \r\n\"Има конфликт, за който се говори много малко. Всеки знае за конфронтация в Косово между сърби и албанци, но има и вътрешноалбански конфликт \", заяви експертът в Института за европейски изследвания (Белград) Стефан Гаич. \"Това е конфликт между римокатолиците и уахабитите\".\r\nЕкспертът отбеляза, че \" в елита не само на Косово, но и на Албания, в по-голямата част са или  католици или криптокатолици\". В същото време, според официалните данни, в Косово католицизмът е изповядван от за по-малко от 5% от населението.\r\nНа 5 септември 2017 г. в Прищина на кръстопътя на улици \"Бил Клинтън\" и \"Джордж Буш\" бе осветена Католическата катедрала \"Майка Тереза\" ​​- една от най-високите сгради в града. Изграждането ѝ бе инициирано от бившия президент на Косово Ибрахим Ругова.\r\n\"Ругова е роден в мюсюлманско семейство, но се превърна в католик, премиерът на Албания Еди Рама е роден в семейството на православни, но също така стана католик, сегашния премиер Рамуш Харадинай в кабинета си държи портрет на Майка Тереза, Хашим Тачи - своя снимка с папата. Това означава, че склонността на елита към католицизма е забележима, \"- подчертава Гаич.\r\nВатиканът, от своя страна, има специален интерес към Косово. Формално, Светият престол не признава този субект като независима държава, което не му попречи да се поддържа активни дипломатически отношения с властите в Косово.\r\nПредставител на Ватикана е Юлиус Януш - Апостолически нунций в Словения, и апостолска делегат на Косово през 1990 г., бивш пратеник на папата в Руанда, където католическите духовници бяха обвинени в подкрепа на геноцид на народа тутси.\r\n\"Първоначално, целта бе да се превърнат в католици албанци и всички сръбски свети места в Косово да се преместят към католическата църква\", -отбеляза Гаич.\r\n\"Това раздразнява мнозинството от хората. Очевидно е, че новият елит е на католиците и мюсюлманите остават бедни. Това създава експлозивна ситуация от религиозна и социална гледна точка\", допълва експертът \r\nПрез 2010 г. в Прищина, местните мюсюлмани дори проведоха протестни действия за ограничаване на растежа на влиянието на Католическата църква в региона.Мрежите на халифата\r\nСпоред Гаич противоречията в самата косовска албанска общност служат като основа за радикализъм. През 2016 г. Центърът за изследване на сигурността в Косово публикува доклад, според който в Косово делът на бойците в Сирия и Ирак сред местното население е най-високият в Европа. В региона те наброяват повече от 300 бойци от общо 1,8 милиона жители.\r\n\"Заплахата от тероризъм в Косово е много сериозна. Нейният източник се крие в между-ислямските религиозни различия, които самите албанци се опитват да скрият, и социални проблеми. Освен това тези фактори са взаимосвързани \", казва Стефан Гаич.\r\nСпоред експертите, друг фактор е влиянието на уахабитската пропаганда, спонсорирана от редица арабски държави от Персийския залив.\r\n\"Сред мюсюлманите в Косово има бекташи, близо до шиизма и сунити, с които Саудитска Арабия активно работи през последните години. Саудитците въведоха уахабизма, съвсем нов феномен за Косово, сред традиционните мюсюлмани\", допълва Гаич.\r\nОсобено активни в Косово са  организации като \"Съвместния комитет на Саудитска Арабия\" и \"Ал Уакф Ал Ислами\", финансирани не само саудитци, но също и други страни в Персийския залив.\r\n\"Противодействието на ислямския радикализъм в Косово е почти основен приоритет в момента\", заяви прессекретарят на руското външно министерство Мария Захарова на 17 март миналата година. Според нея територията на сепаратистката република \"се използва за набиране на хора, които след това участват във военни операции от страна на терористи в Близкия изток\".\r\n\"Те не само, че се борят за \"Ислямска държава\", но и те участват в организирането на терористични атаки в различни страни. И това предизвиква голяма загриженост \", подчерта Захарова.Турски искания\r\nИ турското влияние на пропуска Косово. В републиката има значителна албанска диаспора. Освен това Анкара призна независимостта на Косово и подкрепя присъединяването му към НАТО. През първите години на независимостта на Косово турските фирми дори се опитаха да инвестират в бунтовен регион.\r\nПрез 2013 г., по време на посещение в Косово, президентът на Турция Реджеп Тайип Ердоган заяви, че страната му и регионът са свързани с обща история и култура - те са част от една цивилизация\" \"Турция е Косово, Косово е Турция\", каза тогава Ердоган.\r\nСега, обаче, според Гайч, отношенията между Прищина и Анкара се влошават поради проамериканската позиция на косовските албанци.\r\n\"Друго противоречие е, че албанският национален мит е антитурски. Предполага се, че албанците винаги са се борили против османското нашествие. Това е проблем за самите албанци. По-голямата част от населението са мюсюлмани, а националната програма е католическа, антисърбска и антиотманска. \"\r\nНо от самата Албания има периодични призиви за обединение. През април 2017 г. министър-председателят на Албания Еди Рама заяви, че ако страната му не бъде приета в ЕС, то ще се обедини с Косово. През януари 2018 г. косовският му колега Рамуш Харадинай получи паспорт на гражданин на Албания.\r\n\"Очевидно е, че никой вече не отрича това, след като Косово бъде признато за независимо, ще има завой на юг от Сърбия, Черна гора и голяма част от Македония. След това всички ще бъдат обединени: първо, може би, около Косово, а след това в Албания\" заяви на свой ред ръководителят на Центъра за изследване на съвременните балкански криза в Института по славистика на Руската академия на науките Елена Гускова.Криминален център на Балканите\r\nПрез 2008 г. бе публикувана книгата на бившия главен прокурор на Международния трибунал за бивша Югославия Карла дел Понте, \"Ловът: Аз и военнопрестъпниците\", в която тя обвини ръководството на републиката в продажбата на човешки органи. \"По това време премиерът на Косово Хашим Тачи отговаря за мрежата\", твърди Дел Понте.\r\nПрез 2011 г. британският вестник The Guardian, позовавайки се на данни на НАТО, писа, че Тачи и някои други косовски лидери заедно с албанската мафия работят не само в региона, но и в Западна Европа.\r\nСегашният премиер на Косово Рамуш Харадинай, бивш лидер на \"Армията за освобождение на Косово\", бе оправдан от Трибунала в Хага на основата, той не носи отговорност за престъпленията срещу сърби, извършени от неговите подчинени.\r\n\"Това, за което живее Косово, е въпрос без отговор\", казва Гаич. \"Виждаме хора, напускащи Прищина и други градове, но там има безкраен строеж. Това показва, че там все още се перат пари от наркотици\".\r\nСпоред него Косово е един от центровете за трафик на наркотици в Европа.\r\n\"Хероинът идва от Афганистан, кокаинът - от Латинска Америка и мафията провежда мащабна контрабанда на наркотици в Европа\", убеден е експертът.\r\nГаич нарича Косово \"Кутия на Пандора\". Според него, поради влиянието на бунтовния район, престъпните структури на Балканите укрепват позициите си.\r\n\"Етническите стереотипи не работят в тази област. Сръбските и албанските мафиотски групи активно взаимодействат помежду си и, за съжаление, не знаем какво е съотношението на мафията и властите в целия регион \", допълни специалистът.Тънка политика\r\nНа 15 февруари 2018 г. германският външен министър Зигмар Габриел, който говори в Прищина, заяви, че Сърбия не може да стане част от ЕС, без да признава независимостта на Косово.\r\n\"Днес Европа вече открито заявява, че признаването на Косово е единственото условие за присъединяването на Сърбия към Европейския съюз\", коментира Елена Гускова. \"За съжаление, това не е независима позиция на ЕС, който е под огромен натиск от САЩ\", допълни тя.\r\nСпоред експерти положението на сърбите се усложнява от двусмислената позиция на ръководството в Белград, което с думи обявява непризнаването на Косово, но всъщност допринася за все повече отдалечаването му от Сърбия.\r\n\"Белград направи огромни отстъпки и  всъщност приближава Косово до независимост\", отбелязва Гускова.\r\nСега има граница между Сърбия и Косово - между суверенните държави. Сърбия не издава паспортите си на косовските сърби и те са принудени да приемат документите на Прищина. В същото време всички документи, издадени от сепаратистките власти в Косово, са признати от Сърбия. \"Всичко това удря сърбите силно\", убедена е Гускова.\r\nВ същото време актовете на насилие срещу косовските сърби не спират. Така че на 16 януари 2018 г. в Косово бе убит лидерът на движението на сърбите от Северна Косово Оливер Иванович и Прищина отказа да сътрудничи по разследването със сръбските правоохранителни органи.\r\nНа 14 февруари 2018 г. Хашим Тачи обеща да сключи \"исторически договор със Сърбия\".\r\n\"По принцип времето работи за сърбите\", казва на свой ред Стефан Гаич. - вълната на признаване е спряла, а дори е започнало и обръщането в другата. Първата държава (Суринам) оттегли признанието си на Косово и няма да бъде последната. Основното нещо е проамериканската част на сръбското ръководство да не вреди в следващите няколко месеца.\" Виктор Турмаков", "date": "2018.02.18", "title": "Russia Today: Балканската кутия на Пандора: какви бяха за Косово 10-те години \"независимост\""}
{"url": "http://www.focus-news.net/news/2018/02/18/2489864/yordanka-fandakova-kmet-na-sofiya-molya-za-proshka-vseki-koyto-se-e-pochuvstval-obiden-ili-razocharovan-ot-moi-dumi-ili-deystviya.html", "text": "В днешния ден моля за прошка всеки, който се е почувствал обиден или разочарован от мои думи или действия. Това написа кметът на София Йорданка Фандъкова в профила си в социалната мрежа \"Фейсбук\". \"Когато със сърцето и ума си се водиш от добри цели, тогава работиш с вяра и с хъс, но това не значи, че не можеш да сгрешиш. Убедена съм, че можем да решим още много проблеми, а доверието Ви е това, което ми дава най-големите сили\", написа Фандъкова. \r\n\"Прощавайте и бъдете простени. И от прошката, която искаме и даваме днес, да се учим на смирение пред Бога и на помирение с ближните ни и с нас самите, защото \"който обича много, много му се прощава\", написа Фандъкова.", "date": "2018.02.18", "title": "Йорданка Фандъкова, кмет на София: Моля за прошка всеки, който се е почувствал обиден или разочарован от мои думи или действия"}
{"url": "http://www.focus-news.net/news/2018/02/18/2489869/tass-milosh-zeman-prizova-cheshkite-sotsialdemokrati-da-zapochnat-koalitsionni-pregovori-s-andrey-babish.html", "text": "Президентът на Чешката република Милош Земан призова Социалдемократическата партия да подкрепи правителството на малцинството на действащия премиер Андрей Бабиш, предава ТАСС. Земан, който спечели втори президентски мандат в края на януари, е бивш лидер на Социалдемократическата партия, припомнят от агенцията.\r\nБабиш и неговото политическо движение АНО получиха най-голяма подкрепа на парламентарните избори през октомври, но тя не бе достатъчна за самостоятелно управление. Нито една политическа партия не пожелава да влезе в коалиция с разследвания за корупция бизнесмен, заради което Бабиш бе принуден да формира правителство на малцинството, което не успя да издържи вот на доверие от страна на Народното събрание.\r\n„Ще бъде хубаво да започнете преговори с движение АНО“, подчерта Земан по време на конгрес на Социалдемократическата партия. „Препоръчвам ви това. АНО са заинтересувани от преговори с ЧСДП“, добави още държавният глава.: Цанко Цолов", "date": "2018.02.18", "title": "ТАСС: Милош Земан призова чешките социалдемократи да започнат коалиционни преговори с Андрей Бабиш"}
{"url": "http://www.focus-news.net/news/2018/02/18/2489872/veliko-tarnovo-shte-bade-domakin-na-zasedanie-na-svetovnata-organizatsiya-na-mestnite-vlasti.html", "text": "Велико Търново ще е домакин на заседание на Световната организация на местните власти. Престижният форум ще бъде организиран в рамките на българското председателство на Съвета на Европейския съюз. Това каза кметът Даниел Панов по време на визитата на евродепутата от ЕНП Ева Майдел, съобщиха от пресцентъра на Общината.\r\n„Среща от този мащаб ще се проведе за първи път в България.  Очаква се в заседанието да се включат представители на всички държави от Европейския съюз и на редица други страни по света. Водим преговори Велико Търново да бъде домакин и на дискусии с министри на образованието, на вътрешните работи, на регионалното развитие. За нас това е добра реклама и възможност да покажем както историческото наследство и потенциала си за културен туризъм, така също традициите, обичаите, гостоприемството на търновци”, коментира Даниел Панов.\r\n„Заслужено Велико Търново е сред петте града в официалния календар на българското председателство”, заяви Ева Майдел. Тя сподели, че освен отличното местно управление, впечатлява интересът на  великотърновци към европейските теми като европредседателството, бъдещето на Европа, влизането в Еврозоната, развитието около Брекзит и др.\r\nЕва Майдел гостува в старопрестолния град, за да представи приоритетите на българското председателство. Тя припомни, че България е сред трите държави в Европа с най-рязък спад на безработицата, с висок икономически растеж, с най-ниски нива на външния дълг и нулев миграционен натиск.", "date": "2018.02.18", "title": "Велико Търново ще бъде домакин на заседание на Световната организация на местните власти"}
{"url": "http://www.focus-news.net/news/2018/02/18/2489870/vitsepremierat-ekaterina-zaharieva-izprati-saboleznovatelna-telegrama-do-iranskiya-si-kolega-zaradi-samoletnata-katastrofa-v-iran.html", "text": "Заместник министър-председателят и министър на външните работи Екатерина Захариева изпрати съболезнователна телеграма до иранския си колега Мохаммад Джавад Зариф по повод самолетната катастрофа в южен Иран, отнела живота на 66 души. Това съобщиха от пресцентъра на Министерството на външните работи (МВнР). \r\n„С голяма тъга приех вестта за станалата днес самолетна катастрофа в Загроските планини. Поднасям своите най-искрени съболезнования към Вас и към иранския народ, както и съчувствие към болката и мъката на семействата и близките на загиналите“, се казва в телеграмата.\r\nПътнически самолет на компанията \"Асеман”, изпълняващ редовен полет между Техеран и град Ясудж, се разби на около 780 км южно от иранската столица. Всички 66 души на борда са загинали, съобщи иранската държавна телевизия.\r\nСпоред официална информация от посолството на Република България в Техеран, в катастрофата няма пострадали или загинали български граждани.", "date": "2018.02.18", "title": "Вицепремиерът Екатерина Захариева изпрати съболезнователна телеграма до иранския си колега заради самолетната катастрофа в Иран"}
{"url": "http://www.focus-news.net/news/2018/02/18/2489851/afp-iranskiyat-vanshen-ministar-osadi-karikaturniya-tsirk-na-netanyahu.html", "text": "Външният министър на Иран Мохамад Джавад Зариф осъди министър-председателя на Израел Бенямин Нетаняху, че е организирал „карикатурен цирк“, демонстрирайки парче от сваления от страната му ирански безпилотен летателен апарат, предава  AFP.\r\n„Станахте свидетели на карикатурен цирк тази сутрин, който дори не заслужава благоприличието да бъде коментиран“, заяви Зариф по време на Мюнхенската конференция за сигурността, по време на речта си скоро след тази на Нетаняху.  Виктор Турмаков", "date": "2018.02.18", "title": "AFP: Иранският външен министър осъди „карикатурния цирк“ на Нетаняху"}
{"url": "http://www.focus-news.net/news/2018/02/18/2489856/dobrich-kavarnentsi-otdadoha-pochit-na-zhivota-i-deloto-na-vasil-levski.html", "text": "С поклонение и поднасяне на венци и цветя пред бюст-паметника на Апостола на свободата в Градската градина, днес каварненци отдадоха почит пред живота и делото на Васил Левски. Това съобщиха от Община Каварна. \r\n„Днес е една от най-запомнящите се дати в българската история. \r\nНа този ден преди 145 години България губи едно от най-свидните си чеда – Васил Иванов Кунчев – Дякона, Апостола на свободата, Левски. Много имена – една личност, превърнала се в българска светиня – надживяла превратностите на времето. \r\nТук ни събра чувството за признателност към Апостола, неговата саможертва и вяра в народа и бъдещето на България. \r\nВасил Левски е една от безспорните фигури в нашата история, личност, която ни обединява, коректив и идеал за поколения българи. Апостолът вярваше във възкресението на свободна България и ни завеща своя блян за времето, когато истинността, справедливостта и равенството ще тържествуват. Левски вярваше, че само упоритата работа и единството на народа ще ни изведат към успеха. Личността и делото на Левски остават безсмъртни. Нека не забравяме никога, че сме потомци на Апостола, че носим неговата кръв и идеали, и да се водим от ценностите, които той ни завеща, да сме така желаните от него „люде разсъдителни, безстрашливи, почтени и великодушни!“ Дълбок поклон пред светлата памет на тази величава личност!“ , каза в словото си кметът на община Каварна Нина Ставрева. Венци на признателност поднесоха : Общински съвет-Каварна,Общинска администрация, училища и детски градини, политически партии, гости и граждани на Каварна.", "date": "2018.02.18", "title": "Добрич: Каварненци отдадоха почит на живота и делото на Васил Левски"}
{"url": "http://www.focus-news.net/news/2018/02/18/2489867/sofiya-vazstanoveno-e-dvizhenieto-po-pat-ii-17-v-uchastaka-botevgrad-am-hemus.html", "text": "Възстановено е движението по път II-17 в участъка Ботевград – АМ \"Хемус\". Това съобщиха от пресцентъра на Агенция \"Пътна инфраструктура\" (АПИ).", "date": "2018.02.18", "title": "София: Възстановено е движението по път II-17 в участъка Ботевград – АМ \"Хемус\""}
{"url": "http://www.focus-news.net/news/2018/02/18/2489876/tass-igor-dodon-otbelyaza-svoya-rozhden-den-s-poseshtenie-v-selsko-semeystvo.html", "text": "Президентът на Молдова Игор Додон отбеляза своя рожден ден с посещение в провинциално семейство с девет деца, предава ТАСС. В съобщение от страницата си в социалната мрежа „Фейсбук“, Додон заяви, че „ние дойдохме на гости в това семейство, в което има девет деца на възраст от три до 19 години“. Президентът е отбелязал, че въпреки трудностите, в които живее семейството, „децата са възпитани и образовани“. Додон е дошъл в дома им с подаръци, съобщава още руската агенция – телевизор, хладилник, компютър, множество уреди за домашна употреба, плодове и сладкиши. Държавният глава се е срещнал и с други хора от селото, които са споделили за проблемите си. : Цанко Цолов", "date": "2018.02.18", "title": "ТАСС: Игор Додон отбеляза своя рожден ден с посещение в селско семейство"}
{"url": "http://www.focus-news.net/news/2018/02/18/2489875/darzhavniyat-glava-shte-uchastva-vav-vazpomenatelnata-tseremoniya-po-povod-145-godini-ot-gibelta-na-vasil-levski-na-19-fevruari.html", "text": "На 19 февруари 2018 г. от 18.00 часа президентът Румен Радев  ще участва във възпоменателната церемония по повод 145 години от гибелта на Апостола на свободата Васил Левски. Това съобщиха от прессекретариата на държавния глава. \r\nПрезидентът Радев ще произнесе слово и ще поднесе венец пред паметника на Васил Левски в столицата.", "date": "2018.02.18", "title": "Държавният глава ще участва във възпоменателната церемония по повод 145 години от гибелта на Васил Левски на 19 февруари"}
{"url": "http://www.focus-news.net/news/2018/02/18/2489873/bonka-ichkova-sbublagoevgrad-vavezhdaneto-na-videonablyudenie-v-obrazovatelnite-institutsii-nyama-da-reshi-problema-s-nasilieto-nad-detsata.html", "text": "Въвеждането на видеонаблюдение в образователните институции няма да реши в дългосрочен план проблема с насилието над децата. Това каза за Радио „Фокус“–Пирин Бонка Ичкова, председател на Синдикат на българските учители – Благоевград. По думите ѝ те няма да променят психологическите и човешките проблеми, които имаме. „Аз подкрепям въвеждането на видеонаблюдение, но тогава нека то да е навсякъде, за всички работещи. Да се поставят камери при министъра, при кмета и зам.-кмета, както и при директорите, а не само в класните стаи“, подчерта Ичкова. Тя коментира, че в обществото е започнало да се говори за проблема за броя на децата в групите и факта, че помещенията в детските градини са с по-малък капацитет. „Агресията може да се изрази и в безразличието на родителите към децата си и на незаинтересоваността на децата към учебния отдел“, каза още Ичкова. Тя заяви, че дори и въвеждането на мандатност на директорите, което се иска от страна на родителите, не би помогнало за решаване на проблема с насилието.\r\nКристина МИТКОВА", "date": "2018.02.18", "title": "Бонка Ичкова, СБУ–Благоевград: Въвеждането на видеонаблюдение в образователните институции няма да  реши проблема с насилието над децата"}
{"url": "http://www.focus-news.net/news/2018/02/18/2489855/daily-sabah-turtsiya-saobshti-che-e-likvidirala-poveche-ot-1600-kyurdski-boytsi-ot-nachaloto-na-operatsiyata-si-v-afrin.html", "text": "Генералният щаб на въоръжените сили на Турция съобщи, от началото на операцията в сирийската провинция Африн са неутрализирани 1614 противникови бойци, пише  Daily Sabah.\r\n„1614 бойци са неутрализирани от началото на операция „Маслинова клонка“, пише в съобщението. \r\nНа 20 януари Турция обяви началото на операцията си в северната сирийска провинция Африн срещу местните кюрдски въоръжени групировки.  Виктор Турмаков", "date": "2018.02.18", "title": "Daily Sabah: Турция съобщи, че е ликвидирала повече от 1600 кюрдски бойци от началото на операцията си в Африн"}
{"url": "http://www.focus-news.net/news/2018/02/18/2489880/makfaks-makedoniya-zapadat-ne-biva-da-povtarya-greshkata-ot-ukrayna-v-sarbiya-predupredi-sergey-lavrov.html", "text": "Руският външен министър Сергей Лавров заяви, че поставяйки пред Сърбия избора между Русия и Запада, Европейският съюз повтаря същата грешка, която е довела до разделянето на украинското общество, предава македонската агенция “Макфакс“. \r\nСпоред Лавров, Сърбия развива напълно нормално международните си отношения – Белград води диалог с ЕС и НАТО и в същото време сключва договор за свободна търговия с Русия.\r\n„Надявам се Западът да види грешката, която направи в Украйна“, добави руският първи дипломат. Според Лавров, искането на ЕС Сърбия да признае Косово ако иска да влезе в Съюза е недостойно и не приляга на Брюксел. : Цанко Цолов", "date": "2018.02.18", "title": "„Макфакс“ (Македония): Западът не бива да повтаря грешката от Украйна в Сърбия, предупреди Сергей Лавров"}
{"url": "http://www.focus-news.net/news/2018/02/18/2489878/the-guardian-balgarskoto-vanshno-ministerstvo-osadi-lukovmarsh.html", "text": "Българското външно министерство осъди шествието Луковмарш, провеждано в памет на българският генерал Христо Луков, пише вестник Guardian. Двучасовото шествие с факли бе проведено в събота в българската столица, въпреки че бе осъдено не само от външното ведомство, но също така и от някои от по-големите партии, американското посолство в София и други организации. \r\n„Тази манифестация на нетолерантността към другите се провежда по-малко от месец след като светът отдаде почит на жертвите на Холокоста“, се казва в позицията на министерството, публикувана в неделя. : Цанко Цолов", "date": "2018.02.18", "title": "The Guardian: Българското външно министерство осъди Луковмарш"}
{"url": "http://www.focus-news.net/news/2018/02/18/2489877/prof-kostadin-dinchev-folklorist-blagoevgrad-e-dobre-razvit-grad-s-promishlenost-i-darzhi-mnogo-na-razvitieto-na-kulturata.html", "text": "Днес Благоевград е един много добре развит град, който има добра промишленост, а също така държи много на развитието на културата. Това каза в интервю за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му в града живеят много хора от съседните общини и села. „От Втората световна война насам градът става по-привлекателен, като за целта се развива силна хранително-вкусова промишленост, с електроника и разни други модерни производства. Имало е много комбинати, заводи, от които най-развит и до наши дни се остава тютюневия комбинат“, каза още проф. Динчев. Той добави, че за съжаление много от предприятията са били ликвидирани след промените, които са настъпили през 1989 година. Проф. Динчев подчерта, че фестивалите, които се организират в района, и които са част от културната програма на Общината спомагат за това Благоевград да се утвърди като културен и фестивален център в Югозападна България, а и не само. Според проф. Динчев развитието на града през последните години е доказателство, че градът е жив, а бъдещето пред него изглежда светло, заради многото млади хора, които живеят, работят и творят в Благоевград.\r\nЛивия НИНОВА", "date": "2018.02.18", "title": "Проф. Костадин Динчев, фолклорист: Благоевград е добре развит град с промишленост и държи много на развитието на културата"}
{"url": "http://www.focus-news.net/news/2018/02/18/2489879/pametna-plocha-na-vasil-levski-be-otkrita-v-posolstvoto-na-balgariya-v-atina.html", "text": "В деня на 145-ата годишнина от обесването на Васил Левски в посолството на България в Атина бе открита паметна плоча на националния ни герой. Това съобщиха от пресцентъра на Министерството на външните работи. \r\nТържеството започна с панихида за упокой на Васил Иванов Кунчев в българския храм \"Свети преподобен Йоан Рилски Чудотворец\" и продължи пред българското посолство. Над 200 наши сънародници - представители на културните дружества и неделните училища в Гърция, както и много българи от гръцката столица и приятели на България, взеха участие.\r\nОтец Иван отслужи освещаване на плочата и благослови присъстващите. Приветствие отправи временно управляващият посолството Веселин Иванов.\r\nПредседателят на българо-гръцкото сдружение за култура обяви, че Васил Левски ще бъде патрон на неделното училище към дружеството и то ще носи неговото име. \r\nСтихове за Апостола рецитираха ученици от българските неделни училища в гръцката столица. Под звуците на български възрожденски песни гостите поднесоха венци и цветя пред барелефа.\r\nОтбелязването продължи в препълнения киносалон на посолството, където „Урок по родолюбие” за най-малките гости изнесоха режисьорът Искрен Красимиров (в ролята на Христо Ботев) и актьорът Симеон Владов ( в ролята на Васил Левски).", "date": "2018.02.18", "title": "Паметна плоча на Васил Левски бе открита в посолството на България в Атина"}
{"url": "http://www.focus-news.net/news/2018/02/18/2489871/harvatskiyat-prezident-kolinda-grabar-kitarovich-harvatiya-i-sarbiya-imat-otgovornosti-kam-mira-i-stabilnostta-v-regiona.html", "text": "Хърватският президент Колинда Грабар-Китарович заяви в неделя, че Сърбия и Хърватия не крият различията си, но двете държави имат отговорност към мира и стабилността в региона, това съобщава сръбската агенция Tanjug. Китарович е направила коментара си във връзка с провелите се преговори със сръбския си колега Александър Вучич, състояли се по-рано тази седмица. По думите на хърватския държавен глава, Белград и Загреб имат тежко минало, но също така и отговорност за изграждането на основните за мир и стабилност в Югоизточна Европа. Китарович също така е изразила надеждата си, че двете държави ще създадат добросъседски отношения. : Цанко Цолов", "date": "2018.02.18", "title": "Хърватският президент Колинда Грабар-Китарович: Хърватия и Сърбия имат отговорности към мира и стабилността в региона"}
{"url": "http://www.focus-news.net/news/2018/02/18/2489874/vanshniyat-ministar-na-iran-mohammad-dzhavad-zarif-mitat-za-nepobedimostta-na-izrael-se-srina.html", "text": "Външният министър на Иран Мохаммад Джавад Зариф заяви в неделя, че „т.нар. мит за непобедимостта на Израел“ се е сринал, съобщава Reuters. \r\nВ рамките на обръщението си по време на Мюнхенската конференция по сигурността, Зариф заяви, че „Израел използва агресия като политика срещу своите съседи“. Първият дипломат на Техеран обвини Израел във „всекидневни“ нарушения спрямо Ливан и Сирия. \r\n„Това, което се случи в последните няколко дни е сриването на т.нар. непобедимост на Израел“, добави Зариф, имайки предвид свалянето на израелския самолет F-16 от ПВО системите на Сирия. : Цанко Цолов", "date": "2018.02.18", "title": "Външният министър на Иран Мохаммад Джавад Зариф: Митът за непобедимостта на Израел се срина"}
{"url": "http://www.focus-news.net/news/2018/02/18/2489882/30-mladezhi-uchastvaha-v-obuchenie-na-tema-evropeyski-vazmozhnosti-v-sektor-zemedelie-organizirano-ot-mgerb-pazardzhik.html", "text": "МГЕРБ-Пазарджик проведе обучение  на тема \"Европейски възможности в сектор “Земеделие” и  изграждане на екипна съвместимост”, съобщиха от Пресцентъра на ПП ГЕРБ в Пазарджик.  Тридесет младежи от областите Пазарджик и Перник участваха в обучение на тема “ Европейски възможности в сектор “Земеделие” и изграждане на екипна съвместимост”,проведено в Пазарджик по инициатива на областната организация на МГЕРБ. Форумът бе открит от областният координатор на ГЕРБ Найден Шопов, който приветства участниците и ги поздрави за инициативата и стремежа им да се развиват, натрупвайки нови знания и умения. Народният представител от ГЕРБ Десислава Костадинова говори пред младите хора за актуалната политическа обстановка и работата на Народното събрание. Кметът на Пещера Николай Зайчев коментира въпроси ,свързани с местното самоуправление и разказа за дейността на Европейски комитет на регионите, където той е  един от 12-те пълноправни представители на българските местни власти. Възможностите за развитие в сектор „Земеделие“ бяха представени пред участниците от заместник –министърът на земеделието и храните  д-р Лозана Василева.   В обучението като лектор участва и евродепутатът от ГЕРБ/ЕНП Андрей Новаков, който представи възможностите на програмата за младежко предприемачество  A.L.E.C.O. Също така той разясни  и целите на новата програма O.R.E.L. , която предвижда създаването на единна информационна система, която да обединява данните, събирани по време на годишните технически прегледи на всички моторни превозни средства и да позволява тяхната обмяна в ЕС.  Двете програми бяха одобрени от  Европейската комисия именно по предложение на Андрей Новаков. В лекторската програма на двудневното обучение се включи и заместник –министърът на външните работи и председател на МГЕРБ Георг Георгиев, който говори по темата „Външна политика на Република България – подход, перспективи, възможности”. „Място и роля на младите на пазара на труда. Работодатели или наети? „ бе въпросът, който коментира   Николай Павлов – парламентарен секретар на Министерство на труда и    социалната политика. В обучителния панел, посветен на създаване на умения за екипна съвместимост , младежите участваха в дискусии, групови задачи и ролеви игри, ръководени от психолога Боян Пиперков. Това е първото толкова обхватно обучение, което организира нашата младежка структура, каза след приключване на форума областният координатор на МГЕРБ- Пазарджик Надежда Терзиева и оцени събитието като много полезно и интересно за всички. Дискусиите, които проведохме след всеки панел бяха много оживени и съдържателни, каза още тя. Надежда Терзиева  благодари на народните представители от ГЕРБ от Пазарджишка област, които са съдействали за организацията и реализацията на обучението.", "date": "2018.02.18", "title": "30 младежи участваха в обучение на тема “Европейски възможности в сектор “Земеделие”, организирано от МГЕРБ – Пазарджик"}
{"url": "http://www.focus-news.net/news/2018/02/18/2489884/v-plovdiv-shte-se-sastoi-tseremoniya-po-otbelyazvane-na-145-godini-ot-gibelta-na-vasil-levski-na-19-fevruari.html", "text": "На 19 февруари в Пловдив ще се състои церемония по отбелязване на 145 години от гибелта на Васил Левски. Това съобщиха за Радио „Фокус“ – Пловдив от дирекция „Култура и културно наследство“ към Общината. Отбелязването на годишнината ще започне от 11.00 часа пред паметника на Апостола на Централната алея на Бунарджика. Церемонията включва официално слово, поклонение, полагане на венци и цветя. Ще участват Военен духов оркестър, почетна рота и венценосци. Слово за Апостола на свободата ще произнесе доц. Владимир Янев – преподавател в Катедрата по българска литература и теория на литературата във Филологическия факултет на ПУ „Паисий Хилендарски“, а водещ ще бъде Стефан Попов, актьор в Драматичен театър – Пловдив. На церемонията по отбелязване на 145 години от гибелта на Васил Левски ще присъстват Областният управител на Пловдив Здравко Димитров, кметът на града инж. Иван Тотев, председателят на Общински съвет-Пловдив, кметове на райони, Командването на пловдивския гарнизон, представители от армията, църквата, образователни институции, политически и обществени организации.\r\nВ 10.00 часа, преди поклонението, ще бъде отслужена панихида в църквата „Св. св. Петър и Павел“.\r\nТони МИХАЙЛОВ", "date": "2018.02.18", "title": "В Пловдив ще се състои церемония по отбелязване на 145 години от гибелта на Васил Левски на 19 февруари"}
{"url": "http://www.focus-news.net/news/2018/02/18/2489883/interfaks-chetirima-dushi-sa-ubiti-sled-kato-neizvesten-izvarshitel-otkri-ogan-po-golyama-grupa-hora-v-dagestan.html", "text": "Четирима души са убити след като неизвестен извършител откри огън по голяма група хора в Дагестан, съобщава Интерфакс. Инцидентът се е случил в град Кизляр по време на празнуване на Сирни заговезни. Според данни на агенцията, извършителят е „получил отговор от правоохранителните органи“. Очаква се още информация по случая.: Цанко Цолов", "date": "2018.02.18", "title": "Интерфакс: Четирима души са убити след като неизвестен извършител откри огън по голяма група хора в Дагестан"}
{"url": "http://www.focus-news.net/news/2018/02/18/2489887/mkd-makedoniya-rumen-radev-otsenyavam-rolyata-na-bigorskiya-manastir-za-podsilvaneto-na-priyatelstvoto-mezhdu-balgariya-i-makedoniya.html", "text": "Вечерта на 17 февруари, събота, българският президент Румен Радев и двама архиереи от Българската православна църква посетиха Бигорския манастир, съобщава македонското електронно издание МКД. Радев обяви в съобщение в социалната мрежа „Фейсбук“: „България високо цени ролята на Бигорския манастир за укрепване на доверието и приятелството между Република България и Република Македония. За мен беше изключително вълнение да бъда в тази Света обител. За първи път чуждестранен държавен глава посещава Бигорския манастир „Свети Йоан Предтеча“ от създаването на манастира преди хиляда години.“\r\nЗа българските представители бе организиран обяд в манастира, като президентът заяви, че „ще донесе в България топлината“ с която е бил посрещнат. : Цанко Цолов", "date": "2018.02.18", "title": "„МКД“ (Македония): Румен Радев: Оценявам ролята на Бигорския манастир за подсилването на приятелството между България и Македония"}
{"url": "http://www.focus-news.net/news/2018/02/18/2489889/tass-napadatelyat-ot-dagestan-e-bil-ubit.html", "text": "Неизвестният нападател, който уби четирима души в дагестанския град Кизляр, е бил застрелян, съобщава ТАСС като се позовава на свой източник. \r\nПо-рано стана ясно, че неизвестният е открил стрелба по група хора, излизаща от църква след служба по случай Сирни заговезни. Освен четиримата убити са ранени още трима души. Според източника на агенцията, жертвите най-вероятно са част от „Росгвардия“. : Цанко Цолов", "date": "2018.02.18", "title": "ТАСС: Нападателят от Дагестан е бил убит"}
{"url": "http://www.focus-news.net/news/2018/02/18/2489886/sofiya-kremikovskiyat-manastir-zapochva-da-sabira-istorii-s-dyado-dobri.html", "text": "Кремиковската св. обител започва да събира истории и спомени, свързани с лични срещи с покойния дядо Добри от Байлово. Инициативата цели добрите дела на дядо Добри да не бъдат забравени. Това съобщиха от Кремиковската св. обител. В последните години от живота си добрият старец бе избрал именно Кремиковския манастир за едно от своите убежища, където намери покой, топлина и радост от общението във вярата.\r\nЕто какво се казва в съобщението на Кремиковския манастир:\r\nТой извървя земния си път като правеше безброй добри дела, воден само от преизпълненото си с любов към Бога сърце. Времето покрива със забрава, но ние бихме искали споменът за стареца да остане жив за поколенията. Така добрите му дела ще послужат за урок на всички ни.\r\nЕто защо започваме събирането на спомени и преживявания с дядо Добри. Ако Вие сте го познавали, говорили сте с него, той Ви е съветвал или помагал – споделете ни!\r\nИзпращайте ни историите в писмен вид, подписани лично от вас с име и фамилия на адрес:\r\nгр. София\r\nкв. Кремиковци\r\nместност „Манастирски ливади“\r\nКремиковски манастир „Св. вмчк. Георги Победоносец“\r\nТака делата на доброто няма да се забравят, а ще ни мотивират да бъдем като него, защото… „Добрите дела дирят добро и имаме ли Бог, имаме всичко“ (дядо Добри).", "date": "2018.02.18", "title": "София: Кремиковският манастир започва да събира истории с дядо Добри"}
{"url": "http://www.focus-news.net/news/2018/02/18/2489888/plovdiv-stotitsi-balgari-vzeha-uchastie-v-pohoda-do-manastira-sv-petka-muldavska-v-asenovgrad-v-pamet-na-vasil-levski.html", "text": "Стотици българи са участвали в похода до манастира „Св. Петка Мулдавска“ в Асеновград в памет на Васил Левски днес. Това съобщиха за Радио „Фокус“ – Пловдив от пресцентъра на Община Асеновград, организатор на събитието. Архиерейският наместник на Асеновградска духовна околия отец Йордан Георгиев е извършил панихида за упокой, а реч за живота и безсмъртните подвизи на Васил Левски е държал актьорът Стефан Попов.\r\nКметът на Община Асеновград д-р Емил Караиванов е поднесъл венец пред паметната плоча на Апостола на входа на манастира в знак на преклонение и уважение към най-чистата и свята личност, отдала живота си в името на българската свобода и независимост. Поднесени са били венци и цветя и от Общинския съвет, политически партии, неправителствени организации и граждани на фона на любимата народна песен на Левски „Какво е цвете цъфнало”. Поклонението е завършило с минута мълчание и химна на Република България.\r\nТони МИХАЙЛОВ", "date": "2018.02.18", "title": "Пловдив: Стотици българи взеха участие в похода до манастира „Св. Петка Мулдавска“ в Асеновград в памет на Васил Левски"}
{"url": "http://www.focus-news.net/news/2018/02/18/2489863/adelina-stefanova-hram-vavedenie-bogorodichno-blagoevgrad-obichayat-palene-na-sirnishki-ognyove-razprostranen-iz-pirinskiyat-kray-e-tyasno-svarzan-sas-sirni-zagovezni.html", "text": "Обичаят палене на сирнишки огньове, разпространен из Пиринският край, е тясно свързан със Сирни Заговезни. Това каза за Радио „Фокус“ - Пирин Аделина Стефанова, уредник в храм „Въведение Богородично“ в Благоевград. По думите ѝ рано сутринта младежите ходят на малки групи да събират хвойнови клонки. Натрупват ги на високи камари на най-високите места в селото, като се надпреварват кой ще направи най-висока купчина. „Вечерта след залез слънце всички клади се запалват. Около тях се събират млади и стари, играят около ритуалния огън, прескачат го по три пъти, за да няма гадинки по хората и добитъка, за да не бие градушка по лозята и градите, за здрава и плодовита година“, допълни тя. Аделина Стефанова посочи, че това е всъщност и подготовката за Тодоровата седмица, която е първата седмица от Великденския пост, като през първите 3 дни се пие само вода и то по една глътка без никаква храна. „И помнете, че каквото видят очите ни, където водят краката ни, каквото говори устата ни, каквото видят ръцете ни, също трябва да бъде включено в поста, защото поста е духовен подвиг и затова ние трябва да постим не само телесно, но и духовно“, каза още тя.\r\nЛивия НИНОВА", "date": "2018.02.18", "title": "Аделина Стефанова, храм „Въведение Богородично“ - Благоевград: Обичаят палене на сирнишки огньове, разпространен из Пиринският край, е тясно свързан със Сирни Заговезни"}
{"url": "http://www.focus-news.net/news/2018/02/18/2489890/blagoevgrad-prohodimi-sa-patishtata-v-oblastta-trafikat-po-osnovnite-patni-napravleniya-e-intenziven.html", "text": "Пътищата в Благоевградска област са сухи и нормално проходими. Това каза за Радио „Фокус“ – Пирин дежурният служител в Областно пътно управление – Благоевград. На по-усойните места са мокри, но се опесъчават и обработват. Интензивно се извършва движението по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.18", "title": "Благоевград: Проходими са пътищата  в областта, трафикът по основните пътни направления е интензивен"}
{"url": "http://www.focus-news.net/news/2018/02/18/2489891/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Това съобщиха за Радио „Фокус“ – Кюстендил от Областно пътно управление – Кюстендил. Временната организация ще бъде в сила до 31 март. Трафикът по автомагистрала „Струма“ и главен път Е-79 е нормално натоварен. Без проблеми се извършва движението по пътя за ГКПП „Гюешево“. Преминаването през пункта се извършва нормално.\r\nКристина МИТКОВА", "date": "2018.02.18", "title": "Кюстендил: Ограничено е движението по пътя Смоличано – Пелатиково поради пропадане на част от пътното платно"}
{"url": "http://www.focus-news.net/news/2018/02/18/2489892/stars-and-stripes-neuspeshniyat-opit-na-protivoraketen-snaryad-sm-3-e-struval-130-miliona-dolara.html", "text": "Неуспешният опит на противоракетен снаряд SM-3 Block IIA, проведен в края на януари в Хонолулу, е струвал 130 милиона долара, съобщава официалното издание на американските въоръжени сили Stars and Stripes. \r\nПо време на теста, ракетата не успя да свали пусната от въздуха ракета със среден обсег на действие, което породи съмнения в ефективността на SM-3 Block IIA, която предстои да бъде монтирана на кораби от флота и доставена след поръчки от страна на Япония, Румъния и Полша. \r\nСпоред данни на изданието, пускането на ракетата е било успешно и безпроблемно, като причините, довели до неуспешния край и пропуск на целта ще бъдат изследвани. : Цанко Цолов", "date": "2018.02.18", "title": "Stars and Stripes: Неуспешният опит на противоракетен снаряд SM-3 е струвал 130 милиона долара"}
{"url": "http://www.focus-news.net/news/2018/02/18/2489893/pazardzhik-natovareno-e-dvizhenieto-po-glaven-pat-i-8-ot-plovdiv-za-belovo-i-kostenets.html", "text": "Натоварено е движението по главен път I-8 от Пловдив пред Пазарджик за Белово и Костенец, предаде репортер на Радио „Фокус“ – Пазарджик. Повече автомобили се движат в посока Пловдив. Патрул на КАТ „Пътна полиция“ е разположен на разклона за село Мало Конаре. Пътните настилки са сухи. Ограничения на скоростта са въведени на кръстовищата за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.02.18", "title": "Пазарджик: Натоварено е движението по главен път I-8 от Пловдив за Белово и Костенец"}
{"url": "http://www.focus-news.net/news/2018/02/18/2489895/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на всички видове моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.02.18", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/18/2489894/sport-grigor-dimitrov-zagubi-parviya-set-sreshtu-federer.html", "text": "Григор Димитров загуби първия сет срещу Федерер с 2:6, като допусна пробив в подаването си в петия и седмия гейм.\r\nРоджър Федерер продължава да е единственият представител на Голямата четворка срещу когото Григор Димитров все още няма победа. В шестте си мача срещу швейцареца досега, Димитров е взел само 2 сета – в Бризбейн и на Australian Open през 2016-а. За последно двамата играха на Уимбълдън миналия сезон, когато Федерер спечели в три сета – 6:4, 6:2, 6:4. Сега обаче българинът вече не е част от мениджърската компания на Федерер и би трябвало да излезе още по-освободен срещу него.\r\nШвейцарецът ще играе за третата си титла в Ротердам след 2005-а и 2012-а година, а Григор Димитров за девета в кариерата си.", "date": "2018.02.18", "title": "Спорт: Григор Димитров загуби първия сет срещу Федерер"}
{"url": "http://www.focus-news.net/news/2018/02/18/2489885/krasimira-dubarova-etnografski-muzey-burgas-nay-harakteren-obichay-na-sirni-zagovezni-e-zapalvaneto-na-praznichnite-ognyove-ili-sirnitsi.html", "text": "Празникът Сирни Заговезни е с подвижна дата в календара и е винаги седем седмици преди Великден. Това каза за Радио „Фокус“ - Бургас Красимира Дубарова, уредник в Етнографската експозиция към РИМ - Бургас. Вечерта преди празника се заговява в кръга на близко родствените семейства. До самата вечеря трябва да завърши обичаят „прошка“ - по-младите целуват ръка на по-старите и искат прошка за извършените грешки и обиди през годината. По традиция в Бургаския регион на тържествената трапеза се приготвя баница със сирене, варени яйца, бяла халва с орехови ядки, риба, мляко с ориз. По време на вечерята се извършва обичаят „хамкане“. „Накрая на конец, окачен на тавана или на дълга пръчка, се връзва парче бяла халва. Конецът се залюлява в кръг и всички около трапезата, главно децата, се опитват да уловят окаченото с уста“, обясни Дубарова. Най-характерен обичай на Сирни Заговезни е запалването на празничните огньове или „сирници“. „Те са съществен момент в сирнишката обредност. Палят се големи огньове, които се прескачат от ергените и порасналите момчета. Вечер те се запалват на по-високите места край селото, предварително подготвени купове от слама, съчки и шума. По-малките момчета също правят своите огньове, но по улиците. Огънят трябва да бъде с колкото се може по-висок пламък, защото се вярва, че докъдето стига светлината, до там няма да пада градушка през лятото.  Прескачането на огъня очиства от паразити, от демони, но също така и от грехове. Всички прескачат огъня за здраве и за късмет, като действията около него са съпроводени от шеговити приказки и наричания“, каза още уредникът. Една от формите на заговежнишкия огън е оратникът. „Този огън се пали със същата цел - да се прогонят злите духове, за здраве и за плодородие.  Той представлява една разцепена в единия край пръчка, която се превързва със слама, запалва се и се върти  като се описва кръг“, добави Дубарова. По думите ѝ друг популярен обичай на Сирни Заговезни е хвърляне на огнени стрели. „Още през лятото на предходната година момците си приготвят от черен клен от гората стрели, които изсушават и прибират в дома си. На Сирни Заговезни след вечеря ергените отиват извън селото  на по-високо място и запалват огън, набождат стрелата на гъвкава тояга, потопяват я в катран и я подпалват в огъня. Всеки стреля към селото, насочвайки стрелата към къщата на своето либе, като изпълнява на висок глас наричания за любов, здраве и плодородие. Обикновено това продължава до късно вечерта на Сирни Заговезни, като семейството на момата стои будно, за да гаси пламъците докато тя събира стрелите. Която мома събере най-много стрели, тя е най-харесвана. Когато свършат стрелите момците, те се връщат у дома си, а на сутринта момите се хвалят на кладенеца коя колко стрели е получила от либето си и това е гордост за нея и за родители ѝ“, каза Дубарова. Хората, които се играят, са последните от зимния празничен цикъл, тъй като по време на Великденските пости хоро не се играе. Изключение прави в Източна България хорото „буенец“, което е буйно и се играе само от момите. От Сирни Заговезни до Великден не се правят сватби. Календарно свързани с прехода между зимата и пролетта обредите на Сирни Заговезни имат очистителен и предпазващ характер.   \r\nМария РУСЕВА", "date": "2018.02.18", "title": "Красимира Дубарова, Етнографски музей - Бургас: Най-характерен обичай на Сирни Заговезни е запалването на празничните огньове или „сирници“"}
{"url": "http://www.focus-news.net/news/2018/02/18/2489881/veliko-tarnovo-zhiteli-na-gorna-oryahovitsa-se-pokloniha-pred-pametta-i-deloto-na-vasil-levski.html", "text": "С тържествен ритуал в Горна Оряховица бе отбелязана 145-та годишнина от обесването на Васил Левски, съобщиха от Общината. Много горнооряховчани се събраха пред паметника на Апостола в кв. „Пролет” за да преклонят глава пред делото му. На почетен караул застанаха военнослужещи от военно формирование 22 790. Честването уважиха кметът на Община Горна Оряховица инж. Добромир Добрев, заместник-кметовете Николай Георгиев и Йорданка Кушева, общински съветници. Да се поклонят пред Апостола дойдоха и много деца, ученици и граждани. Слово за Васил Левски произнесе директорът на Историческия музей Пламен Мадемов. „Бавно и полека Апостолът преборва страховете, лекува душите и разпалва в тях мечтата за свобода…И тази мечта не умира на онова бесило край София. Вече 145 години живее в думите на Васил Левски, изрекъл съвсем просто очевидното – „и ние сме хора и искаме да живеем човешки”, каза в словото си Пламен Мадемов.\r\nПред паметника на Васил Левски бяха поднесени венци и цветя на признателност от името на народния представител инж. Клавдия Григорова – Ганчева, от името на председателя на Общинския съвет Даниел Костадинов, от кмета на Общината инж. Добромир Добрев, от военно подразделение 22 790, от общинските организации на военноинвалидите, офицерите и сержантите от запаса и резерва, политически партии, училища, неправителствени организации и много граждани.\r\nГодишнината от гибелта на Васил Левски утре ще бъде отбелязана и в селища на Община Горна Оряховица.", "date": "2018.02.18", "title": "Велико Търново: Жители на Горна Оряховица се поклониха пред паметта и делото на Васил Левски"}
{"url": "http://www.focus-news.net/news/2018/02/18/2489896/tass-vlastite-potvardiha-smartta-na-chetirimata-dushi-ubiti-ot-neizvesten-izvarshitel-v-dagestan.html", "text": "Официални лица потвърдиха, че четирима души са били убити от неизвестния извършител, открил стрелба по хора, излизащи от църква в дагестанския град Кизляр, предава ТАСС. \r\nНападателят е бил застрелян от органите на реда. Според официалното съобщение, „заедно с нападателя, загиналите са петима души, други пет са ранени и откарани в медицинския център в Кизляр“. Потвърдено е, че един от ранените е служител на Росгвардия. : Цанко Цолов", "date": "2018.02.18", "title": "ТАСС: Властите потвърдиха смъртта на четиримата души, убити от неизвестен извършител в Дагестан"}
{"url": "http://www.focus-news.net/news/2018/02/18/2489897/plovdiv-natovareno-e-dvizhenieto-po-uchastaka-na-am-trakiya-v-oblastta-kakto-i-po-patishtata-za-karlovo-i-asenovgrad.html", "text": "Натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград. Това съобщиха за Радио „Фокус“ – Пловдив от Областното пътно управление. Интензивен трафик се отчита и по пътя Пловдив-Пещера. Пътните настилки в областта са сухи и нормално проходими, в усойните и планински райони – влажни. Опасност от свличането на земна и скална маса има по направленията Бачково-Нареченски бани, Троян-Кърнаре и Кричим-Девин. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25-ти март. Забранено е преминаването на моторни превозни средства над 12 тона по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак. Остава ограничено преминаването на камиони над 5 тона по пътя Плодовитово-Първомай-Асеновград, заради намален габарит на стоманен мост на река Марица. Обходният маршрут е през път ІІ-66 Стара Загора-Поповица и път І-8 Пловдив-Свиленград. Проходът Троян-Кърнаре остава затворен за движение на всички МПС.\r\nТрафикът на територията на град Пловдив също е интензивен към този час на деня. Най-натоварено е движението в централната градска част – по булевардите „Христо Ботев“, „Руски“, „Шести септември“ и „Цар Борис III Обединител“. Струпване на автомобили има и по бул. „Пещерско шосе“. Пътните настилки в града са сухи и нормално проходими.\r\nТони МИХАЙЛОВ", "date": "2018.02.18", "title": "Пловдив: Натоварено е движението по участъка на АМ „Тракия“ в областта, както и по пътищата за Карлово и Асеновград"}
{"url": "http://www.focus-news.net/news/2018/02/18/2489899/veliko-tarnovo-nad-300-choveka-se-vklyuchiha-v-horotekata-na-pametnik-asenevtsi.html", "text": "Над 300 човека се включиха в хоротеката, провела се на паметник „Асеневци“ във Велико Търново. Това съобщиха за Радио „Фокус“ – Велико Търново организаторите от групата за здравословен начин на живот и масови тренировки на открито „ТърновоRUNs“. Събитието се проведе в събота и събра любители на фолклорните ритми от цяла България – от Велико Търново, Русе, Габрово, София и други градове. Те танцуваха повече от четири часа, като сред изиграните хора бяха Право, Дунавско, Чичово, Дайчово, Ганкино, Граовско, Елено моме и други. Хорото бе водено от танцьорите от танцова школа „Плетеница“. Организаторите бяха подготвили за присъстващите топъл чай и домашно приготвени курабийки. Събитието се заснемаше от високо в небето с дрон. Кадрите ще бъдат използвани за изработването на рекламен клип за Велико Търново.\r\nНадежда КРЪСТЕВА", "date": "2018.02.18", "title": "Велико Търново: Над 300 човека се включиха в хоротеката на паметник „Асеневци“"}
{"url": "http://www.focus-news.net/news/2018/02/18/2489902/the-hill-donald-tramp-ako-tselta-na-rusiya-be-da-sazdade-haos-v-sasht-sega-nay-veroyatno-v-moskva-si-previvat-koremite-ot-smyah.html", "text": "Американският президент Доналд Тръмп заяви, че ако целта на Русия бе да създаде хаос в САЩ, сега най-вероятно в Москва си превиват коремите от смях призова жителите на страната да „поумнеят“, пише The Hill. \r\nВ съобщение в социалната мрежа „Туитър“, държавният глава заяви, че „ако целта на Русия бе да създаде раздори, дразги и хаос в САЩ, то тогава като се имат предвид всички комитети, разследвания и партийна омраза, те са пожънали успехи, надминаващи и най-смелите им мечти“. Президентът добави още: „най-вероятно се превиват от смях в Москва“ и призова „поумней, Америка“.\r\nКоментарът му е направен след като по-рано тази седмица 13 руски жители и три руски компании бяха обвинени в опит да се намесят на президентските избори през 2016 г., пише още изданието. Според разследването за евентуална руска намеса на президентските избори, водено от специалния прокурор Робърт Мюлер, обвинените руски граждани и фирми са се опитали да повлияят в щета на кандидат-президента Хилъри Клинтън и в полза на Доналд Тръмп. Според разследването, те са имали срещи с „нищо неподозиращи лица, свързани с предизборната кампания на Тръмп и други политически активисти с цел търсене на начин за координиране на политическа дейност“. \r\nАмериканският президент многократно отрича да е имало взаимодействие между него или неговия щаб и Русия, като по-рано в неделя отбеляза, че заради твърде голямото внимание, което се отделя на случая, ФБР не е успяло да предотврати убийството на 17 души в училище във Флорида. Агенция „Фокус“ припомня: \r\nНа 14 февруари 19-годишният Николас Круз уби 17 души в училище в Паркленд, Флорида, като малко след като той бе задържан, от ФРБ заяви, че са го следили от известно време, но не са предприели действия. : Цанко Цолов", "date": "2018.02.18", "title": "The Hill: Доналд Тръмп: Aко целта на Русия бе да създаде хаос в САЩ, сега най-вероятно в Москва си превиват коремите от смях"}
{"url": "http://www.focus-news.net/news/2018/02/18/2489901/sport-grigor-dimitrov-zagubi-finala-v-roterdam.html", "text": "Григор Димитров загуби срещу Роджър Федерер с 2:6, 2:6 финалния двубой за трофея в Ротердам. Така Федерер продължава да е единственият представител на Голямата четворка срещу когото Григор Димитров все още няма победа. В седемте си мача срещу швейцареца досега, Димитров е взел само 2 сета – в Бризбейн и на Australian Open през 2016-а година.\r\nШвейцарецът спечели третата си титла в Ротердам след 2005-а и 2012-а година и от понеделник официално става № 1 в ранглистата, където Григор Димитров е четвърти.", "date": "2018.02.18", "title": "Спорт: Григор Димитров загуби финала в Ротердам"}
{"url": "http://www.focus-news.net/news/2018/02/18/2489903/aktualna-patna-obstanovka-kam-1730-chasa.html", "text": "Температурите са в интервала от + 3° до +14°. Времето над страната е ясно с разкъсана облачност. Слаб до умерен вятър духа в Шумен и Варна. Слаб дъжд вали в област Видин и в района на Монтана. Пътните настилки са предимно сухи, като по високите и усойни места са частично мокри, заледени и обработени. Това съобщиха от пресцентъра на Агенция \"Пътна инфраструктура\" (АПИ).\r\nСЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.18", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/18/2489905/silistra-37-e-izbiratelnata-aktivnost-na-chastichnite-kmetski-izbori-v-s-sredishte-kam-1700-chasa.html", "text": "37% е избирателната активност в частичните кметски избори в с. Средище към 17.00 часа. Това съобщи Иван Антонов, председател на Общинска избирателна комисия-Кайнарджа. В двете секции в населеното място правото си на вот са упражнили общо 404 души от правоимащите 1099 избиратели. Изборният ден протича нормално.\r\nИвелина ИВАНОВА", "date": "2018.02.18", "title": "Силистра: 37% е избирателната активност на частичните кметски избори в с. Средище към 17.00 часа"}
{"url": "http://www.focus-news.net/news/2018/02/18/2489898/sofiya-politsay-e-postradal-pri-sblasak-mezhdu-futbolni-fenove-na-botev-plovdiv-i-levski-ima-zadarzhani.html", "text": "Полицай е пострадал при сблъсък между футболни фенове на \"Ботев\" - Пловдив и \"Левски\". Това съобщи за Агенция \"Фокус\" директорът на СДВР ст. комисар Ивайло Иванов. Сблъсъкът е станал на ул. \"Черковна\" в столицата. Има двама задържани футболни фенове.\r\nРепортерска проверка установи, че движението по ул. \"Черковна\" в частта между кръстовищата с бул. \"Мадрид\" и ул.\"Оборище\" е блокирано. Пред две от заведенията на улицата има изпочупени бутилки, а входовете към тях са охранявани от полицаи. \r\nОт Центъра за градска мобилност обясниха, че автобусите по линия 120, чийто маршрут минава по ул. Черковна\" временно се движат по бул. \"Ситняково\", до възстановяването на движението по улицата.", "date": "2018.02.18", "title": "София: Полицай е пострадал при сблъсък между футболни фенове на \"Ботев\" - Пловдив и \"Левски\", има задържани"}
{"url": "http://www.focus-news.net/news/2018/02/18/2489906/veliko-tarnovo-ostava-zatvoren-za-dvizhenie-patyat-za-s-shemshevo-poradi-vlosheno-sastoyanie-na-mostovo-saorazhenie.html", "text": "Сухи са пътните настилки на територията на област Велико Търново, предаде репортер на Радио „Фокус” – Велико Търново. Времето е облачно. Температурата на въздуха е 8°. Няма допълнително въведени ограничения на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.18", "title": "Велико Търново: Остава затворен за движение пътят  за  с. Шемшево, поради влошено състояние на мостово съоръжение"}
{"url": "http://www.focus-news.net/news/2018/02/18/2489910/pregled-na-mezhdunarodnite-novini-do-18-chasa-agentsiya-fokus.html", "text": "Официални лица потвърдиха, че четирима души са били убити от неизвестния извършител, открил стрелба по хора, излизащи от църква в дагестанския град Кизляр. \r\nНападателят е бил застрелян от органите на реда. Според официалното съобщение, „заедно с нападателя, загиналите са петима души, други пет са ранени и откарани в медицинския център в Кизляр“. Потвърдено е, че един от ранените е служител на Росгвардия. \r\n*** Неуспешният опит на противоракетен снаряд SM-3 Block IIA, проведен в края на януари в Хонолулу, е струвал 130 милиона долара. \r\nПо време на теста, ракетата не успя да свали пусната от въздуха ракета със среден обсег на действие, което породи съмнения в ефективността на SM-3 Block IIA, която предстои да бъде монтирана на кораби от флота и доставена след поръчки от страна на Япония, Румъния и Полша. \r\nСпоред данни на изданието, пускането на ракетата е било успешно и безпроблемно, като причините, довели до неуспешния край и пропуск на целта ще бъдат изследвани. \r\n*** Руският външен министър Сергей Лавров заяви, че поставяйки пред Сърбия избора между Русия и Запада, Европейският съюз повтаря същата грешка, която е довела до разделянето на украинското общество. \r\nСпоред Лавров, Сърбия развива напълно нормално международните си отношения – Белград води диалог с ЕС и НАТО и в същото време сключва договор за свободна търговия с Русия.\r\n„Надявам се Западът да види грешката, която направи в Украйна“, добави руският първи дипломат. Според Лавров, искането на ЕС Сърбия да признае Косово ако иска да влезе в Съюза е недостойно и не приляга на Брюксел. \r\n*** Президентът на Чешката република Милош Земан призова Социалдемократическата партия да подкрепи правителството на малцинството на действащия премиер Андрей Бабиш. Земан, който спечели втори президентски мандат в края на януари, е бивш лидер на Социалдемократическата партия, припомнят от агенцията.\r\nБабиш и неговото политическо движение АНО получиха най-голяма подкрепа на парламентарните избори през октомври, но тя не бе достатъчна за самостоятелно управление. Нито една политическа партия не пожелава да влезе в коалиция с разследвания за корупция бизнесмен, заради което Бабиш бе принуден да формира правителство на малцинството, което не успя да издържи вот на доверие от страна на Народното събрание.\r\n„Ще бъде хубаво да започнете преговори с движение АНО“, подчерта Земан по време на конгрес на Социалдемократическата партия. „Препоръчвам ви това. АНО са заинтересувани от преговори с ЧСДП“, добави още държавният глава.\r\n*** Генералният щаб на въоръжените сили на Турция съобщи, от началото на операцията в сирийската провинция Африн са неутрализирани 1614 противникови бойци.\r\n„1614 бойци са неутрализирани от началото на операция „Маслинова клонка“, пише в съобщението. \r\nНа 20 януари Турция обяви началото на операцията си в северната сирийска провинция Африн срещу местните кюрдски въоръжени групировки. \r\n***  Руският външен министър Сергей Лавров заяви, че се опитват да разиграят Черна Гора като разменна монета в русофобската война, налагайки върху нея членство в ЕС.\r\n„Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха ѝ членството в НАТО, категорично отказвайки да проведат референдум в нея“, заяви Лавров. „Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат“, допълни той.\r\nМинистърът допълни, че Русия винаги е имала добри отношения с Черна гора. „Не разбирам защо им е нужно на черногорците да влизат в тази русофобска кампания. Това остава на тяхна съвест“, подчерта Лавров. „Смятаме, че линията на това, тази територия да се въвлече, „засмуче“, колкото се може по-скоро в НАТО  противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя“, смята той.\r\n„Това противоречи и на здравия разум, защото на Балканите отново се опитват да създадат конфликтна зона“, убеден е Лавров. \r\n*** Хърватският президент Колинда Грабар-Китарович заяви в неделя, че Сърбия и Хърватия не крият различията си, но двете държави имат отговорност към мира и стабилността в региона. Китарович е направила коментара си във връзка с провелите се преговори със сръбския си колега Александър Вучич, състояли се по-рано тази седмица. По думите на хърватския държавен глава, Белград и Загреб имат тежко минало, но също така и отговорност за изграждането на основните за мир и стабилност в Югоизточна Европа. Китарович също така е изразила надеждата си, че двете държави ще създадат добросъседски отношения. \r\n***", "date": "2018.02.18", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/18/2489911/gd-granichna-politsiya-intenziven-e-trafikat-na-granichnite-punktove-kapitan-andreevo-i-lesovo-na-izhod-za-tovarni-avtomobili.html", "text": "Интензивен е трафикът на граничните пунктове „Капитан Андреево“ и „Лесово“ на изход за товарни автомобили. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 18.00 ч.\r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.02.18", "title": "ГД „Гранична полиция“: Интензивен е трафикът на граничните пунктове „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2018/02/18/2489908/sofiya-chetirima-dushi-sa-otkarani-v-bolnitsa-sled-sblasatsite-mezhdu-futbolni-fenove-na-ul-cherkovna.html", "text": "Общо четирима души са пострадали при сблъсъците между футболни фенове на ул. \"Черковна\". Това съобщих от пресцентъра на МВР. Към 16.00 часа днес в полицията е получен сигнал за група фенове на гостуващ отбор за предстоящия футболен мач между Левски и Ботев – Пловдив, които в и пред заведение на ул. „Черковна“ хвърляли пиратки и грубо нарушавали обществения ред. На място пристигналите полицейски екипи заварили разразяващ се конфликт между групата и минаващи от там младежи. \r\nОт разменените удари са пострадали трима, които са откарани в болница. В полицейския арест са задържани двама участници в конфликта. При овладяване на ситуацията е пострадал и един от полицаите, който също е отведен в болнично заведение. \r\nГрупата фенове от гостуващия отбор са съпроводени до стадион „Г. Аспарухов“. Работата по изясняване на всички обстоятелства около случая продължава.", "date": "2018.02.18", "title": "София: Четирима души са откарани в болница след сблъсъците между футболни фенове на ул. \"Черковна\""}
{"url": "http://www.focus-news.net/news/2018/02/18/2489900/vitsepremierat-valeri-simeonov-bez-vasil-levski-nyamashe-da-ya-ima-balgariya-i-nie-dnes-shtyahme-da-govorim-na-drug-ezik.html", "text": "Без Васил Левски нямаше да я има България и ние днес щяхме да говорим на друг език. Това каза пред журналисти вицепремиерът Валери Симеонов по време на шествие-поклонение пред личността и саможертвата на Васил Левски, организирано от ПП НФСБ по повод 145-ата годишнина от смъртта на Апостола, предаде репортер на Агенция „Фокус“.\r\n\"Възприето е този ден - денят на гибелта на Васил Левски, да се чества и уважава от целия български народ, може би защото това е първият ден на неговото безсмъртие. Макар и тъжен повод, този ден е много важен за нашата история, защото отдаваме почит на българина, без когото нямаше да има България. Нямаше да ни има и нас днес или щеше да ни има, но щяхме да говорим на друг език\", каза още Симеонов.\r\nЦветилена СИМЕОНОВА", "date": "2018.02.18", "title": "Вицепремиерът Валери Симеонов: Без Васил Левски нямаше да я има България и ние днес щяхме да говорим на друг език"}
{"url": "http://www.focus-news.net/news/2018/02/18/2489915/afp-nyakolko-hilyadi-privarzhenitsi-na-mihail-saakashvili-izlyazoha-na-miting-v-kiev.html", "text": "Няколко хиляди привърженици на бившия грузински президент Михаил Саакашвили излязоха на митинг в Киев в неделя, съобщава AFP. По данни на организаторите, техният брой е около 10 хиляди души, докато полицията твърди, че на митинга има около три хиляди участници. Подкрепящите Саакашвили носеха лозунги с надписи искащи импийчмънт за президент Петро Порошенко. Бившия грузински президент и бивш губернатор на Одеска област бе един от противниците на украинския държавен глава, като по-рано тази седмица Саакашвили бе депортиран Полша, от където премина в Нидерландия. : Цанко Цолов", "date": "2018.02.18", "title": "AFP: Няколко хиляди привърженици на Михаил Саакашвили излязоха на митинг в Киев"}
{"url": "http://www.focus-news.net/news/2018/02/18/2489917/petya-ivanova-pchelar-dopalnitelno-zahranvane-na-pchelite-povishava-razhodite-na-pchelarite.html", "text": "Допълнително захранване на пчелите повишава разходите на пчеларите. Това каза за Радио „Фокус“–Велико Търново Петя Иванова, председател на Националното сдружение на жените пчелари. Тя посочи, че заради по-топлата зима се налага допълнително захранване на кошерите, тъй като в тях не е останала достатъчно храна. В такива случаи пчеларят трябва да си направи сам пити с мед или да си закупи готови такива. Цената за килограм пита варира между 1,50 до 3 лева в зависимост от състава ѝ. Петя Иванова посочи, че някой пчелари слагат пита през седмица в зависимост от това, колко силно е пчелното семейство. „Може на месец да се наложи подхранването с поне 2-3 питки. Различно е за всеки един пчелар, спрямо областта и силата на пчелното семейство.  Важно е всеки пчелар да се погрижи за това в този период. Има колеги, които вече са отваряли кошерите, подхранилите са ги, видели са какво е състоянието на пчелните семейства в момента и благодарение на това могат да вземат бързи и адекватни мерки за спасяването им през този период“, посочи Петя Иванова. Тя изрази надежда реколтата през 2018 година да е добра. „Важно е през месеците март и април месец, когато пчелните семейства започнат да се развиват, пчелите  да за живи и здрави и да се подсилят по-бързо“, допълни тя.\r\nНадежда КРЪСТЕВА", "date": "2018.02.18", "title": "Петя Иванова, пчелар: Допълнително захранване на пчелите повишава разходите на пчеларите"}
{"url": "http://www.focus-news.net/news/2018/02/18/2489912/bonka-ichkova-sbublagoevgrad-tryabva-da-vazpitavame-detsata-si-na-tolerantnost-ako-iskame-da-reshim-problema-s-agresiyata-v-obshtestvoto.html", "text": "Трябва да възпитаваме децата си на толерантност към различните ако искаме да решим проблема с агресията в обществото. Това каза за Радио „Фокус“ – Пирин Бонка Ичкова, председател на Синдиката на българските учители – Благоевград. По думите ѝ говоренето с децата, че всяко психическо или физическо насилие  насочено към някого другиго, всъщност е насочено срещу самия себе си, е правилният подход за спомагане за решаване на проблема с насилието над деца и на децата помежду си. „Януари месец излезе един великолепен американски филм „Чудо“, който го пуснахме в отделни часове в училището ни. Всеки от учениците, който пожела можеше да го гледа. Този филм показва грешното възпитание. В него става дума за дете, което е родено с деформации и тръгва на училище“, добави тя. Бонка Ичкова почерта, че филмът показва отношението на децата и родителите към различните. „Ще ви дам и един пример от Благоевград, свързан с реакцията на институциите и обществото при проява на агресия от страна на ученик към учител. Става дума за ученик от Природоматематическата гимназия от богато семейство. Миналата година родителите му си позволиха неприемливо отношение към учител. Случаят  остана без наказани и дори без извинение от страна на родителите и детето към училището“, коментира тя. Ичкова добави още, че трябва дълбока промяна в самите нас, за да се реши проблема с насилието в образователните институции.\r\nКристина МИТКОВА", "date": "2018.02.18", "title": "Бонка Ичкова, СБУ–Благоевград: Трябва да възпитаваме децата си на толерантност, ако искаме да решим проблема с агресията в обществото"}
{"url": "http://www.focus-news.net/news/2018/02/18/2489907/targovishte-139-dushi-sa-glasuvali-v-chastichnite-kmetski-izbori-v-s-kestenovo-kam-1700-chasa.html", "text": "139 души са гласували в частичните кметски избори в с. Кестеново към 17.00 часа. Това съобщи за Радио „Фокус“- Шумен Алберт Бутрев, секретар на Общинската избирателна комисия в Омуртаг. С право на глас в селото са 237 души. В ОИК- Омуртаг няма постъпили жалби или сигнали за нарушения в хода на изборния ден.\r\nИвелина ИВАНОВА", "date": "2018.02.18", "title": "Търговище: 139 души са гласували в частичните кметски избори в с. Кестеново към 17.00 часа"}
{"url": "http://www.focus-news.net/news/2018/02/18/2489916/predstoyashti-sabitiya-v-stranata-za-19-fevruari-agentsiya-fokus.html", "text": "***\r\nОт 18.00 часа президентът Румен Радев  ще участва във възпоменателната церемония по повод 145 години от гибелта на Апостола на свободата Васил Левски. Президентът Радев ще произнесе слово и ще поднесе венец пред паметника на Васил Левски в столицата.\r\n***\r\nОт 08.00 часа пред паметника на Васил Левски в столицата вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“.\r\n***\r\nПремиерът Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва в сградата на Министерския съвет.\r\n***\r\nПремиерът Бойко Борисов ще се срещне с унгарския министър-председател Виктор Орбан в резиденция „Бояна“.\r\n***\r\nОт 08.50 часа на Терминал 2 на Летище „София“ трябва да кацнат сноубордистката Александра Жекова и скиорката-алпийка Мария Киркова, които се завръщат след участието си в зимните олимпийски игри в Пьонгчанг.\r\n***\r\nСреща на директорите по отбранителната политика на страните - членки на ЕС ще се проведе на 19 и 20 февруари в Националния дворец на културата. \r\n***\r\nОт 09.30 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа омбудсманът Мая Манолова организира обществена дискусия под наслов „Социално-икономическа защита на деца, с един или с двама починали родители“ в институцията на омбудсмана на ул. „Георг Вашингтон“ № 22.\r\n***\r\nОт 11.00 часа, в централата на КНСБ, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България.\r\n***\r\nОт 11.00 часа, в Националния пресклуб на БТА, Асоциацията за регулиране на отношенията в етажната собственост – Справедливост (АРОЕС) ще даде първата пресконференция след учредяването си.\r\n***\r\nОт 11.00 часа Националната спортна академия ще отбележи 145-ата годишнина от гибелта на своя патрон - Васил Левски с честване пред паметника на Апостола в двора на НСА. На събитието ще присъстват кметът на район „Студентски“ Димитър Дилчев и ректори на университети, намиращи се на територията на района.\r\n***\r\nОт 11.30 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа пред паметника на Васил Левски ПП АТАКА и нейният лидер Волен Сидеров ще почетат паметта на Апостола на свободата.\r\n***\r\nОт 12.00 часа в Националния пресклуб на БТА, КП Реформаторски блок - Глас Народен ще даде пресконференция на тема „Да спасим Северозапада“.\r\n***\r\nОт 12.00 часа в Руския културно-информационен център ще се проведе пресконференция  във връзка с организацията и провеждането на избори за президент на Русия на територията на Р България.\r\n***\r\nОт 13.00 часа в Националния пресклуб на БТА Македонският научен институт ще даде пресконференция, на която ще обяви становището си относно спора за името между Македония и Гърция.\r\n***\r\nОт 13.30 часа 23-ти състав на Софийски градски съд ще заседава по делото срещу съдия Анелия Рашева, обвинена за престъпление по служба. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Националния пресклуб на БТА ще се проведе пресконференция на сдружение „Цифрова република“ по повод стартирането на кампанията „Спри робополицията“, която цели да  даде гласност на предстоящата реформа на авторското право в Европейския съюз.\r\n***\r\nОт 15.30 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за организиране и ръководене на организирана престъпна група.\r\n***\r\nОт 16.30 до 18.30 часа УМБАЛ „Св. Екатерина“ ще се проведат безплатни процедури по скрининг (откриване) на сърдечно-съдови заболявания.\r\n***\r\nОт 17.00 часа в храм „Света София” ще бъде отслужена Архиерейската панихида в памет на йеродякон Игнатий – Васил Левски, след това е организирано литийно шествие. От 18.00 часа пред Паметника на Апостола ще започне церемонията-поклонение. \r\n***\r\nОт 18.00 часа в Литературен клуб „Перото“ в НДК ще бъде представен романът „Сахиб“ от Ненад Величкович и разказите \"Тъмна материя\" от Мойца Кумердей.\r\n***\r\nОт 12.00 часа пред паметника на Васил Левски ще се проведе възпоменателен митинг и панихида по случай 145 години от обесването на Апостола.\r\n***\r\nОт 11.00 часа пред бюст-паметника на Дякона, който се намира на едноименния площад „Васил Левски“ ще се проведе ритуал по полагане на цветя и венци по повод 145-ата годишнина от обесването на Апостола. \r\n***\r\nОт 16.00 часа в детския отдел на Регионална библиотека „Димитър Талев“ ще се проведе рецитал „Апостолът на Свободата”. \r\n***\r\nОт 10.00 часа в зала „Георги Баев“ на Културен център „Морско казино“ ще бъде открита изложбата живопис „За Свободата“ по повод 145 години от обесването на Апостола на българската свобода Васил Левски.\r\n***\r\nОт 11.30 часа пред паметника на Васил Левски в Морската градина ще се състои преклонението пред паметта на Апостола на свободата. Пред монумента на Левски представители на бургаското духовенство ще отслужат заупокойна молитва, след която ще започне тържественият ритуал по полагане на венци и цветя от гражданите.\r\n***\r\nОт 14.30 часа в учителската стая на ПГЧЕ „Васил Левски“ ще се състои пресконференция на тема: ПГЧЕ „Васил Левски“– 55 г. принос в българското образование. На събитието ще бъде представен Инициативен комитет и Програма  за отбелязване на годишнината.\r\n***\r\nОт 18.00 часа в Дома на писателя ще се проведе среща-спектакъл „Пътят към Къкринската голгота“, посветен на Васил Левски.\r\n***\r\nОт 10.00 часа пред барелефа на Васил Левски в кв. „Левски“ ще бъдат поднесени венци и цветя по повод 145 години от гибелта на Апостола. От 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.\r\n*** \r\nОт 13.00 часа в зала 122 в академичната сграда на Икономически университет – Варна ще бъде представен проектът „Уроци по летене“ – риалити формат, който цели да подготви завършващите ученици за сложните житейски ситуации и да им предложи решения: как да си намерят работа, как да управляват бюджета си и др. \r\n***\r\nОт 13.00 часа проф. Анелия Клисарова, народен представител от ПГ „БСП за България“ ще проведе приемна за граждани в централата на БСП на ул. „Македония” 33.\r\n*** \r\nОт 15.30 часа в клуба на ПП ГЕРБ Варна на ул. „Г. Бенковски” №1 народният представител Емилия Милкова ще проведе приемен ден за граждани.\r\n*** \r\nОт 12.30 часа в ОУ „Христо Ботев“ ще има среща на Клуб приятели на книгата –  тема „Васил Левски” – съвместно с Младежкия дом по програма „Деца четат на деца”. \r\n*** \r\nОт 15.00 часа в голяма зала на  МДТ „Константин Кисимов“ ще бъде представен „Величието Асеневци“ – исторически спектакъл.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***Велинград. \r\nОт 17.30 часа, във Велинград ще започне възпоменателното поклонение пред  паметника на Васил Левски и концерт в памет на Апостола на Свободата под надслов ,,Пазим името ти свято” \r\n***\r\nОт 10.30 часа в катедралния храм „Св. вмчк Димитър Солунски“ ще бъде отслужена със заупокойна молитва по повод145 години от обесването на Апостола на свободата Васил Левски, която ще продължи с литийно шествие до бюст- паметника на Васил Левски. Там в 11.00 часа ще започне възпоменателно честване. Слово по повод годишнината ще произнесе кметът на Видин Огнян Ценков. \r\n***\r\nОт 10.00 часа в Конферентната зала на хотел „Мира“ ще се проведе кръгла маса на тема бъде „Мотивирай се, за да успееш – мотивационно писмо“. Форумът е част от проект „Създаване на център за интегрирани комплексни социални услуги за хора с увреждания и техните семейства“.\r\n***\r\nОт 10.00 часа в Конферентната зала на Общински съвет-Враца ще се проведе обществена поръчка с предмет: „Дейности по визуализация и публичност“ в изпълнение на проект, финансиран по Оперативна програма „Региони в растеж“ 2014-2020 година, по три обособени позиции.\r\n***\r\nОт 11.00 часа в храм „Св. Възнесение” ще бъде отслужена панихида по повод 145 години от гибелта на Апостола на свободата - Васил Левски. От 11.30 часа пред паметника на великия българин в центъра на града, деца от група „Мечо Пух“ от ДГ „Знаме на мира“ ще декламират стихотворението „Левски“ на Цветан Ангелов, а възпитаници на ОУ „Васил Левски“ ще изпълнят поетична композиция. В знак на признателност пред паметника ще бъдат поднесени венци и цветя.\r\n***\r\nОт 12.00 часа в градинката пред паметника на Васил Левски Политическа партия ГЕРБ – Враца ще почете паметта на Апостола със стихове, песни и мисли за него. Инициативата е част от поредицата „СВЯТА И ЧИСТА РЕПУБЛИКА“ и се организира по повод 145-тата годишнина от гибелта на Васил Левски.\r\n***\r\nВМРО-Враца ще отбележи 145-та годишнина от гибелта на Апостола на българската свобода Васил Левски със серия от прояви.  \r\nОт 09.30 часа народният представител от ПГ Обединени патриоти Красимир Богданов и общинските съветници от ВМРО Красимир Ангелов и Марин Цветков ще участват в честването на Левски в СУ „Мито Орозов“ към Затвора Враца\r\nОт 10.30 часа Младежката организация на ВМРО ще раздава картички посветени на Апостола пред Сувенирната палата в центъра на Враца.\r\nОт 11.00 часа Патриотите ще се включат в общоградското възпоменание пред паметника на Левски до Централна поща\r\nОт 17.00 часа в клуба на ВМРО на бул. „Христо Ботев“ 38 ще се излъчи филм за Левски дело на творчески колектив от БНТ. \r\nОт 18.00 часа Патриотите ще поднесат цветя пред паметниците на Левски до Централна поща и на площад „Васил Левски“.\r\nОт 19.00 часа Патриотите ще посетят ученическото състезание „Чиста и свята република...\", посветено на живота и делото на Васил Левски, което ще се проведе в голямата зала на Младежки дом – Враца, като част от Програмата за патриотично възпитание.\r\n***\r\nОт 16.00 часа народният представител от ГЕРБ и областен координатор на партията инж. Петя Аврамова организира приемен ден за граждани в офиса на партията на бул. „Демокрация“ №2.\r\n***\r\nОт 17.00 часа в митрополитския храм „Св. Николай Мирликийски” започва Велико повечерие с първата част от Покайния канон на св. Андрей Критски.\r\n***\r\nОт 16.30 часа в\tМладежкия дом ще бъде открита „Работилница за умения и добродетели” - изложба на мартеници, изработени от деца и ученици от детските и учебни заведения в общината. \r\n***\r\nОт 17.00 часа пред паметника на Васил Левски, който се намира пред сградата на Общинския исторически музей ще се състои поклонение по повод 145 години от обесването на Апостола на свободата. От 17.30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско“.\r\n***\r\nОт 11.00 часа пред паметника на Апостола на българската свобода – Васил Левски ще се състои възпоменателна церемония по повод 145 години от неговата гибел.\r\n***\r\nОт 10.00 часа в Регионална библиотека „Дора Габе“ ще се проведе образователен урок с презентация „Пътят към една Голгота“ по повод 145 години от гибелта на Васил Левски. В библиотеката ще бъде изложена витрина с библиотечни документи по повод 145 години от гибелта на Васил Левски „Дела, а не думи”.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***\r\nОт 12.30 часа от площад „Свобода” ще започне шествие, посветено на 145 години от гибелта на Васил Левски. \r\n***\r\nОт 16.30 часа народният представител от ГЕРБ Радослава Чеканска организира приемен ден в сградата на кметството.\r\n***\r\nОт 09.00 часа в храм „Света Богородица” ще бъде отслужена архиерейска света литургия и панихида в памет на Васил Левски.\r\n***\r\nОт 11.00 часа на площад „Васил Левски“ ще се състои възпоменателен митинг-поклонение по повод 145 години от гибелта на Васил Левски. В ритуала ще участват министърът на отбранта Красимир Каракачанов, представителни роти и военният духов оркестър на 61-ва Стрямска механизирана бригада. В знак на признателност към делото на Апостола на Свободата военнослужещи от Българската армия ще поднесат венци и цветя на възпоменателни ритуали във Велико Търново, Горна Оряховица, Плевен, Асеновград, Благоевград, Белене, Сливен, Стара Загора, Хасково, Шумен, Смолян, София. \r\n***\r\nОт 12.00 часа в Национален музей „Васил Левски” ще бъдат отбелязани 140 години от смъртта на майката на Левски Гина Кунчева.\r\n***\r\nОт 11.00 часа пред паметника на Васил Левски ще бъдат почетени 145 години от гибелта на Апостола. \r\n***\r\nОт 11.00 часа в Окръжен съд ще се гледа дело за убийството на Николай Радев от Дупница. \r\n***\r\nОт 11.30 часа в Регионалния пресклуб на БТА ще се проведе пресконференция по проект „Мисията е възможна” на СНЦ „Политологичен център“, Център за подпомагане, иновации и развитие /Полша/ и сдружение „Ларго“.\r\n***\r\nВ 12.30 часа ще бъдат поднесени цветя на паметната плоча на Васил Левски, поставена в центъра на село Соволяно.\r\n***\r\nОт 10.00 часа председателят на ПГ на ГЕРБ Цветан Цветанов ще бъде на Пази мост, където ще наблюдава възстановката на срещата на Левски и Никола Цвятков с турските заптиета, предшестваща неговото залавяне.\r\nОт 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановката на залавянето на Апостола.\r\n***\r\nОт 10.30 часа в храм „ Св. св. Кирил и Методий“ ще бъде отслужена панихида в памет на Васил Левски. От 11.30 часа пред паметника на Васил Левски ще се състои поклонение по повод 145 години от гибелта му.\r\n***\r\nОт 10.30 часа народният представител и областен координатор на ГЕРБ Димитър Бойчев ще има приемен ден за жителите на община Несебър в офиса на партията в ж. к „Младост“, бл. 30, вх. Б, партер.\r\n***\r\nОт 11.00 часа пред паметника на Васил Левски в града ще започне общоградското поклонение по повод 145 години от гибелта на Апостола на свободата.\r\n***\r\nОт 18.00 часа в Двореца на културата ще бъде представен спектакълът „За теб, Апостоле“ по повод 145 години от гибелта на Васил Левски. \r\n***\r\nОт 18.30 часа от централния градски площад ще тръгне факелно шествие, с което ще бъде отбелязана 145-ата годишнина от обесването на Апостола на свободата.\r\n***\r\nОт 19.00 часа пред паметника на Народните будители ще се проведе литературно-музикалният спектакъл „Помним те, Апостоле“. От 19.20 часа тържествено ще бъдат поднесени венци и цветя в памет на Апостола.\r\n***\r\nОт 09.30 часа в зала 10 на Окръжния съд ще се проведе заседание по делото срещу Георги Б. и Александър Н. във връзка с казуса за тютюневия склад на ул. „Одрин“.\r\n***\r\nОт 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и по жалби на подсъдимия Емил Д. срещу присъда на Окръжен съд – Пловдив, с която подсъдимият е признат за виновен в опит за умишлено убийство. \r\n***\r\nОт 10.00 часа в църквата „Св. Св. Петър и Павел“ ще бъде отслужена панихида по повод 145 години от гибелта на Васил Левски. От 11.00 часа пред паметника на героя на Централната алея на Бунарджика ще се състои общоградското поклонение пред паметта на Апостола. \r\n***\r\nОт 14.00 часа в зала 10 на Районния съд ще се проведе заседание по делото срещу Светослав М., адвокат от Адвокатска колегия – Хасково. Срещу него е повдигнато обвинение в закана за убийство. \r\n***\r\nНародните представители от ГЕРБ ще проведат приемни за граждани.\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ ще проведат приемни за граждани:\r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5; Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5; Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.; Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2.; Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А; Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nОт 18.00 часа Пловдивският митрополит Николай ще оглави Велико повечерие с канона на св. Андрей Критски – първа част в митрополитски храм „Св. Марина”.\r\n*** \r\nОт 16.00 часа в клуба на ПП ГЕРБ (на първия етаж в сградата на Младежкия дом) в Провадия народният представител Павел Христов организира приемна за граждани.\r\n***\r\nОт 13.00 часа народният представител от ГЕРБ Красен Кръстев организира приемна в кметство Радовене.\r\n***\r\nОт 15.00 часа народният представител от ГЕРБ Красен Кръстев организира приемна в кметство Кунино.\r\n***\r\nОт 11.00 часа пред бюст-паметника на Васил Левски в мемориалния парк в центъра на града\r\nжителите на Симитли ще почетат паметта на Апостола на свободата.  \r\n***\r\nОт 16.00 часа в Държавен архив – Смолян ще се проведе вечер-поклон, посветена на 145 г. от обесването на Васил Левски.\r\n***\r\nС митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски.  \r\nОт 10.00 часа в Спортната зала „Величко Чолаков” в Смолян ще се проведе традиционното състезание „Лъвски скок.”\r\nВ 18.00 часа тръгва факелното шествие от читалище „Балкански просветител” в Райково и ще продължи до двора на ППМГ.\r\nОт 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ.\r\n***\r\nОт 10.00 часа народният представител от ГЕРБ Маноил Манев  организира приемна за граждани в офиса на партията на бул. „Митрополит Методий Кусев” № 5.\r\n***\r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя по повод 145 години от обесването на Апостола на свободата.\r\n***\r\nОт 12.00 часа  в НЧ „ Пробуда – 1928” ще бъде представена изложбата „Моят идеал беше и е свободна България…” . \r\n***\r\nОт 13.30 часа в зала 203 на Община Стара Загора кметът Живко Тодоров ще се срещне с Величко Донков - младеж, намерил чанта с пари и я върнал на собственика ѝ.\r\n***\r\nОт 13.30 часа библиотечен филиал „Августа Траяна” на библиотека „Родина“ гостува с изложба и литературно четене в Клуб на пенсионера „Августа Траяна“.\r\n***\r\nОт 10.30 часа пред храм-паметник „Св. Архангел Михаил” ще бъде отслужена панихида по повод 145 години от смъртта на Васил Левски. От 16.00 часа в НЧ „Просвещение” ще се проведе рецитал за Апостола на свободата, подготвен от III-тите класове на НУ „Паисий Хилендарски”, а веднага след него стрелчани и гостите на града ще могат да видят спектакъла „Левски в Стрелча” в изпълнение на творческа група „Актьори” по проект “Обединени от знанието” към СУ „Кирил и Методий”. В края на деня за всички желаещи ще бъде представен филмът „Левски пред съда на Портата и историята”.\r\n***\r\nПо повод 145-та годишнина от обесването на Васил Левски пред двата паметника на Апостола на свободата в Тутракан ще бъдат поднесени венци и цветя, с участието на ученици.\r\n*** \r\nОт 11. 00 часа пред паметника на Васил Левски в града с възпоменателна церемония ще бъде почетена паметта на Апостола. \r\n***\r\nОт 13.00 часа в залата на РУ- Шумен директорът на ОДМВР- Шумен ст.комисар Ялчън Расим, Маргарита Георгиева, административен ръководител- окръжен прокурор на Окръжна прокуратура Шумен и заместник-окръжният прокурор на Шумен Орлин Куздов ще дадат брифинг във връзка  за успешна реализация срещу наркоразпространението на територията на областта. \r\n***\r\n От 14.30 часа в заседателна зала на театъра на пресконференция  ще бъде представена предстоящата премиера на спектакъла \"Нирвана\" от Константин Илиев. \r\n***\r\nОт 15.00 часа в зала 203 в сградата на общината ще се проведе заседание на ПК „Бюджет и финанси”.", "date": "2018.02.18", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2018/02/18/2489909/sofiya-desetki-dushi-sa-se-sabrali-na-shestvie-po-povod-145-godini-ot-gibelta-na-vasil-levski-organizirano-ot-pp-nfsb.html", "text": "Десетки души са се събрали в столицата на шествие-поклонение пред личността и саможертвата на Васил Левски, организирано от ПП НФСБ по повод 145-ата годишнина от гибелта на Апостола, предаде репортер на Агенция „Фокус“. Шествието започна в 17.30 часа пред паметника на Левски и ще завърши с поклонение пред паметната плоча на църквата „Света Петка Самарджийска“, където има хипотеза, че е бил погребан Апостола.\r\nВ поклонението участват и заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.„Фокус“ припомня: Съществува хипотеза, поддържана от писателя Николай Хайтов, според която Васил Левски е погребан в църквата „Св. Петка Самарджийска“ в София. Тези твърдения са спорни интерпретации на резултатите от проведени археологически разкопки и някои сведения от печата през 1937 г., които препредават разкази на потомци на извършилите препогребването. Единодушно становище обаче не е прието. През 90-те години на храма е поставена мраморна плоча с текст, гласящ, че тук „според народната памет е погребан В. Левски“, която малко по-късно изчезва. На 18 февруари 2012 г. с решение на Столичния общински съвет е открита плоча с надпис: „В олтара на тази църква според народната памет и редица научни данни родолюбиви българи са погребали през 1873 г. Апостола на свободата Васил Левски Йеродякон Игнатий“. Един от аргументите, с които се подкрепя тази теза, се основава на анализ на документирани свидетелства, че църквата „Св. Петка Самарджийска“ е била главен щаб на Софийския революционен комитет преди Освобождението.\r\nЦветилена СИМЕОНОВА", "date": "2018.02.18", "title": "София: Десетки души са се събрали на шествие по повод 145 години от гибелта на Васил Левски, организирано от ПП НФСБ"}
{"url": "http://www.focus-news.net/news/2018/02/18/2489904/sliven-62-e-izbiratelnata-aktivnost-kam-1700-chasa-na-kmetskite-izbori-v-novozagorskoto-selo-lyubenets.html", "text": "62% е избирателната активност към 17.00 часа на кметските избори в новозагорското село Любенец. Това съобщи за Радио \"Фокус\"-Сливен председателят на ОИК-Нова Загора Сергей Дериволков. От 322 имащи право на глас, бюлетини са пуснали 206  избиратели. Три жалби са постъпили към момента в Общинската избирателна комисия - всички се касаят за лица, които нямат право да присъстват в избирателната секция. ОИК е издала указания по жалбите. \r\nКандидатите за кмет на населеното място са двама. Изборният ден ще приключи в 20.00 часа. Избори в Любенец се провеждат, след  като предсрочно бяха прекратени правомощията на кмета Драгомир Цонев Цонев заради влязла в сила присъда.\r\nЛюдмила ЙОРГОВА", "date": "2018.02.18", "title": "Сливен: 62% е избирателната активност към 17.00 часа на кметските избори в новозагорското село Любенец"}
{"url": "http://www.focus-news.net/news/2018/02/18/2489920/interfaks-oshte-edin-chovek-e-zaginal-sled-atakata-v-dagestan.html", "text": "Броят на жертвите след атаката в дагестанския град Кизляр се увеличи до пет души, след като жена е починала от раните си след като е била настанена в болница, съобщава Интерфакс. По-рано се съобщаваше са четири жертви, като петият загинал бе убитият стрелец. \r\nВ неделя неизвестен извършител започна да стреля по група хора, излизащи то църква в Кизляр. Състоянието на още две от ранените е тежко.  : Цанко Цолов", "date": "2018.02.18", "title": "Интерфакс: Още един човек е загинал след атаката в Дагестан"}
{"url": "http://www.focus-news.net/news/2018/02/18/2489919/sofiya-vazstanoveno-e-dvizhenieto-po-ul-cherkovna.html", "text": "Възстановено е движението по ул. \"Черковна\", предаде репортер на Агенция \"Фокус\". Автобусите по линия 120 се движат по обичайния си маршрут. По-рано движението в участъка между кръстовищата с бул. \"Мадрид\" и ул.\"Оборище\" беше блокирано, след като полицията се намеси в сблъсъци между футболни фенове.", "date": "2018.02.18", "title": "София: Възстановено е движението по ул. \"Черковна\""}
{"url": "http://www.focus-news.net/news/2018/02/18/2489913/tass-volfgang-ishinger-blagodari-na-horata-doprinesli-za-provezhdaneto-na-myunhenskata-konferentsiya-po-sigurnostta.html", "text": "Организаторът на Мюнхенската конференция по сигурността Волфганг Ишингер благодари на всички взели участие в нея, както и на хората, допринесли за нейното провеждане, предава ТАСС.  \r\n18 февруари, неделя, бе третият и заключителен ден от 54-тото издание на форума, в което взеха участие около 20 държавни глави и 80 министри от различни държави. Основни теми бяха отношенията между ЕС, Русия и САЩ, европейската отбрана, ситуацията в Близкия изток и на Корейския полуостров. : Цанко Цолов", "date": "2018.02.18", "title": "ТАСС: Волфганг Ишингер благодари на хората, допринесли за провеждането на Мюнхенската конференция по сигурността"}
{"url": "http://www.focus-news.net/news/2018/02/18/2489923/nimh-utre-v-tsyalata-strana-shte-ima-prevalyavaniya-temperaturite-shte-sa-mezhdu-0-i-5.html", "text": "Атмосферното налягане няма да се променя съществено, остава по-високо от средното за месец февруари. През следващото денонощие ще бъде предимно облачно. През нощта главно в Северна България ще превалява слаб дъжд. Вятърът ще се ориентира от североизток, ще е слаб, в Източна България и Дунавската равнина – умерен и с него ще прониква студен въздух. Утре превалявания ще има из цялата страна, а още сутринта дъждът в Северна и високите полета на Западна България ще се примесва в сняг. Температурите ще са почти без дневен ход – предимно между 0° и 5°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков.\r\nНад Черноморието ще бъде облачно на места с превалявания от дъжд, в северните райони за кратко примесващи се със сняг. Ще духа умерен, след обяд временно и силен североизточен вятър. Максимални температури на въздуха – между 4° и 7°. Температурата на морската вода е между 6° и 8°. След обед вълнението на морето ще се усили до 3-4 бала.\r\nНад планините ще бъде облачно с валежи от сняг. Ще духа до умерен, по откритите части на Стара планина и временно силен източен вятър. Температурите ще се понижават и максималната на височина 1200 метра ще е около 1°, на 2000 метра – около минус 4°.\r\nПрез следващите дни ще преобладава облачно време. С прекъсвания и на места ще превалява, предимно слабо и предимно дъжд, но в Предбалкана, по високите полета на Западна България, в крайните северозападни и в североизточните райони, е възможно временно, главно в нощните часове, дъждът да се примесва и да преминава в сняг. Вятърът ще бъде от източна четвърт, слаб до умерен. Температурите ще бъдат малко по-високи от обичайните.", "date": "2018.02.18", "title": "НИМХ: Утре в цялата страна ще има превалявания, температурите ще са между 0° и 5°"}
{"url": "http://www.focus-news.net/news/2018/02/18/2489927/kriminalisti-izyasnyavat-obstoyatelstvata-okolo-ubiystvoto-na-85-godishna-zhena-ot-lom-obzor.html", "text": "Криминалисти на РУ – Лом продължават да изясняват обстоятелствата около тежкия криминален инцидент, при който е убита 85-годишна жена от Лом. На 17 февруари в 10.45 часа една от дъщерите на убитата възрастна жена подава сигнал в полицията. Тя обяснява, че сутринта е отишла в дома на майка си, която е била на легло, и я е заварила починала, а 66-годишната си сестра – в тежко състояние с порезни рани в областта на шията и гърдите. На място веднага са пристигнали полицейски и медицински екипи. Ранената жена е била откарана в болница, където лекарите продължават да се борят за живота ѝ.\r\nНа място е извършен оглед, при който е установена дълбока порезна рана в областта на шията на починалата. Една от водещите версии, по които работят криминалистите на РУ – Лом, е битова. А от МВР съобщиха за Агенция „Фокус“, че по първоначални данни заподозряна за убийството е 66-годишната дъщеря на починалата.\r\nПо случая е образувано досъдебно производство, действията по него продължават под наблюдението на Прокуратурата.", "date": "2018.02.18", "title": "Криминалисти изясняват обстоятелствата около убийството на 85-годишна жена от Лом (ОБЗОР)"}
{"url": "http://www.focus-news.net/news/2018/02/18/2489928/petrich-izzeto-e-seriozno-kolichestvo-gumi-podgotveno-za-traditsionnite-ognyove-na-sirni-zagovezni.html", "text": "Сериозно количество гуми, подготвени за традиционните огньове на Сирни Заговезни, бяха иззети от Общинска охрана в Петрич и РС ПБЗН – Петрич. Проверките се извършиха в следобедните часове днес. Това съобщиха от пресцентъра на Община Петрич. По предварителен график бяха обходени местата на територията на града, за които се знае, че стават място за паленето на огньове. Предупреждаваха се гражданите за изискванията при паленето на листниците и разстоянието, на което следва да бъдат от сгради и електросъоръжения. Подготовката някъде бе помрачена, защото се иззеха събраните стари гуми, повечето укрити сред сухите клони и дървета за листниците.На едно от проверените места, край ромските квартали на града, вече се извиваше отровен черен пушек във въздуха. След намесата на пожарната служба, огънят от запалените гуми беше потушен, а допълнително подготвените гуми се иззеха. Проверките продължават.", "date": "2018.02.18", "title": "Петрич: Иззето е сериозно количество гуми, подготвено за традиционните огньове на Сирни заговезни"}
{"url": "http://www.focus-news.net/news/2018/02/18/2489918/reuters-turtsiya-otreche-obvineniyata-za-izpolzvane-na-himichesko-orazhie-v-siriya.html", "text": "Турция отрече обвиненията за използване на химическо оръжие в рамките на операция „Маслинова клонка“ в сирийската провинция Африн, това заяви външният министър Мевлют Чавушоглу в рамките на Мюнхенската конференция по сигурността, предава Reuters. \r\n„Това е измислена история. Турция никога не е използвала никакъв вид химически оръжия“, подчерта турският първи дипломат. \r\nСпоред него, съобщенията на кюрдски представители и Сирийската обсерватория за човешки права, обвиняващи Анкара в използването на бойни отровни вещества, са пропаганда.: Цанко Цолов", "date": "2018.02.18", "title": "Reuters: Турция отрече обвиненията за използване на химическо оръжие в Сирия"}
{"url": "http://www.focus-news.net/news/2018/02/18/2489929/ministar-krasimir-karakachanov-ne-priemam-kritikite-na-prezidenta-za-zabavenata-modernizatsiya-na-armiyata.html", "text": "Не приемам критиките на президента за забавената модернизация на армията. Това каза пред журналисти в Карлово министърът на отбраната Красимир Каракачанов, който присъства на възпоменателната церемония по повод 145 години от гибелта на Апостола на свободата Васил Левски, предаде репортер на Радио „Фокус“- Пловдив. „Модернизацията на армията е забавена от 27 години, защото тогава, когато са купували една техника, са търсели вероятно някакъв друг ефект, а не този за способностите на Българската армия“, добави Каракачанов. По думите му, ако когато са купувани Кугарите и Спартаните, са били купени изтребители, цените са щели да бъдат други и сега  наред с МиГ- 29 и СУ-25 да имаме и по-модерни самолети. Каракачанов каза още, че когато навремето са се купували Кугарите и Спартаните е имало много изгодно предложение да получим почти като подарък цяла ескадрила с въоръжение от Федерална република Германия модернизирани МиГ-29, с цена 1 евро на самолет. „Ние сме ги отказали, защото сме първи натовци и купихме нещо, което стои в хангарите. А поляците с най-голямо удоволствие си позволиха същия този подарък от Федералната република и сега още ги ползват. Това е сметката в армията“, каза още Красимир Каракачанов.\r\n„Тъй като става въпрос все пак не за 100-200 000 лева, даже не за 100-200 милиона лева, а конкретно за самолетите става въпрос за суми от над 1,3-1,5 млрд. лв., аз не искам да бързаме и да правим грешки, а след години някой друг да каже, че аз като министър на отбраната съм направим нещо, което не е изгодно за армията, а за самия мен“, добави Каракачанов. Според него именно така се е действало в България през последните 27 години. „Тези 27 години са пропуснати да се модернизира армията. Ако бяха купувани тези въоръжения, които ни трябват, а не да харчим стотици милиони долари за техника , която днес да стои в хангарите и не лети, нещата щяха да изглеждат по-друг начин“, каза министърът на отбраната. Според  него техниката не лети, защото, когато са сключвани договорите никой не си е направил усилието в тях да пише, че поддръжката на това въоръжение трябва да става в България. По думите му именно това е едно от условията, които сега се поставят по отношение на самолетите. „Това ще бъде едно от условията, които ние ще поставим на фирмите, които са проявили интерес – поне една част от поддръжката да се прави в нашите авиационно-ремонтни заводи, които са към МО“, поясни министърът. „По отношение на бронираната машина – вместо да отиваме отнякъде да си купим нещо за по 3-4 млн. лв. за по парче и да похарчим и там над 1 млрд. лв. и след това да се чудим къде да я ремонтираме, идеята е да се сглобяват в България, за да може да си ги поддържаме по-лесно“, добави Каракачанов и отбеляза, че това е валидно и за корабите. Той още веднъж повтори, че сега не трябва да се бърза, а да се действа умно. По думите му общо за трите проекта за модернизация става въпрос за една сума от над 3,5 млрд. лв. \r\nЦветана ТОНЧЕВА", "date": "2018.02.18", "title": "Министър Красимир Каракачанов: Не приемам критиките на президента за забавената модернизация на армията"}
{"url": "http://www.focus-news.net/news/2018/02/18/2489930/aktsenti-v-sutreshniya-blok-dobro-utro-balgariya-na-19-fevruari.html", "text": "Седем седмици преди Велик ден, на 19-ти февруари започва най-продължителният пост в цялата година – Великденският. До колко е полезно постенето за организма ни? Как можем да съчетаем постенето предвид активния ни начина ни на живот? Темата ще коментираме с диетолога Огнян Симеонов. След 8.00 часа продължаваме и с политическата тема? Публичен сблъсък между президент и премиер. До къде ще стигне битката?  Какви са сценариите за развитие на този сюжет? Темата ще коментираме с политолога Перван Симеонов. На 19 февруари отбелязваме и 145 години от гибелта на Апостола на свободата Васил Левски. Той е идеолог и организатор на българската национална революция, борещ се за свободата на България. За неговият живот, дела и думи ще разберем от репортажа на колегата от Радио „Фокус“ – Пирин Кристина Миткова. Фондация „Пловдив 2019“ отправя поредна отворена покана към организации от страната и чужбина за включване в програмата на Европейската столица на културата. Повече подробности за отворената покана за малки проекти ще научим от репортажа на колегата Тони Михайлов от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 часа с водещ  Деница Узунова.", "date": "2018.02.18", "title": "Акценти в сутрешния блок „Добро утро, България“ на 19 февруари"}
{"url": "http://www.focus-news.net/news/2018/02/18/2489922/vitsepremierat-valeri-simeonov-siguren-sam-che-v-moldova-i-ukrayna-dnes-sashto-ima-ventsi-na-pametnitsite-na-levski-tam-sa-po-balgari-ot-nas.html", "text": "Сигурен съм, че в Молдова и Украйна днес също има венци на паметниците на Левски, там са по-българи от нас. Това каза Агенция „Фокус“ вицепремиерът Валери Симеонов по време на шествие в памет на Апостола на свободата Васил Левски. \"Поздравявам всички наши приятели в Молдова и Украйна, при които често ходим напоследък, за техния патриотизъм. Сигурен съм, че днес пред всички паметници на Левски там с положени венци и цветя и искам да им благодаря и да им пожелая да продължават все така да бъдат по-българи от нас\", обясни Симеонов.\r\nВицепремиерът посочи още, че откритата в края на миналата година директна авиолиния София-Одеса вече превозва по около 100 души на полет и в двете посоки, като се очаква през лятото, когато е по-активният туристически сезон, този брой да се повиши.\r\nЦветилена СИМЕОНОВА", "date": "2018.02.18", "title": "Вицепремиерът Валери Симеонов: Сигурен съм, че в Молдова и Украйна днес също има венци на паметниците на Левски, там са по-българи от нас"}
{"url": "http://www.focus-news.net/news/2018/02/18/2489921/pleven-blizo-57-e-izbiratelnata-aktivnost-na-chastichnite-mestni-izbori-v-selo-brest-kam-1700-chasa.html", "text": "Близо 57% е избирателната активност на частичните местни избори в село Брест към 17.00 часа. Това съобщиха за Агенция „Фокус“ от ОИК-Гулянци. Общо 1047 човека са гласували от 1840 имащи право на глас. Изборният ден протича нормално без нарушения.\r\nКандидатите за кметския пост в село Брест са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО. Общо четири са разкритите секции на територията на селото. Едната от тях е подвижна, като за нея има подадени 19 заявления. До изборите в селото се стигна, след като кметът Любомир Божинов подаде оставката си през септември миналата година поради лични причини.", "date": "2018.02.18", "title": "Плевен: Близо 57% е избирателната активност на частичните местни избори в село Брест към 17.00 часа"}
{"url": "http://www.focus-news.net/news/2018/02/18/2489933/rodolyubivi-balgari-ot-shest-obshtini-shte-zapalyat-fakli-i-shte-vdignat-natsionalniya-tribagrenik-v-shestvie-v-petrich-za-145-godishninata-ot-obesvaneto-na-apostola-na-svobodata.html", "text": "Родолюбиви българи от шест общини ще запалят факли и ще вдигнат националния трибагреник в шествие за 145-годишнината от обесването на Апостола на свободата. Това съобщих от пресцентъра на Община Петрич. Преклонението пред живота и делото на Левски, за първа година в Петрич, обединява признателни български синове и дъщери от пет общини на Благоевградска област - Сандански, Разлог, Симитли, Струмяни и Кресна. Община Петрич е осигурила 400 факли за шествието, което ще започне в 18.15 часа на 19 февруари от градския площад и ще спре пред паметник „Народни будители”. Портрет на Апостола, националният трибагреник и равномерни удари на тъпани ще водят участниците в шествието. В програмата пред паметник „Народни будители” са включени: поетичен рецитал, откъс от авторския спектакъл „Робът се бори за свобода, а свободният за съвършенство” на ТА „Гайтан” и полагане на цветя и венци. Надсловът на програмата е „Помним те, Апостоле”!                                                    Община Петрич кани всички граждани да се включат във факелното шествие и заслужено да уважат делото на Васил Левски, защото с личния пример вдъхновяваме и възпитаваме.", "date": "2018.02.18", "title": "Родолюбиви българи от шест общини ще запалят факли и ще вдигнат националния трибагреник в шествие в Петрич за 145-годишнината от обесването на Апостола на свободата"}
{"url": "http://www.focus-news.net/news/2018/02/18/2489914/vratsa-63-e-izbiratelnata-aktivnost-na-kmetskite-izbori-v-s-gradeshnitsa.html", "text": "63% е избирателната активност на частичните местни избори в с. Градешница към 17 ч., съобщиха от Общинската избирателна комисия в Криводол. От имащите право на глас 414 души, са гласували 263-ма избиратели. Няма подадени жалби и сигнали за нарушения.  В 20 ч. трябва да приключат изборите, ако има чакащи, които искат да гласуват, изборният ден може да се удължи само с 1 час. \r\nПетима са кандидатите за кметския пост. До частичния вот в селото се стигна, след като кметът Магдалин Сълков подаде оставка миналия ноември.  \r\nАнна ЛОЗАНОВА", "date": "2018.02.18", "title": "Враца: 63% е избирателната активност на кметските избори в с. Градешница"}
{"url": "http://www.focus-news.net/news/2018/02/18/2489925/kardzhali-3156-e-izbiratelnata-aktivnost-v-selo-enchets-i-5876-v-selo-zvinitsa-kam-1630-chasa.html", "text": "31,56% е избирателната активност в село Енчец и 58,76% в село Звиница към 16.30 часа. Това съобщиха за Агенция „Фокус“ от ОИК-Кърджали. В село Енчец са гласували 95 души от 301 имащи право на глас. В село Звиница са гласували 285 човека от 485 имащи право на глас. Получавани са само анонимни сигнали за нарушения в изборния ден, които не са могли да бъдат доказани.\r\nДоскорошният кмет на село Енчец, община Кърджали, област Кърджали Юксел Якуб Бекир от ДПС е единственият кандидат за кметския пост в населеното място. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност.", "date": "2018.02.18", "title": "Кърджали: 31,56% е избирателната активност в село Енчец и 58,76% в село Звиница към 16.30 часа"}
{"url": "http://www.focus-news.net/news/2018/02/18/2489935/washington-post-magla-e-prichinata-za-samoletnata-katastrofa-koyato-ubi-65-dushi-no-tova-mozhe-bi-ne-e-tsyalata-istina.html", "text": "Самолет с 65 души на борда се разби в иранските планини в неделя, като в резултат всички пътници и членове на екипажа загинаха. И докато според правителството причината за инцидента е гъста мъгла, то някои специалисти подозират, че машината е била с неизправност – хроничен проблем на страна, чийто самолети са разнебитени след десетилетия на международни санкции, коментира Washington Post. \r\nСамолетът ATR-72 излетя от Техеран с 59 пътници, двама пилоти, две стюардеси и двама пазачи, като дестинацията му бе град, разположен на около 800 километра на юг. \r\nСлед около час и половина път, самолетът се е разбил в планината Загрос при гъста мъгла, като местни хора са чули звука от падането му, но хеликоптери не са успели да достигнат до мястото заради лошото време, като спасителните екипи трябваше да намерят отломките пеша. \r\nАвиокомпанията обвини лошото време, като телевизия „Ал Джазира“ потвърди, че условията са били неблагоприятни. Но това е просто последната от серия смъртоносни самолетни катастрофи, отбелязва изданието, като припомня, че последната такава бе през 2011 г., когато машина с 77 души на борда се разби, след като бе хваната в снежна буря. \r\n„Азман еърлайнс“, която е собственик на конкретния самолет, има също така катастрофи през 2008 г. и 1994 г., като в Европейския съюз компанията е забранена поради неспазване на условията за безопасност. \r\nМашината, която се разби в неделя, не е летяла от седем години, като първият ѝ полет е бил през октомври миналата година. От тогава е имала поне една авария и правила извънредно кацане заради спешен ремонт миналия месец. Изглежда, че след неделната катастрофа, съобщенията в социалните мрежи засягащи машината са били изтрити, което поражда доста съмнения, пише вестникът. \r\nПрез 2015 г. бе постигната и сделка за модернизиране на пътническите самолети на Иран, заедно с ядреното споразумение, припомня в заключение изданието. : Цанко Цолов", "date": "2018.02.18", "title": "Washington Post: Мъгла е причината за самолетната катастрофа, която уби 65 души, но това може би не е цялата истина"}
{"url": "http://www.focus-news.net/news/2018/02/18/2489931/vitsepremierat-valeri-simeonov-obozhestvyavaneto-na-vasil-levski-ne-e-pravilniyat-nachin-na-otdavane-na-pochit-kam-nego.html", "text": "Обожествяването на Васил Левски не е правилният начин на отдаване на почит към него. Това каза вицепремиерът Валери Симеонов в слово по време на шествие-поклонение пред личността и саможертвата на Васил Левски, организирано от ПП НФСБ по повод 145-ата годишнина от смъртта на Апостола, предаде репортер на Агенция „Фокус“. Шествието започна пред паметника на Левски и завърши с поклонение пред паметната плоча на църквата „Света Петка Самарджийска“, където според хипотеза е бил погребан Апостола.\r\n„Седма година вече ние извървяваме този път на голготата – пътят от бесилото на Левски до мястото, където е бил погребан. Правим го на 18 февруари, когато е истинската дата на кончината на най-големия българин, за да се поклоним пред великото му дело. И пред великото дело на Николай Хайтов, който жертва последната част от живота си, за да докаже, че Левски е бил погребан тук. В ден като днешния няма място за политически речи и да се самоизтъкваме по някакъв начин, защото всички сме недостойни и жалки пред това, което е направил Левски. Защото неговото дело може да бъде отъждествено само с една дума – България. Защото ако не беше той, България нямаше да я има. И всички сме в дълг на Левски – и хората, и онези, които заемат някакви държавни и отговорни постове. Ние не можем да бъдем и една стотна от това, което е бил Левски, въпреки че неговото послание е много просто – единственото, което е правил и ни е завещал, е упорито и последователно да работим за България. И когато се изправим пред неговия портрет, ние трябва да можем да го погледнем и да не се чувстваме толкова жалки. Левски е бил и свръх човек, и реален, истински, обикновен. По време на своите тежки пътувания, той е носил една незатворена рана на стомаха си, рана, която е кървяла постоянно и може би заради това по-често е бил на кон. Можете ли да си представите колко малко този човек е мислел за себе си, в каква степен се е жертвал. Естествено, това е истински човек, който е правел и грешки, и не мисля, че обожествяването на Васил Левски е правилното отдаване на почит към него. Той дори е написал: „50 гроша – изгубих“, а това са били народни пари. А колко от нас днес могат  да признаят своите грешки? Той не е допуснал отчаянието да го обземе, въпреки че е срещал навсякъде отчаяние, страх, подлост, безверие, колебание, съмнение. И въпреки всички година след година упорито е вършил това, в което е бил поведен. На това свято място искам да си пожелаем поне това да вземем от него  – всички да вършим това, което сме убедени, че ще бъде полезно за България. Поклон пред паметта на Левски!“, каза Симеонов.\r\nЦветилена СИМЕОНОВА", "date": "2018.02.18", "title": "Вицепремиерът Валери Симеонов: Обожествяването на Васил Левски не е правилният начин на отдаване на почит към него"}
{"url": "http://www.focus-news.net/news/2018/02/18/2489937/reuters-lavina-ubi-dvama-skiori-vav-frenskite-alpi.html", "text": "Лавина уби двама скиори във френската част на Алпите – мъж и неговата 11-годишна дъщеря, които са карали ски по забранен маршрут в неделя, съобщава Reuters. \r\nПриродното бедствие е станало в района на Валдизер, на около три хиляди метра надморска височина, това заяви Сесил Фернандо, говорител на туристически център на ски центъра на курорта. Двамата са били част от по-голяма група. Не е съобщена тяхната националност. : Цанко Цолов", "date": "2018.02.18", "title": "Reuters: Лавина уби двама скиори във Френските Алпи"}
{"url": "http://www.focus-news.net/news/2018/02/18/2489924/haaretz-benyamin-netanyahu-zaplashi-s-deystviya-sreshtu-iran-i-negovite-sateliti.html", "text": "Министър-председателят на Израел Бенямин Нетаняху заплаши с действия срещу Иран, а „не само срещу неговите сателити“  в рамките на изказването си на Мюнхенската конференция по сигурността, пише вестник Haaretz. \r\n„Ще действаме ако е нужно не само срещу сателитите на Иран, но и срещу самия Иран“, предупреди Нетаняху от трибуната на конференцията, държейки отломки от прихванати и унищожен от израелски ПВО системи ирански дрон. „Разпознавате ли това? Би трябвало, ваше е“, заяви Нетаняху, размахвайки отломката. „Не ни изпитвайте“, предупреди още израелският политик. Според властите в Тел Авив, дронът на Иран е навлязъл в израелското въздушно пространство на 10 февруари. Вследствие се стигна до ескалиране на ситуацията, завършило с удар на израелските ВВС срещу сирийски и иранския обекти в Сирия и свалянето на израелски изтребител F-16. \r\nПремиерът освен това заяви, че „Израел няма да позволи на иранския режим да сложи клуп на терора около нашите вратове“. \r\nИранаският външен министър Мохаммад Джавад Зариф, чието изказване бе следващото в рамките на конференцията, определи обръщението на премиера като \"карикатурен цирк\". : Цанко Цолов", "date": "2018.02.18", "title": "Haaretz: Бенямин Нетаняху заплаши с действия срещу Иран и неговите сателити"}
{"url": "http://www.focus-news.net/news/2018/02/18/2489934/ministar-krasimir-karakachanov-ambitsiyata-mi-e-dokato-sam-ministar-da-vavedem-dobrovolnata-voenna-sluzhba.html", "text": "Амбицията ми е докато съм министър да въведем доброволната военна служба. Това каза пред журналисти в Карлово министърът на отбраната Красимир Каракачанов, предаде репортер на Радио „Фокус“-Пловдив. Според Каракачанов очаквано е това да са 1000-1300 души, които ще са достатъчно, за да се запълни недокомплекта в Българската армия. По думите му това трябва да стане, като се предложат и нормални възможности за реализацията след това и като се помисли за бонуси. Каракачанов каза, че Закона за доброволната военна служба се готви и според него той трябва да се подкрепи от обществото. „Крайно време е да си отворим очите и да спрем да говорим празни приказки, защото няма просперираща държава по света, която да няма силна армия“, каза министърът на отбраната. „Само да не ми дават примера с Швейцария, защото тя не е държава без армия. Напротив това, което аз предлагам за наборната армия е точно по Швейцарския модел – 6 месеца  служба, подготовка и, зачисляване в резерва и след това регулярно опресняване на знанията и възможностите“, добави той. Красимир Каракачанов посочи още, че проблем с недокомплекта на армията е проблем на всички армии. След  конференцията по сигурността в Швейцария, където е бил е станало ясно, че това е проблем и за Германия, където заплатите са многократно по-високи, условията на труд са много по-добри и възможностите на един германски военнослужещ  са многократно по-добри от българските. „Германия , която винаги се е притеснявала да не я обвинят в милитаризиране в момента също обсъжда варианта дали да не върне наборната военна служба. Австрия, която има наборна военна служба от 9 месеца, обсъжда дали да не я направи 12 месеца. Скандинавските държави – Дания, Финландия, Норвегия , Швеция също връщат наборната военна служба“, посочи още военният министър . Той припомни още ,че в момента има други държави , които въобще не са я премахвали - като Турция и Гърция. \r\nЦветана ТОНЧЕВА", "date": "2018.02.18", "title": "Министър Красимир Каракачанов: Амбицията ми е докато съм министър да въведем доброволната военна служба"}
{"url": "http://www.focus-news.net/news/2018/02/18/2489936/iskren-krasimirov-rezhisyor-vseki-opit-chrez-film-da-badat-pokazani-levski-i-ostanalite-ni-natsionalni-geroi-e-tsenen-za-detsata.html", "text": "Всеки опит да бъдат показани Левски и останалите ни национални герои чрез филм е най-ценен за децата. Това каза за Радио „Фокус“ – Пловдив Искрен Красимиров, режисьор на художествено-документалния филм „Лъвский: европеец в българско“. По думите му, младото поколение изгубва връзката с типично българските ценности, а начина да бъдат върнати към тях е чрез уроци по родолюбие и различни филми, даващи различен поглед към героите. „Заслужава си, когато видим усмивките по лицата на децата. Най-важното е да им покажем просто, че героите не са застинали икони, които са замрели някъде във времето. Те са били хора от плът и кръв, като нас самите – с грешки, със собствената си представа за борбата, така както я имаме и ние сега, но отдали живота си да ни има нас. А това е най-ценното, което трябва да уважаваме винаги. Целта е децата да ги усетят много близо, да могат да се идентифицират по някакъв начин с тях и всеки да намери своя Левски, своя Ботев“, коментира Искрен Красимиров. Той посочи, че филмът за Левски е основно насочен към децата – от най-ранна възраст, от 3-4 години, в детските градини, до учениците в 12-ти клас и всички възрастни, особено за българите в чужбина. „Всички реакции към филма досега винаги са били положителни. Няма нито една отрицателна реакция, което е много радващо“, каза още режисьорът.\r\nИскрен Красимиров добави, че предстои филмът „Лъвский: европеец в българско“ да бъде представен на 22 февруари от 13.30 часа в Градската библиотека „Паисий Хилендарски“ в Асеновград. С прожекцията на филма ще завършат събитията по повод 145 години от гибелта на Апостола, организирани от Община Асеновград.\r\nТони МИХАЙЛОВ", "date": "2018.02.18", "title": "Искрен Красимиров, режисьор: Всеки опит чрез филм да бъдат показани Левски и останалите ни национални герои е ценен за децата"}
{"url": "http://www.focus-news.net/news/2018/02/18/2489938/pazardzhik-s-panihida-i-retsital-shte-badat-otbelyazani-145-godini-ot-smartta-na-vasil-levski-v-strelcha-na-19-fevruari.html", "text": "С панихида, рецитал и тематичен спектакъл ще бъдат отбелязани 145 години от смъртта на Васил Левски в Стрелча, съобщиха от общинската администрация. На 19 февруари от 10.30 часа ще започне панихида пред храм – паметник „Св. Архангел Михаил” в  града. От 16:00 часа в НЧ „Просвещение” програмата продължава с рецитал за Апостола на свободата, подготвен от III-тите класове на НУ „Паисий Хилендарски”, а веднага след него стрелчани и гостите на града ще могат да видят спектакъла „Левски в Стрелча” в изпълнение на творческа група „Актьори” по проект “Обединени от знанието” към СУ “Кирил и Методий”. В края на деня за всички желаещи ще бъде представен филмът „Левски пред съда на Портата и историята”.", "date": "2018.02.18", "title": "Пазарджик: С панихида и рецитал ще бъдат отбелязани 145 години от смъртта на Васил Левски в Стрелча на 19 февруари"}
{"url": "http://www.focus-news.net/news/2018/02/18/2489940/prof-kostadin-dinchev-folklorist-blagoevgrad-ima-interesna-arhitektura-nay-starata-mu-chast-zapazena-i-do-dnes-e-kvartal-varosha.html", "text": "Благоевград има интересна архитектура. Най-старинната му част, която е запазена и до днес е квартал „Вароша“, което в превод от унгарски означава „град“. Това каза в интервю за Радио „Фокус“ – Пирин проф. Костадин Динчев, фолклорист и почетен гражданин на Благоевград. Според него името подсказва, че някога там е бил съсредоточен целият градски живот и по-скоро основната част от българското население. „Докато пребиваващите турци, власи и други са живеели в от дясната страна на река Бистрица, от лявата ѝ където е „Вароша“, са живеели българите. За културата и нейното развитие в Благоевград е важно да споменем, че от 1866 година имаме основано читалище, което съществува и до днес. То е било едно от първите огнища на културния и просветен живот в града. Важно място в културния живот на Благоевград заема и църквата „Въведение Богородично““, каза още проф. Динчев. Той добави, че след Балканските войни тук се премества и известната Солунска българска мъжка гимназия „Св. св. Кирил и Методий“, която и днес съществува, но под името Национална хуманитарна гимназия „Св. св. Кирил и Методий“. „Може да кажем, че днешното училище е продължител на традициите на Солунската гимназия. Когато говорим за града, то не може да не се радваме на всички тези неща, но и на културните възможности, които имаме благодарение на съществуващите паметници като комплекс „Вароша“ с къщата на Георги Измирлиев – Македончето и другите къщи, църквата, мемориала на рода на Гоце Делчев, паметниците в града на Гоце Делчев, Македоно-одринското опълчение, Братската Могила. Освен това Благоевград се оформи като фестивален център“, допълни проф. Динчев. Той добави ,че в Благоевград има Камерна опера, Драматичен и детски театър. „Регионален исторически музей – Благоевград пък е голямо средище за цялата област, заедно с Регионалната библиотека, като заедно, те изпълняват не само функции на градски обекти, но и оказват методическа помощ на цялата област. Трябва да кажем, че днес образованието също е много развито в града. Имаме много училища и професионални гимназии, но също и два университета. Първо е създаден ЮЗУ „Неофит Рилски“, който първоначално е филиал на СУ „Св. Климент Охридски““, уточни проф. Динчев. Той коментира, че университетът заслужено носи името на Неофит Рилски, защото това е най-близкото културно-образователно средище до известната школа на Неофит в Рилския манастир.\r\nЛивия НИНОВА", "date": "2018.02.18", "title": "Проф. Костадин Динчев, фолклорист: Благоевград има интересна архитектура, най-старата му част, запазена и до днес, е квартал „Вароша“"}
{"url": "http://www.focus-news.net/news/2018/02/18/2489942/kardzhali-pri-6141-izbiratelna-aktivnost-priklyuchi-izborniyat-den-v-selo-zvinitsa-obshtina-kardzhali.html", "text": "При 61,41% избирателна активност приключи изборният ден в село Звиница, община Кърджали. Това съобщиха за Агенция \"Фокус\" от ОИК-Кърджали. На частичните местни избори са гласували 295 души, от общо 485 имащи право на глас. Изборният ден е приключил точно в 20.00 часа.\r\nЕдин срещу друг в изборната надпревара се изправиха отстраненият от кметския пост Ниязи Назим Вели от ДПС и кандидатът на ПП ГЕРБ Махмуд Сюлейман Юсеин. Изборите бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че кметът не бе прекратил участието си в търговска фирма.", "date": "2018.02.18", "title": "Кърджали: При 61,41%  избирателна активност приключи изборният ден в село Звиница, община Кърджали"}
{"url": "http://www.focus-news.net/news/2018/02/18/2489941/lokalno-makedoniya-radmila-shekerinska-e-provela-sreshta-s-krasimir-karakachanov-v-ramkite-na-myunhenskata-konferentsiya-po-sigurnostta.html", "text": "Македонският министър на отбраната Радмила Шекеринска е провела среща с българския си колега Красимир Каракачанов, съобщава електронното издание „Локално“. В рамките на този и други разговори, Шекеринска е потвърдила македонския план за реформи в сферите на върховенството на закона, свободата на медиите и независимостта на институциите. Българският министър на отбраната е обещал на македонския си колега цялостна поддръжка за членството на Скопие в НАТО и обмен на опит при въвеждането на реформи. Такива устни договорки са направени и с представители на Канада, Литва и Черна Гора. : Цанко Цолов", "date": "2018.02.18", "title": "„Локално“ (Македония): Радмила Шекеринска е провела среща с Красимир Каракачанов в рамките на Мюнхенската конференция по сигурността"}
{"url": "http://www.focus-news.net/news/2018/02/18/2489932/tanjug-aleksandar-vuchich-potvardi-che-na-26-fevruari-shte-badat-provedeni-tehnicheski-razgovori-s-prishtina.html", "text": "Сръбският президент Александър Вучич потвърди, че на 26 февруари ще бъдат проведени технически разговори с Прищина, предава сръбската агенция Tanjug. В обръщение към студентите от факултетите на университета в Прищина в Косовска Митровица, Вучич заяви, че „ако някой иска да влезе в ООН, то той трябва да постигне споразумение със Сърбия. Не виждам как Прищина би станала член на организацията без да бъде постигнат всеобхватен и тежък компромис, който те трябва да договорят с Белград“. \r\nВучич потвърди, че на 26 февруари Белград и Прищина ще проведат технически преговори, които „трябва да завършат до края на този или другия месец“.: Цанко Цолов", "date": "2018.02.18", "title": "Tanjug: Александър Вучич потвърди, че на 26 февруари ще бъдат проведени технически разговори с Прищина"}
{"url": "http://www.focus-news.net/news/2018/02/18/2489943/balgariya-komentari-v-svetovnite-medii-agentsiya-fokus-sreshta-na-krasmir-karakachanov-i-radmila-shekerinska-v-myunhen-poseshtenie-na-rumen-radev-v-bigorskiya-manastir-balgarskoto-mvnr-osadi-lukovmarsh.html", "text": "Македонският министър на отбраната Радмила Шекеринска е провела среща с българския си колега Красимир Каракачанов, съобщава електронното издание „Локално“. В рамките на този и други разговори, Шекеринска е потвърдила македонския план за реформи в сферите на върховенството на закона, свободата на медиите и независимостта на институциите. Българският министър на отбраната е обещал на македонския си колега цялостна поддръжка за членството на Скопие в НАТО и обмен на опит при въвеждането на реформи. Такива устни договорки са направени и с представители на Канада, Литва и Черна Гора. \r\n*** Вечерта на 17 февруари, събота, българският президент Румен Радев и двама архиереи от Българската православна църква посетиха Бигорския манастир, съобщава македонското електронно издание МКД. Радев обяви в съобщение в социалната мрежа „Фейсбук“: „България високо цени ролята на Бигорския манастир за укрепване на доверието и приятелството между Република България и Република Македония. За мен беше изключително вълнение да бъда в тази Света обител. За първи път чуждестранен държавен глава посещава Бигорския манастир „Свети Йоан Предтеча“ от създаването на манастира преди хиляда години.“\r\nЗа българските представители бе организиран обяд в манастира, като президентът заяви, че „ще донесе в България топлината“ с която е бил посрещнат. \r\n*** Българското външно министерство осъди шествието Луковмарш, провеждано в памет на българският генерал Христо Луков, пише вестник Guardian. Двучасовото шествие с факли бе проведено в събота в българската столица, въпреки че бе осъдено не само от външното ведомство, но също така и от някои от по-големите партии, американското посолство в София и други организации. \r\n„Тази манифестация на нетолерантността към другите се провежда по-малко от месец след като светът отдаде почит на жертвите на Холокоста“, се казва в позицията на министерството, публикувана в неделя. \r\n***", "date": "2018.02.18", "title": "България - коментари в световните медии (Агенция „Фокус\") - Среща на Красмир Каракачанов и Радмила Шекеринска в Мюнхен, посещение на Румен Радев в Бигорския манастир, българското МВнР осъди Луковмарш"}
{"url": "http://www.focus-news.net/news/2018/02/18/2489926/shumen-499-e-izbiratelnata-aktivnost-na-chastichnite-mestni-izbori-v-selo-kochovo-kam-1700-chasa.html", "text": "49,9% е избирателната активност на частичните местни избори в село Кочово към 17.00 часа. Това съобщиха за Агенция „Фокус“ от ОИК-Велики Преслав. Гласували са 285 души от 571, имащи право на глас. Няма констатирани нарушения. \r\nДвама са кандидатите за кметския пост в село Кочово, община Велики Преслав, област Шумен. Там един срещу друг се изправят Гюсюм Апти Хаджъ, издигната от ДПС, и Ангел Делев Ангелов – независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до предсрочните избори. В населеното място е разкрита една избирателна секция.", "date": "2018.02.18", "title": "Шумен: 49,9% е избирателната активност на частичните местни избори в село Кочово към 17.00 часа"}
{"url": "http://www.focus-news.net/news/2018/02/18/2489945/rzi-pazardzhik-psihichni-problemi-i-konflikti-s-blizki-sa-nay-chestite-motivi-za-samoubiystva.html", "text": "Сред поводите за самоубийство относително висок е процентът на различните конфликтни ситуации, в които човек попада при междуличностното си общуване и свързаната с тези ситуации агресия и безпомощност. Това съобщиха за Радио „Фокус“ – Пазарджик от Здравната инспекция в Пазарджик. Най-рискова група през 2017 г. са хората с психично разстройство –  близо 18%. Следват конфликти между съпрузи –  близо 17%, конфликти на деца с родители – над  6%, конфликти на родители с деца – над  5%, конфликти с роднини – над 5%, конфликти със съученици – 1% и сексуален тормоз 1%. Друга група мотиви са загубата на любими хора и самотата, раздяла с любим човек  –  над 8%, несподелена любов, загуба на близък човек. Тежките финансови проблеми присъстват с много малък относителен дял – 1%. Човешките взаимоотношения имат ключово значение за предприемането на суицидни действия и са рисков фактор, но със същата сила могат да се  използват и като средство за предотвратяване на суицидните опити.\r\nАлбена ЖИЛЕКОВА", "date": "2018.02.18", "title": "РЗИ-Пазарджик: Психични проблеми и конфликти с близки са най-честите мотиви за самоубийства"}
{"url": "http://www.focus-news.net/news/2018/02/18/2489951/lovech-predsedatelyat-na-parlamenta-tsveta-karayancheva-prisastva-na-tarzhestvenata-zarya-proverka-po-povod-145-g-ot-gibelta-na-vasil-levski.html", "text": "Председателят на Народното събрание Цвета Караянчева присъства на тържествена заря-проверка в град Ловеч по повод 145-годишнината от гибелта на Васил Левски. Това съобщиха от пресцентъра на Народното събрание. \"Днес, както всяка година, цялата българска земя свежда глава пред делото и подвига на Дякона, който пръв ни накара да повярваме, че можем да бъдем свободни и сами да избираме и творим съдбините си\", заяви в словото си Цвета Караянчева. \r\nПо думите на Цвета Караянчева влиянието на един велик човек се извършва и осъществява само тогава, когато най-хубавото от неговите дела и мисли влезе като съставна част в настроението и мислите на идващите след него поколения. Председателят на Народното събрание допълни, че Левски е най-святото име на България и продължава да живее навсякъде по света, където има поне един българин.", "date": "2018.02.18", "title": "Ловеч: Председателят на парламента Цвета Караянчева присъства на тържествената заря-проверка по повод 145 г. от гибелта на Васил Левски"}
{"url": "http://www.focus-news.net/news/2018/02/18/2489948/vratsa-s-67-izbiratelna-aktivnost-priklyuchiha-chastichnite-mestni-izbori-v-s-gradeshnitsa.html", "text": "С 67% избирателна активност приключиха частичните местни избори в с. Градешница в 20.00 часа. Това съобщиха за Радио „Фокус“ – Видин от Общинската избирателна комисия в Криводол. Гласували са 277 души. Няма подадени жалби и сигнали за нарушения, изборният ден е протекъл спокойно. След 22.00 часа се очакват резултати от преброяването на бюлетините. \r\nВ кметската надпревара участват Любомир Иванов Младенов от ПП ГЕРБ, Цветана Петкова Божинова от БСП, Борислав Петров Борисов от ПП „Синьо Единство“, Емил Найденов Петров от ПП ВМРО и Ивайло Георгиев Кирилов от ДПС. До частичния вот в селото се стигна, след като кметът Магдалин Сълков подаде оставка миналия ноември.\r\nАнна ЛОЗАНОВА", "date": "2018.02.18", "title": "Враца: С 67% избирателна активност приключиха частичните местни избори в с. Градешница"}
{"url": "http://www.focus-news.net/news/2018/02/18/2489939/kardzhali-pri-3189-izbiratelna-aktivnost-priklyuchi-izborniyat-den-v-selo-enchets.html", "text": "При 31,89% избирателна активност приключи изборният ден в село Енчец, община Кърджали. Това съобщиха за Агенция \"Фокус\" от ОИК-Кърджали. На частичните местни избори са гласували 96 души, от общо 301 имащи право на глас. Изборният ден е приключил точно в 20.00 часа.\r\nДоскорошният кмет на населеното място - Юксел Якуб Бекир от ДПС, е единственият кандидат за кметския пост. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност.", "date": "2018.02.18", "title": "Кърджали: При 31,89% избирателна активност приключи изборният ден в село Енчец"}
{"url": "http://www.focus-news.net/news/2018/02/18/2489946/ministar-krasimir-karakachanov-na-proshka-dali-levski-shte-ni-prosti-che-se-seshtame-za-nego-i-ideite-mu-samo-kogato-otbelyazvame-godishnina-ot-negovata-smart-ili-rozhdenie.html", "text": "На Прошка, дали Левски ще ни прости за това, което правим от десетилетия - че се сещаме за него и за идеите му само когато отбелязваме годишнина от неговата смърт или неговото рождение. Това каза в словото си по повод 145 години от гибелта на Апостола  министърът на отбраната Красимир Каракачанов, който участва в тържествените ритуали по повод годишнината в Карлово, предаде репортер на Радио „Фокус“- Пловдив. „Десетилетия българските политици се опитваха да обсебват Апостола. Преди време го изкарваха едва ли не комунист, сега го изкарват борец за някаква Европа и за някакви европейски ценности“, каза Каракачанов и добави, че Левски наистина е казвал, че иска да бъдем равни с другите европейски народи, но ако сме задружни и само със задружни сили ще стане това. „А ние задружни ли сме като нация? За съжаление не - разделени, противопоставени, насъсквани един срещу друг. Това няма да ни прости Апостола“, каза Каракачанов и попита дали сме готови поне една минута на ден да се сещаме за Левски и за неговите завети. \r\n„Улисани в желанието си да успеем индивидуално, ние забравяме, че до нас има съседи, има роднини, има други българи, които живеят в нищета, които живеят тежко. И за това няма да ни прости Апостола“, каза още Каракачанов. Той припомни още, че ние като българи не правим нищо за онези българи, които останаха в Македония и Гърция и които и до днес са тъпкани, мачкани, унижавани. „Ще ни прости ли за това Апостола“, попита отново Каракачанов. „Защото след неговата смърт поколения българи вървяха по неговите стъпки. България води четири войни за национално обединение. Славната и непобедима българска армия написа чудеса от храброст. Какво направихме с това? Стотици млади българи, родени в свободна вече България след неговата смърт положиха живота си за останалите под робство българи в Тракия и Македония“, добави Красимир Каракачанов и даде пример с карловеца войводата Петър Юруков. „Левски не предвиждаше някой да има повече права за сметка на други. И говореше, че ако сме единни и задружни ще устоим и на най-силната стихия“, каза още министърът на отбраната. По думите му Левски не е чакал някой друг да ни дава норми за морал, защото той е носел морала в себе си и ни го е завещал. \r\nЦветана ТОНЧЕВА", "date": "2018.02.18", "title": "Министър Красимир Каракачанов: На Прошка, дали Левски ще ни прости, че се сещаме за него и идеите му само когато отбелязваме годишнина от неговата смърт или рождение"}
{"url": "http://www.focus-news.net/news/2018/02/18/2489953/sliven-kukeri-progoniha-zloto-v-s-glushnik.html", "text": "Кукери прогониха злото в сливенското село Глушник на традиционните „Маскарадни игри“ в навечерието на Сирни Заговезни. Това съобщиха от Областна администрация. Гости на празника бяха областният управител на Сливен Чавдар Божурски, както и областният управител на Търговище Митко Стайков, който е с корени от Глушник.\r\nКметът на селото Димитър Петков и кметът на община Сливен Стефан Радев поздравиха участниците – групи от населеното място-домакин, от сливенските села Гавраилово, Младово, Жельо войвода, Горно Александрово, от с.Александрово, община Павел баня и др. Самодейните състави демонстрираха на площада как се посрещат кукери от стопаните на дома. Тази година бяха отправени и пожелания „Да сме работливи, грамотни и имотни“. Бяха направени възстановки на различни обреди. Имаше „мечки“, „дяволи“ и оглушителен звън на чанове. Най-пъстри бяха костюмите на самодейците от сливенските села, най-тежки чанове на кръста носеха мъжете от с.Александрово, „страшни“, както е според традицията, бяха маските на всички. Жури под председателството на етнолога доц.д-р Владимир Демирев оцени представянето на групите. Събитието имаше и благотворителен характер. Участници, гости и зрители имаха възможност да си купят сувенири. Постъпленията от продажбите ще бъдат вложени за довършването на православната църква в Глушник.\r\nПразника уважиха ръководителите на ДАНС, РУ на МВР, председателят на общинския съвет, общински съветници, кметове на населени места. Организатори на маскарадните игри са община Сливен, кметството в с.Глушник и местното читалище „Просвета 1935“.  Областната администрация в Сливен си имаше свой човек сред участниците в кукерските игри – Женита Стайкова, която облече костюма наред с младежите от групата на селото-домакин. Женита е отскоро на работа в администрацията след спечелен конкурс.", "date": "2018.02.18", "title": "Сливен: Кукери прогониха злото в с. Глушник"}
{"url": "http://www.focus-news.net/news/2018/02/18/2489944/sliven-pri-70-izbiratelna-aktivnost-priklyuchi-izborniyat-den-v-novozagorskoto-selo-lyubenets.html", "text": "При 70% избирателна активност приключи изборният ден в новозагорското село Любенец. Това съобщи за Радио \"Фокус\" - Сливен секретарят на Общинската избирателна комисия Сергей Дериволков. Гласували са 224 гласоподаватели от 320 избиратели. Изборният ден е преминал без проблеми. Очакват се протоколите от секционната избирателна комисия. \r\nВ изборната надпревара участваха издигнатата от ПП ГЕРБ Мария Вълчева Петкова и кандидатът на ПП „АТАКА“ Стоян Иванов Стоянов. Изборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда.", "date": "2018.02.18", "title": "Сливен: При 70% избирателна активност приключи изборният ден в новозагорското село Любенец"}
{"url": "http://www.focus-news.net/news/2018/02/18/2489950/d-r-emil-kabaivanov-kmet-na-karlovo-145-godini-sled-negovata-geroichna-smart-apostolat-ni-e-nuzhen-ne-po-malko-otkolkoto-beshe-na-nashite-predtsi-nuzhen-shte-bade-i-na-pokoleniyata-sled-nas.html", "text": "„Посветил съм себе си на Отечеството си, да му служа до смърт и да работя по народната воля“. С тези думи на Левски кметът на Карлово д-р Емил Кабаиванов започна словото си по повод отбелязването на 145 години от гибелта на Апостола, предаде репортер на Радио „Фокус“- Пловдив. „Днес, 145 години след неговата героична смърт Апостолът ни е нужен, не по-малко, отколкото беше нужен на нашите предци, нужен ще бъде и на поколенията след нас“, каза д-р Кабаиванов. Кметът на Карлово отбеляза, че Левски е „красив физически и богат душевно карловец, който за няколко години с незарастваща рана обикаляше цяла България. Този скромен, но силен духом карловец, който създаде десетки революционни комитети, който увлече за народното дело за освобождението на България няколко десетки хиляди млади българи, няколко десетки българи, които след неговата саможертва вдигнаха Априлското въстание, няколко десетки хиляди българи, които бяха готови на саможертва, за да видят свободно отечеството“. \r\n„Левски учеше своите съвременници, че Свободата на България е дело на българите, че съдбините на България трябва да се решават в България и от българите, че ние трябва да сме готови за свободата и тогава да чакаме някой да ни помогне. Левски казваше: „И ние сме като другите народи, и ние искаме да живеем човешки, да живеем в пълна свобода, в земята си – там, където живее българинът – в Мизия, в Тракия и Македония. И още: „Не бойте се и напред. Нека българското юнашко око да не се бои от мъките, на които може да бъде подложено от душманина. Ето идва време, в което ние ще докажем на нашите душмани, че българинът не иска вече да е роб, а иска да е свободен и всички, които искат  да живеят с нас, ще припознаят нашите закони и ще живеят заедно с нас при едни граждански правила, иначе всичко и те ще станат на пух и прах – така говореше Апостола“, каза още д-р Емил Кабаиванов. \r\n„Моята длъжност е да облекчавам положението на българите като им давам упование“, цитира отново думи на Левски д-р Емил Кабаиванов.\r\n„И днес, скъпи съграждани, Апостолът ни е нужен. И днес на България са нужни герои и светини, защото днес ние трябва да знаем, че свободата  не се дава даром, за свободата трябва да дадем най-скъпите си жертви. И днес ние трябва да знаем, че личностите, които определиха  развитието на съвременна България, излязоха от недрата на нашия народ, но те се подготвяха цял живот съзнателно за тази си мисия и тяхната обреченост и саможертва за България ги направи велики“, добави д-р Емил Кабаиванов. \r\nСтотици граждани и гости се събраха на площада пред паметника на Васил Левски тази вечер, за да се поклонят още веднъж пред безсмъртието и величието на героя.\r\nЦветана ТОНЧЕВА", "date": "2018.02.18", "title": "Д-р Емил Кабаиванов, кмет на Карлово: 145 години след неговата героична смърт Апостолът ни е нужен не по-малко, отколкото беше на нашите предци, нужен ще бъде и на поколенията след нас"}
{"url": "http://www.focus-news.net/news/2018/02/18/2489955/silistra-pri-4596-izbiratelna-aktivnost-priklyuchi-izborniyat-den-v-s-sredishte-obshtina-kaynardzha.html", "text": "При 45,96% избирателна активност приключи изборният ден в с. Средище, община Кайнарджа. Това съобщи за Радио \"Фокус\"-Шумен Иван Антонов, председател на Общинска избирателна комисия в Кайнарджа. В двете секции в населеното място правото си на вот са упражнили общо 505 души имащите право на глас 1099 избиратели. Изборният ден е протекъл нормално.\r\nВ надпреварата за кметския пост в населеното място участваха четирима кандидати - Гошо Иванов Манов от ГЕРБ, Бинназ Зубейдинова Мехмедова от ПП „ВОЛЯ”, Дженгис Мехмед Адем от ДПС и Руждин Фаиков Селимов от „ВМРО- Българско национално движение”. Изборите в селото бяха насрочени, след като на 3 август 2017 г. кметът Бейзат Исмаилов Мустафов подаде оставка. \r\nИвелина ИВАНОВА", "date": "2018.02.18", "title": "Силистра: При 45,96% избирателна активност приключи изборният ден в с. Средище, община Кайнарджа"}
{"url": "http://www.focus-news.net/news/2018/02/18/2489956/lovech-tsvetan-tsvetanov-shte-uchastva-v-poklonenieto-pred-pametta-na-vasil-levski-na-19-fevruari.html", "text": "Председателят на ПГ на ГЕРБ и зам.-председател на партията Цветан Цветанов ще бъде утре в Ловеч, където ще се включи в поколението пред паметта и делото на Апостола на свободата - Васил Левски. Това съобщиха от пресцентъра на партията. \r\nОт 10.00 часа председателят на ПГ на ГЕРБ ще бъде на Пази мост, където ще наблюдава възстановката на срещата на Левски и Никола Цвятков с турските заптиета, предшестваща неговото залавяне.\r\nОт 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановката на залавянето на Апостола.", "date": "2018.02.18", "title": "Ловеч: Цветан Цветанов ще участва в поклонението пред паметта на Васил Левски на 19 февруари"}
{"url": "http://www.focus-news.net/news/2018/02/18/2489959/mvr-stolichnite-politsai-zadarzhaha-12-dushi-predi-nachaloto-na-futbolnata-sreshta-mezhdu-levski-i-botev-plovdiv.html", "text": "При извършени преди началото на футболната среща между отборите \"Левски\" и \"Ботев\"-Пловдив първоначални проверки на входа на стадион „Г. Аспарухов“ полицейските служители са задържали общо 12 души. Това съобщиха от пресцентъра на МВР. В 9-ма от тях са намерени забранени вещи и предмети (пиротехника), а в 3-ма - наркотични вещества. \r\nНа деветимата са съставени актове по чл. 21 от Закона за опазване на обществения ред при провеждане на спортни мероприятия. Другите трима са задържани в полицейските арести със заповед до 24 часа.", "date": "2018.02.18", "title": "МВР: Столичните полицаи задържаха 12 души преди началото на футболната среща между \"Левски\" и \"Ботев\"-Пловдив"}
{"url": "http://www.focus-news.net/news/2018/02/18/2489952/shumen-pri-539-izbiratelna-aktivnost-priklyuchi-izborniyat-den-v-s-kochovo-obshtina-veliki-preslav.html", "text": "При 53,9% избирателна активност приключи изборният ден в с. Кочово, Община Велики Преслав. Това съобщиха за Радио „Фокус“- Шумен от Общинската избирателна комисия във Велики Преслав. \r\nЕдин срещу друг в кметската надпревара се изправиха Гюсюм Апти Хаджъ, издигната от ДПС, и Ангел Делев Ангелов – независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до провеждането на предсрочни избори в селото.\r\nИвелина ИВАНОВА", "date": "2018.02.18", "title": "Шумен: При 53,9% избирателна активност приключи изборният ден в с. Кочово, община Велики Преслав"}
{"url": "http://www.focus-news.net/news/2018/02/18/2489962/v-navecherieto-na-145-ata-godishnina-ot-gibelta-na-vasil-levski-stotitsi-hora-ot-tsyalata-strana-se-pokloniha-pred-pametta-mu-obzor.html", "text": "В навечерието на 145-ата годишнина от гибелта на Васил Левски стотици хора от цялата страна се поклониха пред паметта му. Стотици граждани и гости се събраха на площада в родния град на Апостол, за да се поклонят пред безсмъртието и величието на героя. В словото си кметът на Карлово д-р Емил Кабаиванов заяви, че днес, 145 години след неговата героична смърт, Апостолът ни е нужен не по-малко, отколкото на нашите предци,  и ще бъде нужен и на поколенията след нас. По думите му и днес на България са нужни герои и светини, защото трябва да знаем, че свободата не се дава даром,  а за нея трябва да дадем най-скъпите си жертви. „И днес ние трябва да знаем, че личностите, които определиха развитието на съвременна България, излязоха от недрата на нашия народ, но те се подготвяха цял живот съзнателно за тази си мисия и тяхната обреченост и саможертва за България ги направи велики“, добави д-р Емил Кабаиванов. \r\nНа събитието присъства и министърът на отбраната Красимир Каракачанов. Той заяви, че преди 145 години на бесилото в София  е увиснал най-великият син на България. Единственият човек, за който никой приживе и 145 години след смъртта му не си позволява да каже лоша дума.  Министърът припомни завета на Апостола, актуален и днес: „Всичко се състои, според нас, в нашите задружни сили“ и призова да помним българската история за освобождение и национално обединение, изписана със саможертвата на  стотици български герои. В словото си той попита дали в Деня на Прошка Левски би ни простил за това, че се сещаме за него и за идеите му само когато отбелязваме годишнина от неговата смърт или неговото рождение. Според него Апостола няма да ни прости и това, че не сме задружни като нация, а сме разделени, противопоставени, насъсквани един срещу друг и улисани в желанието си да успеем индивидуално, забравяме, че до нас има хора, които живеят в тежко в нищета. „Имаме задължението към Апостола да забравим своите политически различия, да забравим купешкия опит, който постоянно се опитваме да натрапваме в България, и да се обърнем към нашата собствена история, към онези велики мъже, които я писаха с кръвта си и загинаха за България“, заяви министър Каракачанов. \r\nНа възпоменателната церемония за отбелязване на 145-та годишнина от смъртта на Васил Левски присъстваха още заместник-началникът на отбраната генерал-лейтенант Пламен Атанасов, началникът на Военна академия „Г.С.Раковски“ генерал-майор Груди Ангелов, командирът на 61-ва Стрямска механизирана бригада бригаден генерал Пламен Йорданов, стотици жители и гости на града. В тържествения ритуал участваха представителни роти и военният духов оркестър на 61-ва Стрямска механизирана бригада.\r\nВ Ловеч председателят на Народното събрание Цвета Караянчева присъства на тържествена заря-проверка по повод 145 години от гибелта на Васил Левски. Председателят на парламента прие почетния строй и произнесе слово. „Днес, както всяка година, цялата българска земя свежда глава пред делото и подвига на Дякона, който пръв ни накара да повярваме, че можем да бъдем свободни и сами да избираме и творим съдбините си“, заяви в словото си Цвета Караянчева. По думите ѝ влиянието на един велик човек се извършва и осъществява само тогава, когато най-хубавото от неговите дела и мисли влезе като съставна част в настроението и мислите на идващите след него поколения. Председателят на Народното събрание допълни, че Левски е най-святото име на България и продължава да живее навсякъде по света, където има поне един българин. На събитието присъстваха началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.\r\nВ столицата НФСБ организира шествие-поклонение в памет на Апостола, в което се включи и вицепремиерът Валери Симеонов. Няколкостотин привърженици на партията  и присъединили се граждани  извървяха стъпките от бесилото до мястото, където според хипотеза е погребан Васил Левски. Там бе отслужена панихида и положени цветя. Патриотичната формация превърна това шествие в традиция, организирайки го за седма година. От 18 февруари, когато е истинската дата на гибелта на Апостола започва и неговото безсмъртие, посочи вицепремиерът и лидер на НФСБ Валери Симеонов. Той отбеляза, че без Васил Левски нямаше да я има България и ние днес щяхме да говорим на друг език\r\nСтотици българи  участваха в похода до манастира „Св. Петка Мулдавска“ в Асеновград в памет на Васил Левски, където Архиерейският наместник на Асеновградска духовна околия отец Йордан Георгиев  отслужи панихида за упокой, а реч за живота и безсмъртните подвизи на Васил Левски е държал актьорът Стефан Попов. Кметът на Община Асеновград д-р Емил Караиванов  поднесе венец пред паметната плоча на Апостола на входа на манастира в знак на преклонение и уважение към най-чистата и свята личност, отдала живота си в името на българската свобода и независимост. Венци и цветя бяха поднесени и от Общинския съвет, политически партии, неправителствени организации и граждани на фона на любимата народна песен на Левски „Какво е цвете цъфнало”. Поклонението завърши с минута мълчание и химна на Република България.\r\nЖителите на Велико Търново и Горна Оряховица също почетоха паметта на Васил Левски.\r\nНа 19 февруари в цялата страна продължават възпоменателните церемонни, на които ще бъде почетена паметта на Левски. \r\nВ родния град на Апостола Карлово в 09.00 часа в храма „Света Богородица”ще бъде отслужена архиерейска света литургия и панихида в памет на Левски. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей ”Васил Левски” ще бъдат отбелязани 140 години от смъртта на майката на Левски Гина Кунчева.\r\nВ столичния храм „Св. София“ ще бъде отслужена панихида в памет на Васил Левски. След това от храма ще тръгне литийно шествие до Паметника на Апостола, където в 18.00 часа ще започне церемонията-поклонение, в която ще вземе участие и президентът Румен Радев. Вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“, което ще се състои в 08.00 сутринта пред паметника на Васил Левски в столицата.", "date": "2018.02.18", "title": "В навечерието на 145-ата годишнина от гибелта на Васил Левски стотици хора от цялата страна се поклониха пред паметта му (ОБЗОР)"}
{"url": "http://www.focus-news.net/news/2018/02/18/2489961/tass-generalniyat-sekretar-na-hds-planira-da-si-podade-ostavkata-v-ponedelnik.html", "text": "Генералният секретар на Християндемократическия съюз (ХДС) – управляващата партия на германския канцлер Ангела Меркел – Петер Таубер има намерение да си подаде оставката. Това съобщи немската агенция DPA, като се позовава на източник от партията, предава ТАСС.\r\nСпоред неговите данни, политикът има намерение да обяви своето решение в понеделник, 19 февруари. Както посочва списание Der Spiegel, новият генерален секретар ще бъде избран на партиен конгрес, планиран за 26 февруари. \r\nПетер Таубер заема партийния пост от 2013 година.Агенция „Фокус“ припомня:\r\nХДС регистрира най-слабия резултат в цялата си история на изборите за Бундестаг през септември 2017 година (32,5%). Нещо повече, дясната партия допусна създаването и влизането в парламента на крайно-дясната „Алтернатива за Германия“ (13,5% и трета сила в настоящият германски парламент), като това е първият случай в следвоенната история на ФРГ, когато в Бундестага ХДС има опозиция отдясно и то от партия, създадена от бивши нейни членове.\r\nПревод и редакция:", "date": "2018.02.18", "title": "ТАСС: Генералният секретар на ХДС планира да си подаде оставката в понеделник"}
{"url": "http://www.focus-news.net/news/2018/02/18/2489964/reuters-viktor-orban-prizova-za-sazdavane-na-svetoven-antibezhanski-sayuz.html", "text": "Министър-председателят на Унгария Виктор Орбан призова в неделя за създаване на световен съюз срещу имиграцията. Той направи изказването си на церемония по случай откриването на предизборната кампания на партията му „Фидес“ за предстоящите на 8 април парламентарни избори в страната, предава Reuters.\r\nОт американската агенция коментират, че Орбан е отявлен критик на миграционната политика на ЕС, което, заедно с успехите му в сферата на икономиката и други, му е донесло огромна популярност сред унгарския народ.\r\n„Християнството е последната надежда на Европа“, заяви унгарският лидер пред многохилядната тълпа, събрана в пространството пред Кралския дворец в Будапеща. Според неговите думи, с масовата имиграция, особено тази от Африка, „най-лошите ни кошмари може да се сбъднат. Западът ще падне, защото си затваря очите за това, че Европа ще бъде завладяна“.\r\nПревод и редакция:", "date": "2018.02.18", "title": "Reuters: Виктор Орбан призова за създаване на световен антибежански съюз"}
{"url": "http://www.focus-news.net/news/2018/02/18/2489963/bonka-ichkova-sbublagoevgrad-problemat-s-nasilieto-v-obrazovatelnite-institutsii-se-koreni-v-semeystvata.html", "text": "Проблемът с насилието в обществото и образователните ни институции се корени в семейството. Това каза за Радио „Фокус“–Пирин Бонка Ичкова, председател на Синдикат на българските учители – Благоевград. По думите ѝ проблемът се състои много по-дълбоко, отколкото се представя в обществото ни. „Ако говорим за последните случаи, които бяха показани за проявеното  насилието на наши колеги над деца, то аз не одобрявам и не мисля, че е правилно. Според мен в този случай много от хора са се правели, че не забелязват проблема. Имам предвид директорите, общинната и така нататък“, добави Ичкова. Тя коментира, че за да намалеят тези случаи трябва да се водят непрекъснати разговори в училище, с родителите и да има съвместни действия с психолози и педагогически съветници. „Не трябва да се пренебрегва проблемът и формално да се върви по повърхността“, подчерта Бонка Ичкова.\r\nКристина МИТКОВА", "date": "2018.02.18", "title": "Бонка Ичкова, СБУ–Благоевград: Проблемът с насилието в образователните институции се корени в семействата"}
{"url": "http://www.focus-news.net/news/2018/02/18/2489966/targovishte-ismail-hasanov-mehmedov-ot-dps-pecheli-kmetskite-izbori-v-s-kestenovo-obshtina-omurtag.html", "text": "Исмаил Хасанов Мехмедов от ДПС печели частичните кметски избори в с. Кестеново,община Омуртаг. Това съобщи за Радио „Фокус“- Шумен Алберт Бутрев, секретар на Общинската избирателна комисия в Омуртаг. Мехмедов е получил 82 гласа, а опонентът му Пакизе Хасанова Мехмедова от ПП ГЕРБ - 52 гласа. \r\nИзборният ден в населеното място приключи без сигнали за нарушения при 59% избирателна активност, след като от 239 имащо право на вот, гласуваха 141 души. \r\nИзборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nИвелина ИВАНОВА", "date": "2018.02.18", "title": "Търговище: Исмаил Хасанов Мехмедов от ДПС печели кметските избори в с. Кестеново, община Омуртаг"}
{"url": "http://www.focus-news.net/news/2018/02/18/2489967/smolyan-vecher-poklon-posvetena-na-145-g-ot-obesvaneto-na-vasil-levski-organizirat-darzhavniyat-arhiv-i-klubat-na-uchitelite-veterani.html", "text": "Вечер-поклон, посветена на 145 г. от обесването на Васил Левски организират Държавният архив и Клубът на учителите ветерани в Смолян, съобщиха за Радио „Фокус“ – Смолян от Държавен архив – Смолян. Събитието ще се състои на 19 февруари от 16.00 часа в Изложбената зала на институцията. По време на вечерта-поклон ще бъдат представени факти от живота и дейността на Апостола на свободата, както и презентация за делото на Левски.\r\nНели ГЕРГЬОВСКА", "date": "2018.02.18", "title": "Смолян: Вечер-поклон, посветена на 145 г. от обесването на Васил Левски, организират Държавният архив и Клубът на учителите ветерани"}
{"url": "http://www.focus-news.net/news/2018/02/18/2489965/sofiya-futbolni-fenove-sa-nanesli-materialni-shteti-na-avtobus-dvizhesht-se-po-liniya-120.html", "text": "Футболни фенове са нанесли материални щети на автобус, движещ се по линия 120. Това съобщиха за Агенция „Фокус“ от Центъра за градска мобилност (ЦГМ). От там уточниха, че при вандалската проява от футболните фенове са били счупени стъкла на автобуса. Няма информация за пострадали хора. Полицията е била уведомена за случая.", "date": "2018.02.18", "title": "София: Футболни фенове са нанесли материални щети на автобус, движещ се по линия 120"}
{"url": "http://www.focus-news.net/news/2018/02/18/2489969/alsat-m-makedoniya-afrim-gashi-e-izbran-za-lider-na-besa-reaktsii-ot-tetovskoto-krilo.html", "text": "Африм Гаши бе избран за председател на Движението БЕСА на конгреса, организиран от скопската група, известна и като крилото на Кахреман. В неделя в Тетово, от 542 делегати, 522 гласуваха за него, 12 срещу, а осем се въздържаха, предава излъчващата на албански скопска телевизия „Алсат – М“.\r\nВ речта си, Гаши се фокусира върху петте основни стълба на неговата програма: благосъстоянието на народа, европейската интеграция, името, правосъдието в страната и в основата на политическата програма на БЕСА, предефиниране на държавата. Тези партийни позиции бяха включени и в Резолюцията на партията, приета на този конгрес. За Гаши, назначаването му е законно и въпреки факта, че раздора на БЕСА завърши с съдебни спорове и все още няма конкретен епилог.\r\n\"Ние сме преангажирани с нашия процес и той приключи днес. Става дума за съвсем друга организация, правната битка започна и ще приключи така, както отредят съдилищата, но организацията е това, това е идеята, тук са хората, независимо дали имената ще се приемат в съда или не. Надявам се, че съдът ще реши възможно най-бързо и без значение какво решение ще имаме, ние ще продължаваме съдебна битка, но вярвам, че политическата битка на мнения и идеи е по-важна и ние сме фокусирани върху тази част \", заяви Африм Гаши, председател на Движението.\r\nНа конгреса бе избрано и Централно събрание на партията, като това стана в присъствието на лидерът на ДПА (Демократическата партия на албанците)Мендух Тачи, заместник-председателят на Алианс за Албанците Илми Азири и представители на Демократическата партия на турците в Македония. Що се отнася до съюза с Алианса за албанците, Гаши каза, че сега БЕСА ще бъде отворена за сътрудничество с всички политически партии. Тези събития се случват след сблъсъците, които започнаха през януари между тогавашния лидер Билаљ Касами и вицепрезидента Зекирия Ибрахими и Африм Гаши. От другата група – тетовското крило, оспориха легитимността на днешния конгрес.\r\n\"Днешният митинг, представен като партиен конгрес, няма нищо общо с Движението\"БЕСА\" и неговата легитимна и правна структура. Достатъчно е да се види цялостната картина, за това кой от поканените беше в челните редици и кой стоя отзад, може свободно да се заключи, че тази група е просто събиране на сдружения, които се дирижират от един център, който няма връзка не само с Беса, но и с албанците\", реагираха от движението\" Беса \"на Бил Касами.\r\nКонгресът на крилото Касами ще се състои на 24 февруари в Скопие. Трима от депутатите на Беса са с групата \"Гаши\", а двама с \"Касами\".\r\nПревод и редакция:", "date": "2018.02.18", "title": "“Алсат – М“ (Македония): Африм Гаши е избран за лидер на БЕСА; реакции от тетовското крило"}
{"url": "http://www.focus-news.net/news/2018/02/18/2489949/daily-sabah-otryadite-za-narodna-samootbrana-zayaviha-che-sa-postignali-sporazumenie-s-damask-za-obshti-deystviya-v-afrin.html", "text": "Кюрдските „Отряди за народна самоотбрана“ са постигнали споразумение със силите на режима в Дамаск за вкарване на правителствени войски в Африн и общи действия срещу турската операция „Маслинова клонка“. Това е заявил представител на кюрдското формирование пред агенция „Ройтерс“, пише вестник Daily Sabah.\r\nИнформацията идва от Бадран Джа Кюрд, съветник на администрацията на „Отрядите за народна самоотбрана“ в Африн, разкрива още изданието, цитирайки данни от агенцията. Съгласно неговите данни се очаква сирийските правителствени войски да влязат в Африн в следващите два дни, макар да не е разкрит очакваният им брой. Представителят е добавил, че връзките между кюрдите и Дамаск към момента са само на военно ниво и липсва политическо споразумение. \r\nВестникът отбелязва, че тепърва се очаква информацията да коментират от Вашингтон, които са един от противниците на режима на Башар Асад и съюзници на кюрдското формирование. Агенция „Фокус“ припомня: \r\nСилите на Дамаск бяха изтласкани от провинция Африн от бойците на „Ислямска държава“ през 2012 г. Подкрепяните от САЩ „Отряди за народна самоотбрана“ успяха да установят контрол върху провинцията в рамките на бойните действия срещу членовете на терористичната организация, като впоследствие създадоха своя администрация в региона. \r\nАнкара счита кюрдското формирования за терористична организация, като на 20 януари Турция обяви, че с цел „ликвидирането“ на бойци на „Отрядите за народна самоотбрана“ и „Ислямска държава“ от границата на страната се дава началото на операция „Маслинова клонка“.: Цанко Цолов", "date": "2018.02.18", "title": "Daily Sabah: „Отрядите за народна самоотбрана“ заявиха, че са постигнали споразумение с Дамаск за общи действия в Африн"}
{"url": "http://www.focus-news.net/news/2018/02/18/2489947/pleven-pri-60-izbiratelna-aktivnost-priklyuchi-izborniyat-den-v-selo-brest.html", "text": "При 60% избирателна активност приключи изборният ден в село Брест. Това съобщиха за Агенция „Фокус“ от ОИК-Гулянци. Гласували в изборния ден са 1107 гласоподаватели от 1839, имащи право на глас. Изборите в селото са протекли нормално без нарушения.\r\nКандидатите за кметския пост в село Брест са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО. До изборите в селото се стигна, след като кметът Любомир Божинов подаде оставката си през септември миналата година поради лични причини.", "date": "2018.02.18", "title": "Плевен: При 60% избирателна активност приключи изборният ден в село Брест"}
{"url": "http://www.focus-news.net/news/2018/02/18/2489954/albanskiyat-premier-edi-rama-vazmozhno-e-za-deset-godini-kosovo-i-albaniya-da-imat-edin-prezident.html", "text": "Албанският премиер Еди Рама заяви, че е възможно за десет години Косово и Албания да имат един президент, предава македонската агенция Макфас. По време на официална сесия на парламента в Тирана, Рама заяви, че е възможно „Косово и Албания да имат единна външна политика, а не само посолства. И диполоматическото представителство ще бъде едно и също, така че защо не и общ президент?“ каза още Рама. Министър-председателят подчерта, че към момента това не е възможно, но има вероятност да се случи в бъдеще. : Цанко Цолов", "date": "2018.02.18", "title": "Албанският премиер Еди Рама: Възможно е за десет години Косово и Албания да имат един президент"}
{"url": "http://www.focus-news.net/news/2018/02/18/2489960/v-karlovo-pochetoha-pametta-i-deloto-na-apostola-na-svobodata-vasil-levski.html", "text": "„Преди 145 години на бесилото в София увисна най-великият син на България. Единственият човек, за който никой приживе и 145 години след смъртта му не си позволява да каже лоша дума. Единственият, който поколения българи смятаха и смятат за светец – Васил Иванов Кунчев“. С тези думи министърът на отбраната Красимир Каракачанов се обърна днес, 18 февруари, към жителите и гостите на град Карлово, дошли да почетат паметта на великия син на България – Апостола на Свободата, съобщиха от пресцентъра на Министерство на отбраната.\r\nМинистър Каракачанов припомни завета на Апостола, актуален и днес: „Всичко се състои, според нас, в нашите задружни сили. Против тях не може да противостои и най-силната стихия. Да бъдем равни с другите европейски народи зависи от нашите задружни сили“. Той призова да помним българската история за освобождение и национално обединение, изписана със саможертвата на  стотици български герои. \r\n„Имаме задължението към Апостола да забравим своите политически различия, да забравим купешкия опит, който постоянно се опитваме да натрапваме в България, и да се обърнем към нашата собствена история, към онези велики мъже, които я писаха с кръвта си и загинаха за България. Те дадоха живота си в името на това България да бъде просперираща и силна, а тук всичко зависи от нашите задружни сили“, заяви министър Каракачанов. \r\nНа възпоменателната церемония за отбелязване на 145-та годишнина от смъртта на Васил Левски, присъстваха заместник-началникът на отбраната генерал-лейтенант Пламен Атанасов, началникът на Военна академия „Г.С.Раковски“ генерал-майор Груди Ангелов, командирът на 61-ва Стрямска механизирана бригада бригаден генерал Пламен Йорданов, кметът на община Карлово д-р Емил Кабаиванов, стотици жители и гости на града. В тържествения ритуал участваха представителни роти и военният духов оркестър на 61-ва Стрямска механизирана бригада.\r\nУтре, 19 февруари, от 11.00 ч. на площад „Васил Левски“ в гр. Карлово ще се състои възпоменателен митинг-поклонение в знак на преклонение към делото на Васил Левски.", "date": "2018.02.18", "title": "В Карлово почетоха паметта и делото на Апостола на Свободата Васил Левски"}
{"url": "http://www.focus-news.net/news/2018/02/18/2489957/deputat-ot-demokraticheskata-partiya-na-albaniya-izkazvaneto-na-edi-rama-za-edin-prezident-na-kosovo-i-albaniya-e-prazen-natsionalizam.html", "text": "Според депутатът от опозиционната Демократическа партия на Албания, Изказването на премиера Еди Рама за един президент на Косово и Албания е празен национализъм и ще доведе до усложняването на някои от международните отношения, предава Albanian Daily News. \r\nСпоред Еди Палока, премиерът е „шут“. „На 10 годишната от обявяването на независимостта на Косово, албанският премиер излиза с бомбастично изказване без никаква практическа стойност, което дори може да създаде проблеми за албанците, където и да живеят“, заяви Палока. „Всички помнят как с празни националистически обещания той доведе до криза отношенията с Гърция“, каза още опозиционният депутат. : Цанко Цолов", "date": "2018.02.18", "title": "Депутат от Демократическата партия на Албания: Изказването на Еди Рама за един президент на Косово и Албания е празен национализъм"}
{"url": "http://www.focus-news.net/news/2018/02/18/2489989/chitalishte-bratstvo-shte-vzeme-uchastie-v-otbelyazvaneto-na-godishninata-ot-gibelta-na-vasil-levski-v-bosilegrad.html", "text": "Читалище „Братство” ще вземе участие в отбелязването на годишнината от гибелта на Васил Левски в Босилеград. Това съобщи за Радио „Фокус” – Кюстендил Иван Андонов, председател на читалище „Братство”. По думите му на 19 февруари от 11.00 часа пред паметника на Апостола в Босилеград ще се състои програма, посветена на 145 години от смъртта на Дякона. „Читалището ще изпрати членовете на вокална формация „Неразделни“, които ще вземат участие в програмата”, каза Иван Андонов. По думите му програмата е организирана от Центъра за култура, със съдействието на община Босилеград, гимназия „Княгиня Мария Луиза”, Основното училище „Георги Димитров” и други ведомства от Босилеград.\r\nВенцеслав ИЛЧЕВ", "date": "2018.02.18", "title": "Читалище „Братство” ще вземе участие в отбелязването на годишнината от гибелта на Васил Левски в Босилеград"}
{"url": "http://www.focus-news.net/news/2018/02/18/2489973/pazardzhik-izlozhba-useshtane-s-tvorbi-na-zheni-tvortsi-shte-bade-otkrita-na-21-fevruari.html", "text": "Изложба „Усещане” с творби на жени – творци от фонда на Художествена галерия „Станислав Доспевски” в Пазарджик ще бъде открита на 21 февруари, съобщиха за Радио „Фокус“ – Пазарджик от художествената галерия в областния град. Изложбата представя 107 творби на 58 жени-художници. Най-ранно датираната творба в експозицията е от 1906 г. на Елисавета Консулова – Вазова, а последно датираната е постъпила във фондохранилището на галерията през 2017 г. на Дарина Пеева. В настоящата изложба публиката ще види основните видове изящно изкуство – живопис, графика, скулптура, ще се наслади и на жанрово многообразие – портрет, пейзаж, натюрморт, композиция. Авторското, видовото, стиловото и жанрово многообразие на изложба „Усещане” отваря нови хоризонти за културни, изследователски, образователни, методически възможности за иновативни и интегративни връзки между културни и образователни институти. Откриването е в 18:00 часа в централна сграда, пл.” Константин Величков” в Пазарджик.", "date": "2018.02.18", "title": "Пазарджик: Изложба „Усещане” с творби на жени – творци ще бъде открита на 21 февруари"}
{"url": "http://www.focus-news.net/news/2018/02/18/2489970/iskren-krasimirov-rezhisyor-levski-e-bil-razlichen-bil-e-izprevaril-vremeto-si.html", "text": "Левски е бил различен, бил е изпреварил времето си. Това каза за Радио „Фокус“ – Пловдив Искрен Красимиров, режисьор на художествено-документалния филм „Лъвский: европеец в българско“. По думите му, Левски умира сам, огорчен и травмиран. „Той е предаден – да, разбира се. Но това е библейски мит. За нас той е българския Исус Христос. Той трябваше да бъде предаден и обесен, за да може да добием свободата си. Това е библейското начало. Така че, малко тъжен образ – такъв го показваме и във филма, но по този начин става още по-вълнуващ, по-разбираем, по-близък до хората“, коментира Искрен Красимиров. Режисьорът разказа, че идеята за филма е възникнала в началото на 2017 година, като работата по проекта е започнала веднага. „Премиерата се състоя на 13 юли в СУ „Климент Охридски“, във връзка с 180-годишнината от рождението на Левски. Вече станаха 6-7 месеца, в които филмът обиколи доста градове и села в цяла България. Най-ценното за него продължава да живее като част от уроците ни по родолюбие, с които обикаляме цяла България, а и всъщност целия свят – навсякъде, където има българи. Показваме филма най-вече на децата от училищата, детските градини и читалищата. Филмът продължава своя живот и извън големите екрани“, посочи Красимиров. Той обясни, че във филма има игрални възстановки, анимационни сцени, също части от интервюта с известни наши историци като проф. Пламен Митев, Дора Чаушева, Теодор Тончев и проф. Иван Стоянов, който вече не е между живите. В ролята на Левски влиза актьорът Симеон Владов, „Най-важното и ценното нещо, срещу което не може дам излезе и да възрази никой критик е, че във филма Левски говори с точни цитати от писмата си. Всичко това, което е в неговото документално наследство, ние сме го използвали и не сме слагали нито една чужда дума в неговата уста. Той се движи в собствената си среда, говори на собствения си език. Децата много се вълнуват когато го видят, защото е съвсем друго когато героите оживеят и могат да се докоснат до тях“, коментира Искрен Красимиров.\r\nТони МИХАЙЛОВ", "date": "2018.02.18", "title": "Искрен Красимиров, режисьор: Левски е бил различен, бил е изпреварил времето си"}
{"url": "http://www.focus-news.net/news/2018/02/18/2489992/tass-iran-predlozhi-voenna-pomosht-na-irak.html", "text": "Иран е готов да достави военна техника и снаряжение в рамките на подписания меморандум за взаиморазбирателство в областта на отбраната и военното сътрудничество с Ирак. Това съобщи в неделя на своята страница в интернет Министерството на отбраната на Иран, предава ТАСС.\r\nСъответстващото заявление е направено от заместник-министъра на отбраната Хаджатула ал Курейши по време на среща, състояла се във ведомството. „Иранската страна е предложила военна помощ на Ирак, включително оръжие, боеприпаси, бронетехника и артилерия“, се казва в комюникето. „Освен това двете страни са се договорили за формирането на специализирани профилни комитети за всяка категория, които трябва да проучат тези предложения, да ги утвърдят и да изберат необходимото въоръжение и оборудване“.\r\nТАСС припомня, че през последните години, Багдад и Техеран активно развиват военно-техническо сътрудничество. В Ирак са били изпратени военни инструктори, които са помагали на местната армия във войната срещу терористичната групировка „Ислямска държава“. В момента в столицата на Ирак е голяма военна делегация от Ислямската република, за да проведе преговори около повишаването на бойния потенциал на иракските Въоръжени сили.\r\nПревод и редакция:", "date": "2018.02.18", "title": "ТАСС: Иран предложи военна помощ на Ирак"}
{"url": "http://www.focus-news.net/news/2018/02/18/2489991/92-zhilishtni-sgradi-v-oblast-varna-sa-vavedeni-v-eksploatatsiya-prez-chetvartoto-trimesechie-na-2017-godina.html", "text": "По предварителни данни на Националния статистически институт броят на въведените в експлоатация жилищни сгради в област Варна през четвъртото тримесечие на 2017 г. е 92, а новопостроените жилища в тях са 454. Спрямо четвъртото тримесечие на 2016 г. сградите са със 7 по-малко, или със 7.1%, а жилищата в тях намаляват с 332, или с 42.2%. Това съобщиха от пресцентъра на Териториално статистическо бюро – Североизток. От въведените в експлоатация новопостроени жилищни сгради през четвъртото тримесечие на 2017 г. със стоманобетонна конструкция са 72.8%, с тухлена – 25.0%, а с друга – 2.2%.\r\nОбласт Варна е на първо място в страната по въведени в експлоатация жилищни сгради. След нея са областите Бургас – 86 сгради с 393 жилища и Пловдив – 85 сгради с 299 жилища. Най-висок е делът на новопостроените жилища с две стаи (47.1%), следват тези с три стаи (31.5%), а най-нисък е делът на жилищата с шест и повече стаи – 2.4%.\r\nОбщата полезна площ на всички новопостроени жилища през четвъртото тримесечие на 2017 г. в област Варна е 34.6 хил. кв. м, или с 32.2% по-малко в сравнение със същото тримесечие на 2016 г., а жилищната площ намалява с 33.5% до 22.4 хил. кв. метра.\r\nСредната полезна площ на едно новопостроено жилище в област Варна се увеличава от 65.0 кв. м през четвъртото тримесечие на 2016 г. на 76.3 кв. м през същото тримесечие на 2017 година.\r\nВарна е пета сред областите с най-малка средна полезна площ на едно новопостроено жилище. Първа е област Монтана – 51.8 кв. м, следвана от областите Силистра – 60.3 кв. м, Търговище – 65.0 кв. м и Кюстендил – 70.8 кв. м. Най-голяма средна полезна площ на едно новопостроено жилище е регистрирана в областите Разград – 171.5 кв. м и София (столица) – 149.1 кв. метра.", "date": "2018.02.18", "title": "92 жилищни сгради в област Варна са въведени в експлоатация през четвъртото тримесечие на 2017 година"}
{"url": "http://www.focus-news.net/news/2018/02/18/2489993/predstoyashti-mezhdunarodni-sabitiya-za-19-fevruari-agentsiya-fokus.html", "text": "***Финансовите министри на страните от Еврозоната ще се срещнат, за да обсъдят бъдещи реформи в единната валута\r\n***Премиерите на България и Унгария Бойко Борисов и Виктор Орбан ще се срещнат в София\r\n***Премиерите на Люксембург и Нидерландия Ксавие Бетел и Марк Руте са на посещение при германския канцлер Ангела Меркел в Берлин\r\n***", "date": "2018.02.18", "title": "Предстоящи международни събития за 19 февруари ( Агенция „Фокус“ )"}
{"url": "http://www.focus-news.net/news/2018/02/18/2489968/shumen-gyusyum-apti-hadzha-ot-dps-pecheli-kmetskite-izbori-v-s-kochovo-obshtina-veliki-preslav.html", "text": "Със 194 гласа Гюсюм Апти Хаджъ от ДПС печели частичните кметски избори в с. Кочово, община Велики Преслав. Това съобщиха за Радио „Фокус“- Шумен от Общинска избирателна комисия–Велики Преслав. За нейният опонент Ангел Делев Ангелов - независим кандидат издигнат от инициативен комитет, са гласували 110 души. Недействителните бюлетини са 4. Изборният ден в населеното място приключи 53,9% избирателна активност. Правото си на вот упражниха 308 избиратели от общо 573.\r\nДо изборите в населеното място се стигна, след като бившият кмет на селото Кенан Мустанов Ибрямов почина при автомобилна катастрофа на 3 ноември миналата година.\r\nИвелина ИВАНОВА", "date": "2018.02.18", "title": "Шумен: Гюсюм Апти Хаджъ от ДПС печели кметските избори в с. Кочово, община Велики Преслав"}
{"url": "http://www.focus-news.net/news/2018/02/18/2489994/a1-on-makedoniya-makedonskoto-pravitelstvo-izprati-darzhavna-delegatsiya-v-prishtina-po-sluchay-10-ata-godishnina-ot-nezavisimostta-na-kosovo.html", "text": "По случай честването на 10-ата годишнина от провъзгласяването на независимостта на Косово, държавна делегация на Република Македония в състав: председателят на македонския парламент Талат Джафери, вицепремиерът по спазването на Охридския рамков договор Хазби Лика, вицепремиера по европейските въпроси Буяр Османи и министърът на здравеопазването Венко Филипче присъстваха в неделя вечерта на тържествено заседание на косовския парламент и тържествен прием в резиденцията на косовския президент Хашим Тачи, предава скопският телевизионен канал “A1 On”.\r\nМакедонското правителство е поздравило Косово за юбилея и му е пожелало развитие, просперитет и успех в изграждането на добросъседски отношения, които ще допринесат за интеграцията в ЕС на целия регион.\r\nПревод и редакция:", "date": "2018.02.18", "title": "„А1 On” (Македония): Македонското правителство изпрати държавна делегация в Прищина по случай 10-ата годишнина от независимостта на Косово"}
{"url": "http://www.focus-news.net/news/2018/02/18/2489958/targovishte-pri-59-izbiratelna-aktivnost-priklyuchi-izborniyat-den-v-s-kestenovo-obshtina-omurtag.html", "text": "При 59% избирателна активност приключи изборният ден в с. Кестеново, община Омуртаг. Това съобщи за Радио „Фокус“- Шумен Алберт Бутрев, секретар на Общинската избирателна комисия в Омуртаг. Гласували са 141 от 239 избиратели. В ОИК- Омуртаг не са постъпвали жалби или сигнали за нарушения в деня на вота. \r\nПакизе Хасанова Мехмедова от ПП ГЕРБ и Исмаил Хасанов Мехмедов от ДПС се изправиха един срещу друг в битката за кметския пост в селото . Изборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nИвелина ИВАНОВА", "date": "2018.02.18", "title": "Търговище: При 59% избирателна активност приключи изборният ден в с. Кестеново, община Омуртаг"}
{"url": "http://www.focus-news.net/news/2018/02/18/2489990/dots-d-r-lyudmil-vagalinski-naim-kam-ban-antichen-grad-herakleya-sintika-e-obrechen-na-uspeh.html", "text": "Античен град Хераклея Синтика е „обречен“ на успех. Това каза за Радио „Фокус“ – Пирин доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията, които се провеждат на обекта от 2007 година. Той коментира, че основните цели на неговия екип са да превърнат обекта в една популярна туристическа дестинация. „Знам, че звучи много изтъркано, но понеже се намира в местността Рупите, която е много красива и всъщност комплекса на Ванга се намира много близо, а също така е място, където се събират три граници, минава и автомагистрала „Струма“ и какво ли още не има в района, та затова трябва да работим за популяризирането на обекта. Смятам, че Античен град Хераклея Синтика е обречен на успех, като дори в момента той вече се вижда“, каза още доц. д-р Вагалински. Според него колко ще бъде ускорен този процес на социализиране, което да носи доходи на общината и страната като цяло, зависи от общинската и националната власт, от археолозите, но и от самите туристи. „Така, че колкото по-бързо се случват нещата толкова по-добре. Надяваме се, че скоро ще бъде и готов пътя или поне кратката отсечка от комплекса „Ванга“ до обекта, толкова по-добре. Става въпрос за около 500 метра, които в момента хората преминават предимно пеша или с високо проходими автомобили, но автобуси и по-луксозни коли просто няма как да минат“, подчерта доц. д-р Вагалински. Той добави, че няма нужда да бъде оптимист, просто, защото този обект е обречен на успех, но въпросът е това да се случи по-бързо.\r\nЛивия НИНОВА", "date": "2018.02.18", "title": "Доц. д-р Людмил Вагалински, НАИМ към БАН: Античен град Хераклея Синтика е „обречен“ на успех"}
{"url": "http://www.focus-news.net/news/2018/02/18/2489971/kardzhali-yuksel-yakub-bekir-ot-dps-e-preizbran-za-kmet-na-selo-enchets.html", "text": "Юксел Якуб Бекир от ДПС е преизбран за кмет на село Енчец. Това съобщиха за Агенция „Фокус“ от ОИК-Кърджали. За него са гласували 78 избиратели. Изборният ден в населеното място приключи при 31,89% избирателна активност. В местния вот са гласували 96 души, от общо 301 имащи право на глас.\r\nДоскорошният кмет на населеното място - Юксел Якуб Бекир от ДПС, бе единственият кандидат за кметския пост. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност.", "date": "2018.02.18", "title": "Кърджали: Юксел Якуб Бекир от ДПС е преизбран за кмет на село Енчец"}
{"url": "http://www.focus-news.net/news/2018/02/18/2489972/sliven-mariya-valcheva-petkova-ot-gerb-e-izbrana-za-kmet-na-selo-lyubenets-obshtina-nova-zagora.html", "text": "Мария Вълчева Петкова от ГЕРБ е избрана за кмет на село Любенец, община Нова Загора. Това сочат данните от предварителното преброяване на бюлетините. За Петкова са гласували 113 души (53.81%), а за опонента ѝ Стоян Иванов Стоянов от ПП „АТАКА“ - 94 (44.76%).\r\nИзборният ден в населеното място приключи при 70% избирателна активност. Гласуваха 224 от общо 320 избиратели. Броят на валидните бюлетини е 210. \r\nИзборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда.", "date": "2018.02.18", "title": "Сливен: Мария Вълчева Петкова от ГЕРБ е избрана за кмет на село Любенец, община Нова Загора"}
