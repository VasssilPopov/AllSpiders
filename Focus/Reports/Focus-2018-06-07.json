{"url": "http://www.focus-news.net/news/2018/06/07/2531391/plovdiv-initsiativata-pokana-za-priyatelstvo-koyato-nasarchava-po-dobroto-obshtuvane-mezhdu-razlichnite-pokoleniya-shte-se-provede-v-kv-komatevo.html", "text": "Инициативата „Покана за приятелство“, която насърчава по-доброто общуване между различните поколения, ще се проведе в кв. „Коматево“ в Пловдив. Това съобщиха за Радио „Фокус“ – Пловдив от Фондация „Пловдив 2019“. Събитието ще се състои на 10 юни от 17.00 часа в читалище „Иван Вазов“ в квартала, като е част от програмата на „Пловдив 2019“ и фокус Читалища, в партньорство с „Театър на отговорността“. „Инициативата на театралната организация дава възможност на младите хора в квартала да запишат с телефоните си истории за сприятеляване от живота на по-възрастното поколение там. „Как баба срещна дядо?“ се превръща във видео репортаж и с помощта на тези съвременни изразни похвати, срещата между две различни поколения се превръща в забавление. Събраните истории са в основата на сценарий, който актьорите, режисьорите и децата заедно оформят, а финалът на съвместния им творчески процес ще се превърне в интересна сценична, интерактивна презентация, която всички заедно ще представят в читалището“, съобщиха още от Фондация „Пловдив 2019“.\r\nПроектът „Покана за приятелство“ е инициатива, която подпомага младежката активност в квартала, насърчава по-доброто общуване между различните поколения и стимулира дейността на читалището.", "date": "2018.06.07", "title": "Пловдив: Инициативата „Покана за приятелство“, която насърчава по-доброто общуване между различните поколения, ще се проведе в кв. „Коматево“"}
{"url": "http://www.focus-news.net/news/2018/06/07/2531386/radio-svobodna-evropa-makedoniya-zoran-radoychich-e-noviyat-kmet-na-belgrad.html", "text": "Директорът на белградската Университетска детска клиника, д-р Зоран Радойчич, който бе първи в изборния списък на Сръбската прогресивна партия (СПП) на изборите за членове на градския съвет на сръбската столица, днес е избран за нов кмет на града, предава радио  „Свободна Европа“ в своята македонска редакция.\r\nНа заседание на градския съвет със 67 от 110 гласа бе гласувано за избирането на Радойчич. Горан Весич запазва поста си на заместник-кмет. Новият кмет на Белград заяви, че мечтата му е столицата на Сърбия през следващите четири години да се превърне в истинска модерна европейска столица.\r\nРадойчич е специалист по детска урология и професор хирургия към Медицинския факултет в Белградския университет Виктор Турмаков", "date": "2018.06.07", "title": "Радио „Свободна Европа“ (Македония): Зоран Радойчич е новият кмет на Белград"}
{"url": "http://www.focus-news.net/news/2018/06/07/2531387/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Възстановено е движението по път ІІ-19 Места – Господинци след отклонението за с. Буково при км 71+000. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.06.07", "title": "Благоевград: Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни"}
{"url": "http://www.focus-news.net/news/2018/06/07/2531385/nimh-utre-nad-po-golyamata-chast-ot-stranata-shte-bade-slanchevo-s-preobladavashti-maksimalni-temperaturi-mezhdu-29-i-34.html", "text": "През нощта ще бъде предимно ясно и почти тихо. Утре над по-голямата част от страната ще бъде слънчево. След обяд ще има временни увеличения на облачността, но ще остане почти без валежи. Ще духа слаб източен, в Източна България – умерен югоизточен вятър. Преобладаващите максимални температури ще бъдат между 29° и 34°.\r\nАтмосферното налягане ще се понижи и ще е по-ниско от средното за месеца. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nНад Черноморието ще преобладава слънчево време, ще има временни увеличения   на облачността, но ще е без валежи. Максимални температури на въздуха: 23-25°. Температурата на морската вода е 21-23°. Вълнението на морето ще бъде 2 - 3 бала.\r\nПреди обяд над планините ще бъде предимно слънчево, след обяд ще се развива купеста и купесто-дъждовна облачност. На места в масивите от Западна България ще превали слабо. Максимална температура на височина 1200 метра около 22°, на 2000 метра – около 15°.\r\nПо-късно през деня в събота и в неделя от северозапад за кратко ще нахлува сравнително по-хладен въздух. На много места, главно в Западна, след това и в Централна България, ще има краткотрайни валежи и гръмотевични бури, интензивни и локално със значителни количества, възможни са и градушки. В събота в източните райони дневните температури ще са все още високи, но в неделя в страната максималните ще бъдат между 27° и 32°. В понеделник преваляванията ще са на малко места, главно в планинските райони, отново бързо ще се затопли.", "date": "2018.06.07", "title": "НИМХ: Утре над по-голямата част от страната ще бъде слънчево, с преобладаващи максимални температури между 29° и 34°"}
{"url": "http://www.focus-news.net/news/2018/06/07/2531409/anadolu-agency-zapochna-glasuvaneto-za-turskite-grazhdani-v-chuzhbina.html", "text": "Турските граждани, живеещи в чужбина, започнаха в четвъртък да пускат своите гласове в посолствата и консулствата на Турция, за да участват в президентските и парламентарни избори, съобщава Anadolu Agency.\r\nПървите страни, в които започна процеса, са Австрия, Германия и Франция.\r\nВ Германия, където е най-голямата европейска диаспора на Турция, 1.4 милиона гласоподаватели ще имат право да пуснат своите гласове в консулствата и други изборни центрове в страната до 19 юни. Основните консулства са в Кьолн, Дюселдорф и Берлин.\r\nВъв Франция, за близо 340 000 турски граждани, гласуването започна в четвъртък в генералните консулства в Париж, Бордо, Лион, Марсилия, Нант и Страсбург.\r\nВ Астрия, повече от 105 000 гласоподаватели ще имат възможност да гласуват в генералните консулства във Виена, Брегенц и Салзбург. Йонислав Дочев", "date": "2018.06.07", "title": "Anadolu Agency: Започна гласуването за турските граждани в чужбина"}
{"url": "http://www.focus-news.net/news/2018/06/07/2531394/moskovskiy-komsomolets-preduprediha-kiev-za-zagubata-na-odesa-po-donbaski-stsenariy.html", "text": "Група депутати от Върховната Рада на Украйна смятат за крайно тревожна обстановката в Одеса, заявявайки, че страната постепенно губи контрол над своя трети по големина град, пише  Московский Комсомолец.\r\nДепутатът Игор Луценко публикува на профила си в социалната мрежа „Фейсбук“ копие от обръщението си към ръководителя на Съвета за национална сигурност и отбрана Александър Турчинов, в което се говори за серия нападения над проукраински активисти с „твърда антируска позиция“.\r\nСред пострадалите на ръководителят на местното отделение „Автомайдан“ Виталий Устименко и бившият водач на одеското отделение на „Десен сектор“ Сергей Стерненко.\r\nСпоред Луценко властите в Одеса, в това число и кметът Генадий Труханов способстват за загубата на „проукраинския“ контрол над града. „Губим Одеса по същия сценарий, както Донбас“, смята депутатът.\r\nТой призова Турчинов да инициира заседание на Съвета относно ситуацията в Одеса, уверявайки, че „информационно-политическото завземане на Одеса от проруските сили“ заплашва националната сигурност на Украйна.  Виктор Турмаков", "date": "2018.06.07", "title": "Московский Комсомолец: Предупредиха Киев за загубата на Одеса по донбаски сценарий"}
{"url": "http://www.focus-news.net/news/2018/06/07/2531396/burgas-8-detsa-ot-oblastta-sa-s-maksimalen-broy-tochki-po-matematika-na-natsionalnoto-vanshno-otsenyavane-po-balgarski-ezik.html", "text": "8 деца от Природоматематическата гимназия са с максимален брой точки по математика на Националното външно оценяване по български език, най-доброто представяне е на ученик от ОУ „Братя Миладинови“ с 98 точки. Това каза за Радио „Фокус“ – Бургас  инж. Виолета Илиева, началник на Регионалното управление на образованието – Бургас.\r\nПо думите й средният брой точни по български език  и литература за областта е 48,59, а по математика – 39,20 точки.\r\n„За община Бургас средният брой точки е значително по-висок. По български език и литература е 57, 31 точки, а по математика – 47, 10“, каза още Илиева.\r\nКласирането на учениците ще бъде в точки, като оценките им от свидетелството за завършено основно образование ще се трансформират в оценки, съгласно Наредба 18. От вчера до утре родителите имат възможност да се запознаят с работите на децата си, след което предстои най-същественият момент – подаването на заявления.\r\n„Преди всичко трябва да се внимава при подреждането на желанията в заявленията, за да не съжаляват след това учениците за посочения избор.  От тази година заявленията ще се подават във всяко училище, което издава удостоверения за завършен седми клас и се надяваме нито едно дете да не остане без подадено заявление за участие в класирането“, допълни Илиева.\r\nВеселина НИКОЛОВА", "date": "2018.06.07", "title": "Бургас: 8 деца от областта са с максимален брой точки по математика на Националното външно оценяване по български език"}
{"url": "http://www.focus-news.net/news/2018/06/07/2531397/regnum-prezidentat-na-afganistan-obyavi-primirie-s-talibanite.html", "text": "Президентът на Афганистан Ашраф Гани обяви за примирие с талибаните, предава  Regnum.\r\nСпоред заявлението на президента прекратяването на бойните действия ще действа до 20 юни. Примирието няма да се разпространява върху „Ислямска държава“ и другите терористични групировки.\r\nПрекратяването на бойните действия бе препоръчано от събранието на „Великия съвет“ на богословите в Кабул. Виктор Турмаков", "date": "2018.06.07", "title": "Regnum: Президентът на Афганистан обяви примирие с талибаните"}
{"url": "http://www.focus-news.net/news/2018/06/07/2531389/ria-novosti-yens-stoltenberg-obyasni-zashto-katar-ne-mozhe-da-se-prisaedini-kam-nato.html", "text": "Генералният секретар на НАТО Йенс Столтенберг заяви, че Катар не може да стане член на Алианса, защото Организацията на Северноатлантическия договор е създадена за страните от Европа и Северна Америка, предава РИА Новости.\r\nПо-рано катарският министър на отбраната заяви,\t че страната му вижда като дългосрочна стратегическа амбиция влизането в НАТО.\r\n„Организацията на Северноатлантическия договор е страна за страни от Европа и Северна Америка. Така е написано в устава ни“, заяви Столтенберг. Същевременно той отбеляза, че Катар е ценен партньор на Алианса в региона на Близкия изток. Виктор Турмаков", "date": "2018.06.07", "title": "РИА Новости: Йенс Столтенберг обясни защо Катар не може да се присъедини към НАТО"}
{"url": "http://www.focus-news.net/news/2018/06/07/2531398/svetoslav-stefanov-oits-veliko-tarnovo-tselta-na-informatsionnite-ni-kampanii-za-opredeleni-operativni-programi-e-da-se-dostigne-do-zainteresovanite.html", "text": "Целта на информационните кампании, организирани от Областния информационен център в старата столица за определени оперативни програми, не е масовост. Идеята е да се достигне до тесните специалисти, които са заинтересовани от конкретната процедура. Това обобщи за Радио „Фокус“ – Велико Търново Светослав Стефанов, експерт „Комуникация, информация и логистика“. Той уточни, че преди всяка една подобна среща се изпращат специални покани до лицата, за които кандидатстването по проектите би представлявало интерес. „Областният информационен център съдейства информационно и логистично при провеждането на различни кампании по всички оперативни програми. Подкрепата ни включва, освен организирането на събития, и изпращане на покани към заинтересованите субекти, които биха проявили интерес към подобни процедури“, отбеляза още Светослав Стефанов. По думите му идеята не е да има голям брой участници, а по-скоро тези, които наистина работят в дадена сфера, да присъстват.\r\nТой припомни, че всяка една процедура има конкретни условия за кандидатстване, в които много подробно са описани изискванията към бенефициентите. За допълнителна информация Областният информационен център във Велико Търново винаги е отворен за съвети.\r\nЛуиза ТРАНЧЕВА", "date": "2018.06.07", "title": "Светослав Стефанов, ОИЦ – Велико Търново: Целта на информационните ни кампании за определени оперативни програми е да се достигне до заинтересованите"}
{"url": "http://www.focus-news.net/news/2018/06/07/2531399/stara-zagora-otlichie-za-tsyalostno-predstavyane-poluchi-shkola-zhivopis-kam-detski-kompleks-v-kazanlak-ot-natsionalniya-konkurs-za-ilyustratsiya-madrostta-na-naroda-ni-2018.html", "text": "С колективна награда за цялостно представяне беше отличена Школата по изобразително изкуство „Живопис” към Детски комплекс „Св. Ив. Рилски” от Националния конкурс за илюстрация „Мъдростта на народа ни – 2018”, каза за Радио „Фокус“ ръководителят на школата Галина Иванова. Тя поясни че конкурсът е организиран от фондация „Детето и фолклора” - София.\r\nС грамота за отлично представяне беше отличен Александър Диманов Момчев на 12 год., а всички деца получиха книги.\r\n„Целта на конкурса е да запознае децата с най-добрите образци на българската традиция, усвоявайки нейните ценности и послания и възпитавайки на любов и уважение към нея“, каза Иванова.\r\nТемата, по която работиха децата, е „Приказките на българина”. Малките художници илюстрираха любими български приказки, приказки за делник и празник, вълшебни легенди и по-малко познати, български приказки.\r\nНай-добрите илюстрации ще дадат основа на деветата книга от поредицата „Българската народна мъдрост по света”, където ще бъдат отпечатани. Книгата ще бъде разпространявана по българските училища, читалища, школи по изкуства у нас и по всички краища на света, където се чува българска реч и има интерес към българската култура.\r\nСлавяна ГАЙДАРОВА", "date": "2018.06.07", "title": "Стара Загора: Отличие за цялостно представяне получи Школа „Живопис“ към Детски комплекс в Казанлък от Националния конкурс за илюстрация „Мъдростта на народа ни – 2018”"}
{"url": "http://www.focus-news.net/news/2018/06/07/2531388/gen-chavdar-chervenkov-agentsiya-fokus-vse-po-osezaemo-se-nastanyava-v-bolshinstvoto-balgarski-domove.html", "text": "Агенция „Фокус“ все по-осезаемо се настанява в болшинството български домове. Това каза в интервю за Радио „Фокус“ генерал Чавдар Червенков, ръководител на Военното разузнаване в периода 1991-1993 година, по повод 18-ия рожден ден на Агенция „Фокус“. Той пожела на медията по случай нейното пълнолетие, по-смело да се еманципира в живота на страната. „Аз съм свидетел на раждането на Агенцията, в годините съм следил отблизо нейното развитие. Сигурно след време някой летописец ще напише история на Агенцията и там подробно ще е описан пътят, но струва ми се, че тези 18 години изминаха много бързо, въпреки че за хората от Агенцията това е било една непрекъсната борба, търсене на нови пътища за изява и подобрение“, каза ген. Червенков. Той допълни, че Агенция „Фокус“ покрива целия спектър от обществено-важни новини. „Няма друга медия в страната, която толкова задълбочено да отразява темите за военната история на България“, каза още Червенков.", "date": "2018.06.07", "title": "Ген. Чавдар Червенков: Агенция „Фокус“ все по-осезаемо се настанява в болшинството български домове"}
{"url": "http://www.focus-news.net/news/2018/06/07/2531395/big-bend-blagoevgrad-otbelyaza-25-godini-s-vasil-petrov-i-orlin-goranov.html", "text": "С тържествен концерт музикантите от Биг Бенд Благоевград отбелязаха 25 години от създаването си заедно с жители и гости на областния център, съобщиха от пресцентъра на Община Благоевград. Специални гости на събитието бяха джаз легендата Васил Петров и оперният и поп изпълнител Орлин Горанов. Те зарадваха благоевградската публика в зала „Яворов“ със своите гласове. Васил Петров изпълни обичани песни на великия Франк Синатра. Джаз легендата подари на благоевградчани и запомнящото изпълнение в дует с вокалистката на Биг Бенд Благоевград- Христина Палева. Изненадите продължиха с участието на Орлин Горанов и  едни от най-вечните и запомнящи български песни, сред които „Улица Ракита”, „Да започнем отначало”, „Светът е за двама” и други. Очарователната Христин Палева направи изключителен дует и с Орлин Горанов. Финал на тържествения концерт на Биг Бенд-Благоевград постави феноменалният дует на Васил Петров и Орлин Горанов. Бурни аплодисменти огласяха зала „Яворов” след всяко изпълнение, поднесено от музикантите. Аудиторията бе впечатлена от таланта, стила и хармонията, с които музикантите се представиха на сцената. По време на концерта бяха изпълнени  световноизвестни парчета. Звучаха тонове от джаз музиката, рок парчета, суинг изпълнения, емблематични песни, познати по цял свят. \r\nБиг Бенд - Благоевград има богато участие в Културния живот на Община Благоевград. Талантливите музиканти от Бенда прославят Благоевград по цял свят с изключителни концерти и участия. Биг Бенд Благоевград е създаден през 1993 година. В репертоара си Бенда включва освен джаз и популярна музика, вечни хитове, сред които Flashdance, Can’t take my eyes off you, Fever-Elvis, Stand by me, My heart will go on и много други. Съставът на Биг Бенд изпълнява и хитове от суинг и рок стила, както и фънк пиеси, балади, латино музика, бразилска музика, инструментални пиеси и музика за духов оркестър.", "date": "2018.06.07", "title": "Биг Бенд - Благоевград отбеляза 25 години с Васил Петров и Орлин Горанов"}
{"url": "http://www.focus-news.net/news/2018/06/07/2531392/18-godini-agentsiya-fokus-stozher-na-svobodnoto-slovo-obzor-vi.html", "text": "„Фокус“ е стожер на свободното слово. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Eвродепутатът от ГЕРБ/ЕНП Андрей Новаков отбеляза „Още от юношеската ми възраст - откакто проявявам интерес към обществено-политическия живот в страната, „Фокус“ е и остава една от медиите, от която човек може да получи навреме качествена информация“.Политическият анализатор проф. Михаил Константинов пожела медията да продължи да работи със същия ентусиазъм и ефективност.Директорът на Националния военноисторически музей доц. Соня Пенкова даде отлична оценка на Агенция „Фокус“. $Винаги с ръка на пулса на събитията. Агенция, която стои зад много инициативи, свързани с историческата памет на България, с военната памет на България. Адмирации за това към Агенцията и лично към нейния президент Красимир Узунов“, допълни тя. Йордан Йорданов, кмет на Добрич заяви: „Навършвате 18 години, заради доверието на хората към вас.“Изпълнителният директор на УМБАЛ „Св. Иван Рилски“ д-р Дечо Дечев посочи, че „Фокус“ е една от малкото професионални медии, които не са зависими. Европейският комисар по цифрова икономика Мария Габриел заяви, че „Фокус“ дава възможност на нас като граждани да направим своя информиран избор, а това е основата на демокрацията. Председателят на Асоциацията на българите в Украйна Антон Киссе  отбеляза, че „Фокус“ се ползва с голяма популярност сред българите в Украйна. „Агенцията дава възможност да представяме всички дейности и събития от живота на българите в Украйна. Тя се грижи българите постоянно да поддържаме връзка“, каза още той.\r\nСпоред социолога Кънчо Стойчев Агенция „Фокус“ се е утвърдила като обективна, неполитизирана агенция, защитаваща националните интереси и патриотичната тема. Основателят на Института за пазарна икономика и преподавател в Софийски университет „Св. Климент Охридски“ Красен Станчев пожела на „Фокус“ да продължава в същия дух и да стане още по-информативна. Председателят на Съвета за електронни медии (СЕМ) София Владимирова посочи, че отговорното отношение на журналистите на „Фокус“ е много важно във време, в което проблемът с фалшивите новини става все по-сериозен. Експертът по националната сигурност проф. Николай Радулов обърна внимание, че новините на „Фокус“ винаги са точни, коректни и обективни. Проф. Радулов обясни, че може да даде само най-положителни отзиви за работата на Агенция „Фокус“.Директорът на кардиологичната болница \"Св. Екатерина\" проф. Генчо Начев пожела: „Продължавайте да имате остро око и слух за проблемите, които има в обществото“.Директорът на Българския антарктически институт проф. Христо Пимпирев заяви, че  „Фокус“ е много уважавана и четена медия, защото не се влияе от политически пристрастия.Изпълнителният директор на \"Национална компания индустриални зони\" Антоанета Барес пожела на Агенция „Фокус“ още 10 пъти по 18 години ползотворна работа. Председателят на Културно-информационен център на българското национално малцинство „Босилеград” в Сърбия отправи пожелание „Фокус“ да е все така настойчива и все така родолюбиво да отстоява българската национална кауза извън пределите на България.Министърът на образоването Красимир Вълчев заяви: „Бъдете продуктивни и запомнящи се. Останете лидери сред електронните медии с фокус към важните теми и истината. Не спирайте да задавате тон за диалог и за формиране на обществено мнение“.\r\n„Пожелавам ви да сте здрави и да определяте стандартите в информационната дейност в бъдеще“, пожела  вицепремиерът и министър на труда и социалната политика във второто правителство на Бойко Борисов Ивайло Калфин.Министърът за Българското председателство на Съвета на ЕС Лиляна Павлова посочи: „Поздравявам лично Красимир Узунов и целия екип на агенцията за професионализма, с който успяха за тези години да превърнат медията в информационен лидер на пазара със своята професионална етика, коректност, упоритост и последователност“.Янка Такева, председател на Синдиката на българските учители, заяви, че Агенция „Фокус“ е обективна, точна и актуална. „Оценка, която по шестобалната система е шестица, а по американското оценяване е 100 точки. Продължавайте в тази посока“, каза Такева.\r\nВ поздравителен адрес, изпратен от „Холдинг БДЖ\" ЕАД се посочва, че “Агенция „Фокус\" е символ на плурализъм, професионално поднесена и достоверна информация и безпристрастно представяне на събитията”.Генерал Чавдар Червенков, ръководител на Военното разузнаване в периода 1991-1993 година, пожела на медията по случай нейното пълнолетие, по-смело да се еманципира в живота на страната. \r\nВ интервю за Радио „Фокус“ президентът на Агенция и Радио „Фокус“ Красимир Узунов заяви, че „Фокус“ ще спре да съществува, когато вече не съществуват българи. Според него основната задача на медията е била да се преодолее съществуващия дотогава държавен монопол върху информацията. „Защото информацията не може да бъде затворена, светът се променя и трябва да има алтернативни източници. В началото се гледаше с недоверие на едно такова нещо, защото има стандарт, по който се работи. Оттам нататък времето и постоянството натежаха. Нещата се обърнаха при случаи като „Кербала“, когато при атентата в база „Индия“ изпреварихме всички с три часа“, коментира Красимир Узунов. Той допълни, че бързината в журналистиката дава много, тъй като трудно се доказва „бащинството“ на информацията, ако тя не е отразена 3-4 часа след даденото събитие. „Когато имаме наистина много добра балканска информация, ние сме продаваеми като информация, в добрия смисъл на думата, в цяла Европа и в целия свят“, каза още президентът на Агенция и Радио „Фокус“.", "date": "2018.06.07", "title": "18 години Агенция „Фокус“ – стожер на свободното слово (ОБЗОР VI)"}
{"url": "http://www.focus-news.net/news/2018/06/07/2531390/tv21-makedoniya-zoran-zaev-zayavi-che-krayniyat-srok-za-reshavaneto-na-vaprosa-za-imeto-e-25-yuni.html", "text": "Македонският министър-председател Зоран Заев заяви, че се   уточняват последните детайли по въпроса с името и щом това приключи, правителствата на Македония и Гърция ще излязат с подробности от преговорите и резултатите от договора, предава скопският телевизионен канал  „ТВ21“.\r\nМинистър-председателят допълни, че последният краен срок е 25 юни, когато ще се проведе заседанието на Съвета на Европа. Той допълни добави, че е важно споразумението да бъде съдържателно и трайно. Виктор Турмаков", "date": "2018.06.07", "title": "„ТВ21“ (Македония): Зоран Заев заяви, че крайният срок за решаването на въпроса за името е 25 юни"}
{"url": "http://www.focus-news.net/news/2018/06/07/2530841/evropeyskiyat-tsentar-za-monitoring-na-narkotitsite-i-narkomaniite-shte-predstavi-pred-parlamentarnata-komisiya-po-zdraveopazvaneto-svoya-godishen-doklad.html", "text": "Европейският център за мониторинг на наркотиците и наркоманиите (ЕЦМНН) ще представи днес пред парламентарната Комисия по здравеопазването своя годишен доклад - Европейски доклад за наркотиците. Това съобщиха от пресцентъра на Народното събрание. Представянето ще се проведе от 14.30 часа в зала 130 на пл. \"Княз Александър I\" №1. \r\nВ доклада си Европейският център, който е агенцията на ЕС по наркотиците, прави преглед и анализ на данните относно динамиката на разпространението и употребата на наркотици в 28-те държави – членки на ЕС, Турция и Норвегия.", "date": "2018.06.07", "title": "Европейският център за мониторинг на наркотиците и наркоманиите ще представи пред парламентарната Комисия по здравеопазването своя годишен доклад"}
{"url": "http://www.focus-news.net/news/2018/06/07/2531081/ministar-nikolina-angelkova-fokus-spodelya-i-podkrepya-tselite-na-ministerstvo-na-turizma-da-prevarnem-balgariya-v-razpoznavaema-tselogodishna-turisticheska-destinatsiya.html", "text": "„Фокус“ споделя и подкрепя целите на Министерство на туризма  да превърнем България в разпознаваема целогодишна туристическа дестинация. Това каза министърът на туризма Николина Ангелкова по повод 18-ия рожден ден на Агенция „Фокус“. Тя обясни, че Агенция „Фокус“ и Радио „Фокус“ винаги са били много лоялен и много добър партньор на Министерство на туризма. „Много съм радостна, че откакто е създадено Министерство на туризма и президентът на Радио и Агенция „Фокус“ Красимир Узунов и вие като репортери споделяте и подкрепяте нашите цели да превърнем България в една разпознаваема целогодишна туристическа дестинация. Радвам се, че сте много обективни и ни критикувате, когато е необходимо. По този начин ние наистина можем да подобрим  услугите, които предлагаме, да направим имиджа на страната много по-добър и по-привлекателен и да постигнем целите, които сме заложили, а именно да бъдем в топ 5 на дестинациите за Югоизточна Европа в близките 5 години“, каза министърът на туризма. Тя посочи, че страната ни има много голям потенциал да постигне това. „Разбира се, всичко зависи от нас, от нашите партньори в туристическия бранш, от местните власти и най-вече от вас медиите, защото вие сте тези, които представяте на обществото това, което ние правим. Благодаря ви за обективността. „Пожелавам ви много здраве и пълен напред, както досега“, каза министърът на туризма Николина Ангелкова. \r\nДеница КИТАНОВА", "date": "2018.06.07", "title": "Министър Николина Ангелкова: „Фокус“ споделя и подкрепя целите на Министерство на туризма  да превърнем България в разпознаваема целогодишна туристическа дестинация"}
{"url": "http://www.focus-news.net/news/2018/06/07/2531082/varna-predstaviteli-na-balgarskata-pravoslavna-tsarkva-shte-uchastvat-v-esennata-akademiya-na-mezhdunarodniya-festival-na-chervenokrastkite-i-zdravni-filmi.html", "text": "Представители на Българската православна църква ще участват в Есенната академия на Международния фестивал на червенокръстките и здравни филми във Варна. Това стана ясно на работна среща, която се проведе в БЧК – Варна, предаде репортер на Радио „Фокус“ – Варна. Проф. Божидар Манов, художествен директор на фестивала, отбеляза, че своевременно е информирал Негово Светейшество Софийския митрополит и Български патриарх Неофит, че организаторите имат желание в събитието да се включат и представители на Българската православна църква, като отговорът е бил положителен. Поканени официално са Негово Светейшество Софийският митрополит и Български патриарх Неофит, Варненският и Великопреславски митрополит Йоан, Мелнишкият епископ Герасим, главен секретар на Светия Синод, както и софийският митрополитски протодякон Иван Петков. Проф. Божидар Манов отбеляза, че част от тях вероятно ще се включат и в дискусионния модул на Есенната академия на Международния фестивал на червенокръстките и здравни филми. По време на работната среща, на която присъстваха и представители на Медицински университет – Варна, бе допълнено, че тъй като Български червен кръст работи с всички вероизповедания, е добре да бъдат поканени и представители на мюфтийството, които също да вземат отношение по темата за агресията.  „Българската православна църква и Българският червен кръст имат паралелни кампании, дейности, ангажименти и обща цел –  отношение към хората“, заяви Илия Раeв, председател на БЧК – Варна.\r\nМарияна ВАЛЕНТИНОВА", "date": "2018.06.07", "title": "Варна: Представители на Българската православна църква ще участват в Есенната академия на Международния фестивал на червенокръстките и здравни филми"}
{"url": "http://www.focus-news.net/news/2018/06/07/2531393/gazeta-express-nyama-opredelena-data-za-sreshta-mezhdu-prezidentite-na-kosovo-i-na-sarbiya.html", "text": "Прессекретарят на Европейската комисия Мая Коциянчич заяви, че все още няма определена дата за следващата среща между президентите на Косово и на Сърбия Хашим Тачи и Александър Вучич, предава  Gazeta Express.\r\nКоциянчич потвърди, че ЕС все още не е определил дата за следващия кръг на диалога на високо равнище между Прищина и Белград. Тя допълни, че двете страни са в постоянен контакт.\r\nПо-рано съветникът на Тачи Беким Чолаку заяви, че последната фаза на диалога ще започне към края на юни. Виктор Турмаков", "date": "2018.06.07", "title": "Gazeta Express: Няма определена дата за среща между президентите на Косово и на Сърбия"}
{"url": "http://www.focus-news.net/news/2018/06/07/2530799/predstoyashti-sabitiya-v-stranata-za-7-yuni-agentsiya-fokus.html", "text": "***\r\nПрезидентът Румен Радев ще бъде в Трявна по случай откриването на Славейковите празници, които тази година се състоят под патронажа на държавния глава. В 17.30 часа президентът Радев ще посети Националната гимназия за приложни изкуства „Тревненска школа“. От 17.45 часа държавният глава ще поднесе цветя пред паметниците на Пенчо Славейков и на Петков Славейков. Пред сградата на община Трявна в 18.00 часа президентът Радев ще участва в откриването на националните Славейкови празници.\r\n***\r\nОт 09.15 часа в „София Хотел Балкан“ еврокомисарят, отговарящ за околна среда, морско дело и рибарство, Кармену Вела ще участва в откриването на конференция на високо равнище за риболова и аквакултурите в Черно море, заедно с министъра на земеделието, храните и горите Румен Порожанов. От 12.00 часа е предвидено подписване на съвместна декларация за нелегалния, недеклариран и нерегламентиран улов, с която страните от Черноморския регион ще потвърдят своята готовност за съвместни усилия за подобряване на контрола и по-надеждно запазване на неговите природни ресурси.  Пресконференция на събитието е предвидена за 12.45 часа. \r\n***\r\nОт 10.15 часа в зала 3 на НДК ще се състои конференция на тема „Последиците от дългосрочния бюджет на ЕС за периода след 2020 г. за местните и регионалните власти“, която ще се проведе на 7 юни 2018 г.  Министърът на регионалното развитие и благоустройството Николай Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.\r\n***\r\nОт 14.00 часа в CITY MARK ART CENTER регионалният министър Николай Нанков ще участва в церемонията по връчването на наградите „Най-добър град за живеене в България“. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред сградата на Народното събрание, „Демократична България“ организира протест срещу рестарта на АЕЦ „Белене“. \r\n***\r\nОт 09.30 часа ще се проведе заседание на Пленума на ВСС.\r\n***\r\nОт 09.30 часа в Националния център по обществено здраве и анализи заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“.\r\n***\r\nОт 09.30 часа 9 състав на Специализирания наказателен съд ще гледа делото срещу Радослав Б., Денис Б., Мариян К., Павел В. и Иван И. за образуване и ръководене на организирана престъпна група. \r\n***\r\nОт 09.30 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за организиране и ръководене на организирана престъпна група. \r\n***\r\nОт 09.30 часа IV състав на Специализирания наказателен съд ще гледа делото срещу Бехчет А., Емил Б., Събин З. и др. за образуване и ръководене на организирана престъпна група. \r\n***\r\nОт 09.30 часа 15 състав на Специализирания наказателен съд ще гледа делото срещу Христон М., Филип Ч., Мехмед М. и др. за образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И., Тодор С. и др. за организиране и ръководене на организирана престъпна група. \r\n***\r\nОт 10.00 часа 4 състав на Софийски градски съд ще гледа делото срещу В. Д. (чл. 253 от НК) подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация. \r\n***\r\nОт 11.00 часа в БТПП ще се състои финансов форум на тема „Иновативни технологии и бъдещето на финансовата система. Финтех“.\r\n***\r\nОт 13.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г. за организиране и ръководене на организирана престъпна група. \r\n***\r\nОт 13.00 часа на УНСС в Малката конферентна зала ще се проведе публично събитие за стартиране на проект № BG05M2OP001-1.002-0002 – „Дигитализация на икономиката в среда на Големи данни“ (ДИГД).\r\n***\r\nОт 13.30 часа 17 състав на Специализирания наказателен съд ще гледат делото срещу Ангел П., Анатоли А., Цветомир Ц., Нина М. и др. за организиране и ръководене на организирана престъпна група. \r\n***\r\nОт 15.00 до 18.00 часа в постоянната приемна на БСП – София (ул. \"Леге\" 10, ет. 1) гражданите могат да получат безплатни юридически консултации\r\n***\r\nОт 18.00 часа в Институт „Сервантес“ ще бъде открита юбилейната изложба на фотокниги „25х25“. Чрез нея се отбелязват 25 години от създаването на специалност „Фотография“ в  НАТФИЗ „Кр. Сарафов“.\r\n***\r\nОт 18.00 часа в енорийския център на храм „Св. св. Кирил и Методий\", Негово преосвещенство Белоградчишкият епископ Поликарп ще изнесе беседа на тема „На какво ни учат всички български светии?“.\r\n***\r\nОт 20.00 часа в Телефонната палата ще се състои церемония по връчване на първите български архитектурни награди. \r\n***\r\nОт 17.30 часа в залата на Куклен театър, Център за личностно и творческо развитие на децата на Благоевград ще закрие учебната година с различни концерт.\r\n***\r\nОт 19.00 часа в зала „Яворов“ с тържествен концерт Биг Бенд Благоевград ще отбележат 25 години от създаването си в областния град.\r\n***\r\nОт 11.00 часа в залата на Апелативна прокуратура – Бургас ще бъде направено дарение на литературните произведения са предоставени от прокурори и ще бъдат дарени на директорите на местата за лишаване от свобода.  \r\n***\r\nОт 13.30 до 16.30 часа в централата на ДБГ – Бургас, председателят на Постоянната комисия по туризъм към ОбС – Бургас Живко Табаков.\r\n***\r\nОт 17.30 до 18.30 часа в централата на ПП ГЕРБ ул. „Конт Андрованти” 5), общинският съветник Николай Иванов ще има приемен ден с граждани.\r\n***\r\nОт 19.00 часа на открита сцена „Охлюва\" срещу централния вход на Морската градина ще бъде открит 18-ият Научен конгрес на Български зъболекарски съюз. \r\n***\r\nОт 19.00 часа пред Етнографския музей ще се проведе концерт на трио JP3 – Живко Петров (пиано), Веселин Веселинов – Еко (бас) и Димитър Семов (ударни).\r\n***\r\nОт 09.30 часа в Зала 1 на Икономически университет – Варна ще се проведе изнесено заседание на Комитета по образование към Съвета на ЕС в рамките на Българското председателство. В откриването ще участват заместник-министърът на образованието и науката Деница Сачева, кметът на Община Варна Иван Портних, зам.-ректорът на Икономическия университет – Варна проф. д-р Евгени Станимиров. \r\nРаботният език на форума е английски.\r\n***\r\nОт 11.00 часа в заседателната зала на Областна администрация – Варна Комисията за защита от дискриминация (КЗД)  ще запознае местната общественост и медиите с целите и критериите на Националната кампания „Достъпна България“, така и с функциите и правомощията на КЗД.\r\n***\r\nОт 11.00 часа в Юнашкия салон ще се състои пресконференция на организаторите на Европейската купа по ветроходство в клас „Лазер“.\r\n***\r\nОт 10.00 часа в Регионалния преслуб на БТА ще се състои пресконференция по проект „Добри и безопасни условия на труд“ на „Захарни заводи” АД.\r\n*** \r\nОт 10.00 часа в Хуманитарна гимназия „Св. св. Кирил и Методий“ ще се проведе \r\nсреща с етнолога Илия Вълев от РИМ-Велико Търново на  тема „Еньовден” . \r\n*** \r\nОт 11.00 часа в пресклуба на БТА ще се състои пресконференция на център \"Амалипе\" по повод предстоящия Международен детски фестивал \"Отворено сърце\". \r\n*** \r\nОт 11.00 часа на кръгово кръстовище на бул. „Никола Габровски“ с улиците „Козлуджа“ и „Сан Стефанов“ ще се проведе церемония по първа копка по проект „Подобряване на бизнес-средата в Западна индустриална зона“. \r\n*** \r\nОт 13.00 часа в Ритуална зала на Общината ще се проведе презентация на Девета конкурсна сесия на Националния иновационен фонд по схемата „Подпомагане на научноизследователска и развойна дейност на предприятията и организациите за научни изследвания и разпространяване на знания“ . \r\n*** \r\nОт 18.00 часа в МДТ „Константин Кисимов“ ще бъде представен Четиримата близнаци – мюзикъл. \r\n***\r\nОт 11.00 часа на кръстовището на ул. „Редута\" и ул. „Патриарх Евтимий\" ще бъдат открити детска площадка и футболно игрище.\r\n***\r\nОт 15.00 часа в малката зала на Дома на културата ще се проведе заключителна среща по проект „Община Гоце Делчев – измеренията на българското европейско членство”. \r\n***\r\nОт 10.30 часа в Държавен куклен театър „Дора Габе“ ще се играе кукления спектакъл „Синият таралеж“.  \r\n***\r\nОт 18.00 часа в Художествена галерия ще се проведе VI национален конкурс Алианц България за живопис, скулптура, графика.\r\n***\r\nОт 09.30 часа в офиса на местния обществен посредник Васил Иванов (ул. „Демокрация“ № 40), омбудсманът Мая Манолова и екип от експерти на институцията организират изнесена приемна.\r\n***\r\nОт 19.00 часа в Театрален салон „Георги Русев“ ще се играе постановката „Тридесет и деветте стъпала“. \r\n***\r\nОт 10.00 часа в Регионалния пресклуб на БТА ще се състои пресконференция на ДБГ и „Демократична България\" в Плевен - темата „АЕЦ-Белене\".\r\n***\r\nВ 11.00 часа във  „Vintage House“ в Дом на културата „Борис Христов“ ще се проведе пресконференция по повод предстоящото  54-то издание на най-стария фестивал в Пловдив - Международния фестивал на камерната музика.\r\n***\r\nВ 13.30 часа в 122 зала на Нова сграда на Пловдивския университет „Паисий Хилендарски“ ще се проведе кръгла маса на тема „Проблеми и перспективи на социалната работа в България“.\r\n***\r\nВ 14.00 часа в  Пресцентър на Международен панаир Пловдив ще се проведе кръгла маса  на тема „Карл Маркс- 200 години по-късно”, организирана от Областния съвет на БСП. \r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Петър Попов, Ясен Михайлов, Дамян Петров от 17:30 до 19:00 часа в офиса на ГЕРБ в район „Западен” на ул.  „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул.  „Академик Петър Динеков” № 1А.\r\n***\r\nВ 19.00 часа в Регионалния етнографски музей ще се състои откриването на юбилейна изложба „Приемственост“ на Кирил Коликов, представяща кортици. \r\n***\r\nВ 13.00 часа в хотел „Бистра и Галина“, пресконференция ще даде аржентинтският  философ и спиритуалист Даниел Гаглиардо. На събитието ще бъде представена програмата за посещение на Гаглиардо в България, както и основните му тезиси за света и човечеството.\r\n***\r\nОт 10.00 часа ще се проведе заседание на Общинския съвет. \r\n***\r\nВ 16.00 часа в конферентната зала на Планетариума ще бъде дадено началото на Национална кампания в българските градове за повишаване на информираността на пациентите относно техните права и запазване на здравето с профилактични прегледи. Кампанията е организирана от пациентски организации „Заедно с теб\".\r\n***\r\nОт 19.00 часа на основната сцена сред античния комплекс „Августа Траяна“ ще бъде открито Седмото издание на международния Джаз форум Стара Загора.", "date": "2018.06.07", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2018/06/07/2530798/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Затишието на руската дипломация в Европа, което настъпи с началото на украинската криза през 2014 г., е към своя край. Започва нова глава, а основния сюжет в нея е сближаването между Берлин и Москва, пише Никалъс Майърс в статия за изданието The National Interest.\r\nНаскоро Лайл Голдщайн написа статия, в която бе изложена тезата, че отношенията на Германия със САЩ и още по-важно – с Русия, се намират в беда. Изглеждаше, че главен източник на информация за него бе едно-единствено интервю на германския министър на отбраната Урсула фон дер Лайер за телевизионния канал „Рен ТВ“. Дамата, която има изгледи да наследи Йенс Столтенберг на поста генерален секретар на НАТО, и която излезе от феминисткото крило на ХДС, е склонна на по-враждебно отношение към Русия, отколкото който и да било друг средностатистически германски министър.\r\nГолдщайн отбелязва абсолютно точно, че от началото на кризата и последвалата война в Украйна руско-германските отношения се влошиха рязко, въпреки че през последните две години контактите между двете страни се нормализират. Макар Германия да пое командването на батальон на мултинационален корпус на НАТО в Литва, тя остава най-добрата надежда на руските дипломатически усилия в Европа. \r\nНай-ярък пример за това е продължаващата „история“ със „Северен поток 2“, който трябва да се превърне в инструмент за заобикаляне на настроени срещу Русия държави Полша и Украйна, поне що се отнася до доставките на газ. На този проект се противопоставят страните от Централна и Източна Европа, странно защо, но и Дания. Именно поради тази причина през 2017 г. „Газпром“ съкрати финансирането на газопровода. \r\nНо въпреки опита на страните от Балтийския регион и Украйна да саботират изграждането на газопровода, Германия продължава да подкрепя проекта, а местните компании произвеждат оборудване за изпълнението му. През май министърът на икономиката на ФРГ Петер Алтмайер се среща с руския премиер Дмитрий Медведев, за да обсъди „мащабни съвместни проекти в областта на енергетиката“. В пресрелийза след преговорите „Северен поток 2“ не беше споменат директно, но едва ли е бил изключен от дискусията между двамата министри. \r\nОсвен това, германско-руската дипломация през 2018 г. е необичайно активна. Например, сред членовете на НАТО само Франция и Турция проведоха повече официални преговори с правителството на Руската федерация, отколкото Германия. Но Берлин можеше да се постарае повече в засилването на контактите, ако не трябваше да губи време в съставяне на ново коалиционно правителство. Следва да се отбележи, че през тази година Москва е имала повече контакти с Берлин, отколкото с традиционния си съюзник в лицето на Белград.  \r\nСамо три дни след посещението на Алтмайер в Москва – и канцлерът на ФРГ Ангела Меркел долетя до Владимир Путин в Сочи. Ден по-рано в резиденцията на лидера на Кремъл бе и сирийският президент Башар Асад. А на 10 май първият дипломат на Москва Сергей Лавров посрещна германския си колега Хайко Маас. \r\nИ сметката е следната: три важни руско-германски срещи на високо ниво само за девет дни. Съвсем не лош ритъм, нали?\r\nОще повече, че след тези срещи руските средства за масова информация заговориха за „ренесанс“ в отношенията между Русия и Германия, макар Лавров официално да твърди, че връзките между тях никога не са прекъсвали. На пресконференцията след срещата с Путин Меркел заяви, че „Северен поток 2“ ще бъде изпълнен и че Германия ще изиграе „активна роля“ за постигането на тази цел, без оглед на поставянето под въпрос на износа на руски газ през територията на Украйна. \r\nПериодът на затишие на руската дипломация в Европа, който настъпи с началото на украинската криза през 2014 г., ако не върви към своя край, то поне със сигурност навлиза в нов етап. Цените на петрола марка „Урал“, ключов индикатор на стабилността на руския бюджет, започнаха да се раздвижват. Демографската криза в Русия се стабилизира. И накрая, макар европейските санкции срещу Русия да остават в сила по-дълго от очакваното, в Италия Москва може би си е спечелила сигурен съюзник в искането за отмяната им. \r\nСлед руско-беларуските учения „Запад 2017“, които изплашиха някои от страните от НАТО, Русия проведе само една съвместна военна маневра с европейски член на Алианса. Кой ли? Германия, разбира се. На 15 септември 2017 г. войници от двете страни издирваха тленни останки на загинали във Втората световна война. След това, през май 2018 г., в Арктика се състоя руско-норвежко военноморско учение. \r\nПо постсъветски критерии днес Русия е повече от когато и да било изолирана от Европа, особено след скандала около случая „Скрипал“. Вярно е обаче и това, че Москва започва да излиза от тази изолация и че нейните отношения с Гемания са най-добрите сред държавите от НАТО, ако бъде изключена своенравната Турция.\r\n*** Германският канцлер Ангела Меркел в сряда предупреди, че лидерите са изправени пред трудни дискусии по време на предстоящата среща на Г-7 в Канада и призова всички страни да не смекчават вече обявените си позиции по въпроси като търговията, пише електронното издание Politico.\r\n„Очевидно е, че тук имаме сериозен проблем с многостранните споразумения, така че ще има много разгорещени дискусии“, заяви Меркел  в Бундестага, където отговаряше на въпросите на депутатите за първи, което бе предвидено в коалиционното споразумение между Съюза (ХДС/ХСС) и ГСДП, подписано през март.\r\nКанцлерът заяви, че отива на срещата на върха на 8 и 9 юни с „добра воля“ и на фона на увеличаващото се напрежение в международните отношения и решението на американския президент Доналд Тръмп да наложи високи мита върху вноса на стомана и алуминий в САЩ обеща да защити заключенията по търговията и климатичните промени, направени на миналогодишните срещи на Г-7 и Г-20.\r\nНо „не трябва да се прави компромис заради самия компромис“, заяви тя пред депутатите и добави, че „е безсмислено да се прикрива разделението“.\r\nЕвропа, добави Меркел, трябва да се научи да защитава „собствените си интереси“ във външната политика с постоянство.\r\nПопитана от членовете на крайно-дясната „Алтернатива за Германия“ дали не трябва да бъде съживен форматът Г-8, за да бъде включена и Русия в дискусиите, канцлерът заяви, че отстраняването на Москва от групата е било „неизбежно“ в светлината на анексирането на Крим от Украйна.\r\n„Формат, който е изрично основан на спазването на международното право в момента не е жизнеспособен с Русия“, посочи тя, като добави, че поддържа чести дипломатически контакти с Кремъл.\r\nМеркел избегна да отговори на въпроса дали ще говори с Доналд Тръмп относно спорните коментари, направени от посланика на САЩ в Берлин Ричард Гренел, когато се срещнат следващата седмица, като заяви, че германското външно министерство трябва да говори с дипломатическия представител на Вашингтон. Множество германски политици обвиниха Гренел, че се опитва да се бърка във вътрешната политика на страната и призоваха САЩ да го отзоват.\r\nТя добави, че „ще се опита да говори с президента на САЩ за текущите проблеми и конкретно за Иран и вносните мита“.\r\nСпоред новия формат, депутатите ще могат да задават въпроси на канцлера в рамките на един час по три пъти в годината.\r\n***САЩ, които дадоха 24 хиляди квадратни километра на Работническата партия на Кюрдистан (ПКК), разделяйки Сирия, отново са прибегнали до услугите на терористичната групировка „Ислямска държава“ (ИД), пише електронното издание на турския консервативен ежедневник Yeni Safak, като обяснява, че независимо от заявките на Пентагона, в които се казва, че екстремистката групировка е разгромена през 2017 година, техните формирования в Хасака и Дейр-ез-Зор са излезли на бойното поле отново.\r\nСпоред данните на вестника, ИД са завладели селището Ал Дидие на линията Хасака – Шадади, както и село Бегуз в провинция Дейр-ез-Зор. Бригадирът в оставка Ихасн Башбозкурт разказа за развитията на бойното поле в ексклузивно интервю пред „Йени Шафак“.Терористите от „Ислямска държава“ са наети от САЩ\r\n„Да върнат „Даеш“ обратно на сцената е хитър и мръсен ход на САЩ в отговор на решителната позиция на Турция за Кандил и Манбидж. Мисията, която изпълняваше ИД между 2013 и 2017 година беше да даде претекст за окупациял а сега е да легитимира терористичната карта, която се оформя в окупираните райони“, твърди Башбозкурт.\r\nОфициални лица подсказаха за възможна турска операция в иракския район Кандил, който се смята за основната тилова база на ПКК, обяснява турският вестник.\r\n„Терористите от „Даеш“, които се събират от почти всички региони в Сирия са наети от армията на САЩ и разузнавателните им агенции. Как може изведнъж ИД да се появи и да поеме контрол в райони, контролирани от американски части и ПКК? Това, което видяхме много ясно в сирийския процес е, че терористичните организации са само елемент, използван от САЩ, за да актуализират окупационната карта, предначертана за района“, обяснява бригадирът в оставка.Нападенията на „Ислямска държава“ се използват като саботаж\r\n„Турция преодоля по-голямата част от терористичната линия в Северен Ирак. Логистическата връзка между техния главен щаб в Кандил и Турция е прекъсната. Периодът, който започна с Африн и продължава с Манбидж и Турция, и сирийският се борят да елиминират ПКК. Тези фактори принудиха САЩ да предприемат действия“, смята Башбозкурт.\r\nОръжията, с които бяха снабдени сирийските кюрдски формирования ще бъдат взети обратно, когато те се изтеглят от града, съгласно условията на „пътната карта“ за Манбидж, договорена между САЩ и Турция, заяви турският външен министър Мевлют Чавушоглу във вторник.\r\n„Пешките, които те обучават в различни бази се поставят на дъската, когато се сметне, че това е нужно. Нападенията на „Даеш“ целят да саботират Айн Иса, Манбидж, Ракка, тел Абайд и Кандил и да дадат на ПКК глътка въздух. Съюзът САЩ-Израел-Европа-Персийския залив прави всичко, за да постигне тази цел. Именно за това се реализира проекта за формиране на арабска сила. Трябва да отдаваме много голямо значение на Ракка и да внимаваме какво става там“, добави той.Същото ще бъде актуализирано в Ирак\r\nБригадир Башбозкурт твърди, че САЩ открито защитават „Ислямска държава“ в Ирак и Сирия и добави, че групировката е била активна в различни точки из тези страни. Има риск „Даеш“ да се върне на сцената и в Ирак, добави той.\r\n„Никой не трябва да се съмнява, че ако Ирак не избере правителство, което служи на плановете на САЩ и Израел, много иракски градове – включително Мосул и Ирак – отново ще бъдат наводнени с хора на „Ислямска държава““, смята турският военен.\r\nПрез 2016 година президентът на САЩ Доналд Тръмп отбеляза, че предшественикът му Барак Обама е основал „Ислямска държава“, припомня „Йени Шафак“. „Той е основателят на ИДИЛ. Дори бих казал, че съоснователят е измамната Хилари Клинтън“, твърдеше тогава Тръмп.\r\n*** Висш дипломатически представител е заявил пред репортери в сряда, че лидерите на Франция, Великобритания и Германия са постигнали „генерално съгласие“ относно премахването на ирански военнослужещи от Сирия, пише израелският вестник The Times of Israel.\r\nДипломатът е заявил, че има „широко съгласие“ сред тримата лидери – германският канцлер Ангела Меркел, френският президент Еманюел Макрон и британският министър-председател Тереза Мей, че военнослужещите на Иран трябва да бъдат изцяло премахнати от Сирия.\r\nПреди заминаването за обиколката си, премиерът на Израел Бенямин Нетаняху, даде знаци че Иран ще бъде първият и единствен предмет на разговори в неговия дневен ред.\r\nВ края на обиколката си, Нетаняху заяви че има „значителен прогрес“ върху въпросите, които са били обсъждани.\r\nПремиерът също е лобирал пред европейските лидер за отказ от ядреното споразумение с Иран. Това желание беше отхвърлено от Тереза Мей по време на срещата им в сряда.\r\nБенямин Нетаняху също така говори пред журналисти в Лондон, заявявайки пред тях че „основната ми цел е да постигна международно съгласие, Иран да напусне Сирия“.\r\nТой допълни, че откакто е подписано ядреното споразумение с Иран през 2015 година, той има две цели пред себе си, „Да предотврати ядрената им програма и да разруши машината за пари, която финансира тази империя“.\r\n„Моята цел беше да убедя водещите европейски държави да се противопоставят на продължаващото се разрастване на Иран“, заяви Нетаняху, допълвайки че е провел разговори за това с президентите на САЩ и Русия, Доналд Тръмп и Владимир Путин.\r\n***", "date": "2018.06.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/07/2531119/stefan-radev-kmet-na-sliven-agentsiya-fokus-iztupva-praha-ot-balgarskata-istoriya-pripomnya-ni-koi-sme-kakvi-sme-bili-i-kakvi-tryabva-da-badem.html", "text": "Агенция и Радио „Фокус“ промотират българските национални каузи и са радетел и пазител на българщината. Това каза кметът на Сливен Стефан Радев по повод 18-ия рожден ден на Агенция „Фокус“. Радев припомни, че благодарение на инициативата на президента на Агенция „Фокус“ Красимир Узунов не само Сливен, но и България са си припомнили подвига на българските войници, дали живота си в битката за Каймакчалан. „Агенция „Фокус“ „изтупва“ праха от българската история, припомня ни кои сме, какви сме били и какви трябва да бъдем“, заяви Стефан Радев. Според него, агенцията се е утвърдила като източник на достоверна и бърза информация. Той благодари за сътрудничеството с местните власти в Сливен. „Вие не просто отразявате събитията в нашия град, вие коригирате нашите действия, насочвате ни към истинските проблеми. Това ви прави ценен партньор“, заяви Стефан Радев.", "date": "2018.06.07", "title": "Стефан Радев, кмет на Сливен: Агенция „Фокус“ „изтупва“ праха от българската история, припомня ни кои сме, какви сме били и какви трябва да бъдем"}
{"url": "http://www.focus-news.net/news/2018/06/07/2530803/sport-demireva-pred-nova-sreshta-s-lasitskene-v-stokholm.html", "text": "Спортист №1 на България за 2016-а Мирела Демирева ще излезе за четвърти път през сезона и за трети в Диамантената лига срещу световната  шампионка  в скока на височина Мария Ласицкене. Този път двете ще се срещнат на турнира в Стокхолм тази неделя. До момента българката завърши втора на трите турнира от Диамантената лига - в Шанхай, Рим и Хенгело, като и на трите постигна резултат 194 сантиметра. Рускинята спечели и трите състезания, като прогресивно вдигаше летвата и в Холандия записа 203 сантиметра.", "date": "2018.06.07", "title": "Спорт: Демирева пред нова среща с Ласицкене в Стокхолм"}
{"url": "http://www.focus-news.net/news/2018/06/07/2530801/anadolu-agency-golyam-pozhar-e-izbuhnal-v-hotel-v-london.html", "text": "Десетки пожарникари са се борили загасяват пожар, който е избухнал в хотелска сграда близо до централния „Хайд парк“ в сряда в Лондон, предава Anadolu Agency.\r\n„Около 100 огнеборци се борят с голям пожар в 12-етажен хотел в Knightsbridge“, заявиха от лондонската пожарна малко, след като огънят е започнал.\r\nМестни доклади съобщават, че пожарът е избухнал в хотел „Mandarin Oriental“, многолюдно търговско и туристическо място. Йонислав Дочев", "date": "2018.06.07", "title": "Anadolu Agency: Голям пожар е избухнал в хотел в Лондон"}
{"url": "http://www.focus-news.net/news/2018/06/07/2530802/afp-emanyuel-makron-i-dzhastin-tryudo-potvardiha-podkrepata-si-za-silno-mnogostranno-satrudnichestvo.html", "text": "Президентът на Франция Еманюел Макрон и министър-председателят на Канада Джъстин Трюдо в сряда изразиха подкрепата си за „силно“ многостранно сътрудничество, по-малко от 48 часа преди срещата на лидерите на страните от Г7, съобщава AFP.\r\nВ съвместно изявление изпратено до AFP, двамата лидери заявиха, че „подкрепят силно, отговорно и прозрачно многостранно сътрудничество, което да се изправи пред глобалните предизвикателства“.\r\nВ същото време Трюдо заяви, че преговорите на масата на Г7 с президента на САЩ Доналд Тръмп ще бъдат „трудни“. Йонислав Дочев", "date": "2018.06.07", "title": "AFP: Еманюел Макрон и Джъстин Трюдо потвърдиха подкрепата си за „силно“ многостранно сътрудничество"}
{"url": "http://www.focus-news.net/news/2018/06/07/2530805/sputnik-flotat-na-izrael-se-obuchava-v-zashtita-na-sredizemnomorskite-si-gazovi-platformi-ot-napadenie-na-hizbula.html", "text": "Военноморският флот на Израел е завършил успешно военно учение, което е симулирало два възможни варианта, в които „Хизбула“ може да нападне платформите за добиване на газ в изключителната икономическа зона на Израел в Средиземно море, предава Sputnik.\r\nПървият сценарий на израелската флота е включвал дрон, симулиращ изстреляна ракета „круз“ от врага към газовата платформа. Според „The Jerusalem Post“ въздушната цел е била успешно намерена и унищожена от системата за противовъздушна отбрана „Barak-8“.\r\nВтората симулация е включвала военноморски вражески кораб нарушаващ изключителната икономическа зона на Израел. Целта е била унищожена от двойка ракети „круз“.\r\n„The Jerusalem Post“ цитира неназован висш военноморски офицер, който твърди че ливанската групировка „Хизбула“ може да реши да нападне газовите платформи използвайки прецизни балистични ракети получени от Иран.\r\n„Вярваме, че Хизбула има способността да уцели всяка точка в нашите води“, е заявил офицерът в интервю през февруари. Йонислав Дочев", "date": "2018.06.07", "title": "Sputnik: Флотът на Израел се обучава в защита на средиземноморските си газови платформи от нападение на „Хизбула“"}
{"url": "http://www.focus-news.net/news/2018/06/07/2531012/zhelyo-boychev-bsp-s-reshenieto-za-belene-gerb-izrazyava-nedoverie-kam-ministara-i-pravitelstvoto-si.html", "text": "„Пак се тръгва с фанфарите, но проектът за решението на ГЕРБ за АЕЦ \"Белене\" се чете само по един начин – липса на доверие към министъра на енергетиката и правителството. Поставя се пред невъзможност проектът „Белене“ да бъде реализиран“. Това заяви зам.-председателят на ПГ на „БСП за България“ Жельо Бойчев, съобщиха от пресцентъра на НС на БСП. Той обърна внимание, че преговорите ще ги води именно правителството на ГЕРБ и попита защо трябва да му се връзват ръцете. „ГЕРБ не подкрепиха нашето предложение да се отмени решението от 29 март 2012 г., защото според тях нямало значение. Как решение на българското Народно събрание няма да има значение?“, попита Бойчев. Той посочи и самото решение, публикувано в Държавен вестник от март 2012 г.: „Като споделя опасенията от сеизмичен риск на площадката в Белене, особено след ядрената катастрофа във Фукушима, реши: 1. Подкрепя действията на МС на Република България за прекратяване изграждането на Ядрена централа на площадка „Белене“. 2. За рационално използване на изградената материална и производствена база на площадка „АЕЦ Белене“ препоръчва на правителството да проучи технико-икономическите условия за изграждане в следващите години на парогазова централа на площадката на АЕЦ „Белене“, която да функционира на пазарен принцип. 3. Възлага на министъра на икономиката, енергетиката и туризма да извърши необходимото за изграждане на нова ядрена мощност на площадката на АЕЦ „Козлодуй“, като се използва платеното от Република България оборудване. \r\n„ГЕРБ искат да дадем мандат на правителството да води преговори. Първото, което ще направи всеки голям стратегически инвеститор, е да направи анализ на средата в България. Ще се види и това решение на българския парламент, където се твърди, че площадката е сеизмична, че се прекратява изграждането на ядрената мощност“, коментира народният представител. Според него първият въпрос ще бъде: какво точно правите – искате ли да се строи ядрената площадка или не?", "date": "2018.06.07", "title": "Жельо Бойчев, БСП: С решението за „Белене“ ГЕРБ изразява недоверие към министъра и правителството си"}
{"url": "http://www.focus-news.net/news/2018/06/07/2531051/ministar-temenuzhka-petkova-sled-reshenieto-na-narodnoto-sabranie-za-aets-belene-ratsete-na-pravitelstvoto-sa-razvarzani.html", "text": "След решението на Народното събрание ръцете на правителството са развързани. Това каза пред журналисти в парламента министърът на енергетиката Теменужка Петкова след гласуването на проекторешенията на ГЕРБ и БСП за проекта АЕЦ „Белене“, предаде репортер на Агенция „Фокус“. „НЕК трябва да направи пазарна оценка на активите, които притежаваме с този проект и да вървим напред“, обясни тя. „Много е важно процедурата да бъде добре конструирана, да бъде публична и прозрачна, с обективни критерии“, заяви Теменужка Петкова. „Да се надяваме, че инвеститорският интерес, който към момента е заявен, ще бъде препотвърден“, коментира министърът. Попитана кога се очаква централата да бъде готова, ако строителството започне в максимално бързи срокове, тя уточни: „В следващите 7-8 години“.\r\nБиляна ИВАНОВА", "date": "2018.06.07", "title": "Министър Теменужка Петкова: След решението на Народното събрание за АЕЦ „Белене“ ръцете на правителството са развързани"}
{"url": "http://www.focus-news.net/news/2018/06/07/2530809/nyama-nedostig-na-vodni-spasiteli-v-nachaloto-na-letniya-sezon-problemat-e-v-predostavyanite-usloviya-obzor.html", "text": "Няма недостиг на водни спасители в началото на летния сезон, проблемът е в предоставяните условия. Това заяви председателят на БЧК Христо Григоров по време на пресконференция във връзка с обучението на водни спасители и осигуряването на плажовете през активния летен сезон и Седмицата на водното спасяване. Григоров уточни, че проблемът е в заплащането и условията, като концесионерите трябва да се замислят как да ги задържат. Председателят на БЧК пожела сезон без удавяния.\r\nОт своя страна директорът на ВСС на БЧК Антон Налбантов коментира, че от службата не разчитат само на Седмицата, посветена на водното спасяване, тъй като е само част от целогодишната им дейност. „Всяка година успяваме да обучим близо 50 хил. души, предимно деца и ученици. По отношение на обучението на квалифицираните водни спасители от нашите курсове всяка година средно около 1000-1200 да обучени квалифицирани кадри“, каза още той.  По думите му се нареждаме сред страните в Европа с най-добър показател по водно спасяване. Налбантов съобщи, че за последните 10 години са обучили над 4500 спасители за море – за открити водни площи и около 10 хил. за басейни. За сезон нуждата от спасители за морските плажове е около 1300, които да покрият всички плажове по нормативните документи. За басейните нуждата е около 2000. „Няма драма с липсата на водни спасители. Може би причината е в липсата на достатъчно добри условия на определени места“, каза още Налбантов и допълни, че спасените от удавяния за един сезон са 3651. На въпрос коя най-рисковата възраст при удавянията, Налбантова поясни: „Между 50 и 65 години. От 106-е удавяния за миналата година две трети са в тази възрастова граница. Мъжете са повече от жените“. В посочената възрастова граница причината не е чисто механично удавяне, а получаване на инсулт или инфаркт заради непредпазливост, употреба на алкохол, дълъг престой на слънце или внезапно потапяне в хладна вода. Налбантов обърна внимание на родителите, които трябва да бъдат внимателни с децата си край водата. \r\nПредседателят на Националната комисия по водно спасяване доц. Стоян Андонов заяви, че децата са най-уязвими, тъй като не могат да се предпазят сами. \r\nВъв връзка с броя на удавилите се през 2017 г. – 106 души, председателят на Националната комисия по водно спасяване доц. Стоян Андонов допълни, че преди години статистиката е била за 250-300 удавяния на сезон. По думите му това говори за една доста добра превантивна дейност. \r\nПредседателят на БЧК Христо Григоров обърна внимание, че не трябва да се пренебрегват указанията на спасителите.", "date": "2018.06.07", "title": "Няма недостиг на водни спасители в началото на летния сезон, проблемът е в предоставяните условия (ОБЗОР)"}
{"url": "http://www.focus-news.net/news/2018/06/07/2530800/reuters-zategnati-merki-za-sigurnost-v-kanada-za-da-se-darzhat-protestirashtite-dalech-ot-sreshtata-na-g7.html", "text": "Гористият регион на Квебек Шарлевоа е започнал да изглежда повече като крепост, отколкото като резорт, след като организаторите на тазседмичната среща на върха на Г7 се подготвят да предпазят седемте световни лидери от външни заплахи, предава Reuters.\r\nМалко вероятно е протестиращи да успеят да се доберат до срещата на световните лидери на 8 и 9 юни. Сили за сигурност от около 10 000 полицейски и военни служители ще се грижат за това те да са далеч от срещата.\r\nВластите призоваха демонстрантите да се съберат в официалната зона за протести, намираща се на паркинг в Ла Малбайе, град на около 5 километра от Шарлевоа.\r\nНяма протестиращи групи, които да са заявили плановете си за събиране в Ла Малбайе.\r\n„Подготвени сме за най-лошия сценарий“, заяви полицейски инспектор Кристиан Рой по време на пресконференция.\r\nНачалникът на полицията в Квебек Робърт Пиджън заяви, че вижда „умерен“ риск протестите да се ескалират, но обеща да уважава правата на протестиращите. Йонислав Дочев", "date": "2018.06.07", "title": "Reuters: Затегнати мерки за сигурност в Канада, за да се държат протестиращите далеч от срещата на Г7"}
{"url": "http://www.focus-news.net/news/2018/06/07/2530808/redzhep-tayip-erdogan-turskata-ikonomika-postavya-globalen-primer-v-poslednite-16-godini.html", "text": "Президентът на Турция Реджеп Тайип Ердоган заяви в сряда, че турската икономика е поставила глобален пример в последните 16 години, предава Anadolu Agency.\r\nГоворейки по време на ифтар в търговската камара в Анкара, Ердоган заяви: „Турция се превърна в световен модел, легенда в света със своето икономическо представяне в последните 16 години“.\r\nПо време на речта Ердоган обеща, че ще има нов и много по-силен подход към растежа на икономиката на Турция след президентските и парламентарни избори на 24 юни.\r\nТой разкритикува рейтинг агенциите, заради направените твърдения относно турската икономиката, че „подсилват негативната атмосфера създадена срещу страната“, вместо да оценяват икономическото развитие.\r\nСпоред Ердоган, турската икономика няма никакви проблеми със своите приходи, разходи, заеми и дългове.\r\n„Турция има по-добра картина, не само сравнена с развиващите се страни, но и сравнена с много развити страни“, заяви той.\r\n„Преди 16 години турските граждани имаха 1/3 от дохода, сравнено с доходите на гражданите на европейските държави, докато сега турците имат 2/3 от приходите на европейските граждани. Нашата цел е да изравним и дори да надминем тази стойност до 2023 година“, завърши турският президент. Йонислав Дочев", "date": "2018.06.07", "title": "Реджеп Тайип Ердоган: Турската икономика поставя глобален пример в последните 16 години"}
{"url": "http://www.focus-news.net/news/2018/06/07/2530811/afp-broyat-na-zaginalite-ot-vulkana-v-gvatemala-dostigna-99-dushi.html", "text": "Поне 99 души са загинали от изригването на „Вулканът на огъня“ в Гватемала, който зарови няколко села в южната си част, заявиха властите в сряда, цитирани от AFP.\r\nМоргите, принадлежи на Националната агенция за съдебни науки, докладва за приема на 99 жертви на вулкана. Йонислав Дочев", "date": "2018.06.07", "title": "AFP: Броят на загиналите от вулкана в Гватемала достигна 99 души"}
{"url": "http://www.focus-news.net/news/2018/06/07/2530814/pravitelstvoto-otlozhi-otpuskaneto-na-zaem-za-bdzh-tarsi-tsyalostno-reshenie-na-problema-do-10-dni-obzor.html", "text": "Правителството отложи отпускането на заем за спасяването на БДЖ от фалит. Вместо това, до 10 дни ще потърси цялостно решение на проблема. Това стана ясно от думите на финансовия министър Владислав Горанов, който направи коментар пред журналисти в Министерския съвет след правителственото заседание. Той обясни, че се водят разговори дали е възможно да се постигне някаква отстъпка от страна на облигационерите – на част от разноски или част от лихви. Попитан дали това означава, че ще бъде пуснат търг за нов подвижен състав, той отговори, че въпросът е към министъра на транспорта, но е готов да подкрепи подобен търг при определени условия. „Единственото ми изискване е решението на правителството за него и за концесията за летище „София“ да са в един ден“, посочи той и уточни, че тези 10 дни не са критични. „Ако бяха, щяхме да действаме по-решително. Имаме още малко време, за да намерим възможно най-доброто решение. Най-лесно е веднага да се разплатим, но търсим оптимизация“, коментира Владислав Горанов и уточни, че цялостно решение се търси. По думите му това означава интензивни разговори с облигационерите, от които ще се опитат да постигнат по-добър резултат като цяло за компанията и да уредят еднократно окончателно всички взаимоотношения по повод на изтегления през 2007 г. облигационен заем в размер на 250 млн. лв. Финансовият министър уточни, че от него са останали около 103 млн. лв. и обърна внимание, че е в полза на дружеството тези разговори да останат конфиденциални, докато не намерят решение. „Затова днес отложихме частичното решение, за да намерим в близките 10 дни цялостно решение на проблема с този от всички заеми, които БДЖ има“, поясни Горанов.\r\nТой подчерта, че трябва да се знае от всички български граждани, които искат да ползват железницата, че общите разходи на пътническите превози са около 250 млн. лв. на година, от които от собствени приходи са около 50 млн. лв. По думите му 200 млн. лв. са от данъците на българските граждани. „Затова финансовият министър е чувствителен по темата с железниците, защото на практика само 20% от разходите на железницата се покриват от това, което се плаща като цена за услуга“, коментира Горанов и обясни, че ако смятаме, че трябва да продължаваме да имаме атрактивни железници, трябва да се инвестира много. \r\n„Надявам се до следващите 2-3 седмици да има какво да гледа правителството по темата за летище „София“, добави още Владислав Горанов. \r\nЛюба АЛЕКСИЕВА", "date": "2018.06.07", "title": "Правителството отложи отпускането на заем за БДЖ, търси цялостно решение на проблема до 10 дни (ОБЗОР)"}
{"url": "http://www.focus-news.net/news/2018/06/07/2530815/sport-hari-keyn-pod-vapros-za-parviya-mach-na-angliya-ot-mondiala.html", "text": "Капитанът на английския национален отбор Хари Кейн може да пропусне първия мач на световното първенство в Русия срещу Тунис. Както съобщава \"Мирър\", треньорският щаб се колебае да рискува здравето на нападателя, който е получил малка травма на глезена.  \r\nЩетите не са много сериозни, но Гарет Саутгейт и помощниците му се притесняват от евентуални усложнения.", "date": "2018.06.07", "title": "Спорт: Хари Кейн под въпрос за първия мач на Англия от Мондиала"}
{"url": "http://www.focus-news.net/news/2018/06/07/2530813/the-guardian-zloupotrebata-na-severna-koreya-s-choveshkite-prava-e-veroyatno-da-bade-ignorirana-po-vreme-na-sreshtata-mezhdu-donald-tramp-i-kim-chen-un.html", "text": "Бивш военнослужещ на Северна Корея си спомня за жестокостта на режима, докато президентът на САЩ Доналд Тръмп се готви за среща със севернокорейския лидер Ким Чен-ун, на която се очаква да не се обръща внимание на нарушаването на човешките права, пише британският вестник The Guardian.\r\nЛий Чеол не си спомня колко пъти е бил принуден да се събира със своите колеги военнослужещи на летище извън Пхенян и да гледа как отряди за стрелба екзекутират противници на режима. Но едно нещо, което си спомня, е че тези прояви на жестокост са се увеличили при Ким Чен-ун.\r\n„Бях много травматизиран, не можех да се храня или да спя с дни. Спомням си звука на човек, който е уцелен от куршум. Много е различен от звука на цел, но след като я видях толкова пъти останах вцепенен“, заяви Лий.\r\nТой е работил в строителна бригада, полагайки труд върху правителствени сгради и апартаменти за елита на страната. Вярата в режима е започнала да си губи, когато той е бил разпределен към един от почивните домове на Ким Чен-ун.\r\n„Беше ни казано, че всички в Северна Корея преминават през трудните времена заедно, но те живееха в лукс“, заяви той. „Чувствах се предаден, сякаш целият ми живот беше лъжа“.\r\nДоналд Тръмп не спомена нищо за проблема, докато приемаше представителя на Северна Корея Ким Йонг-чол, но президентът остави вратата отворена за евентуалното обсъждане на човешките права на предстоящата среща със севернокорейския лидер. „Мисля, че ще говорим по този въпрос и може би в големи подробности“, заяви Тръмп пред репортери след срещата му с Ким Йонг-чол. Йонислав Дочев", "date": "2018.06.07", "title": "The Guardian: Злоупотребата на Северна Корея с човешките права е вероятно да бъде игнорирана по време на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/07/2530810/civilmedia-makedoniya-gartsiya-protestirashe-v-zashtita-na-makedoniya.html", "text": "Мирно, с изключение на малък инцидент на остров Крит, завършиха протестите в Гърция против използването на името Македония или решаването на спора за името между Гърция и Македония, предава македонската медия „CivilMedia“.\r\nВ 24 града в Гърция се проведоха протести, средно с по около 500 граждани на град. На централния протест пред паметника на Александър Македонски в град Пела, протестираха около 2 500 души. На протестите участваха и свещени лица, а посланието което и днес се отправи, е че Македония е гръцка.\r\nСянка на мирната атмосфера хвърли единствено инцидентът в Крит, където група анархисти се сблъска с полицията и един полицай беше ранен.\r\nСпоред информациите, в Атина се очаква масов протест на 8 юни.\r\nГръцките медии съобщават, че протестите са били масови, но може да се каже и така неуспешни. Йонислав Дочев", "date": "2018.06.07", "title": "„CivilMedia“ (Македония): Гърция протестираше в „защита на Македония“"}
{"url": "http://www.focus-news.net/news/2018/06/07/2530807/mayk-pompeo-sasht-nyama-da-pozvolyat-na-iran-da-razraboti-yadreno-orazhie.html", "text": "САЩ следят медийните доклади за плановете на Иран да изгради свой ядрен капацитет и няма да позволи това да се случи, заяви държавният секретар на САЩ Майк Помпео в изявление, цитиран от Sputnik.\r\n„Наблюдаваме докладите, че Иран планира да увеличи капацитета си за обогатяване на уран. Няма да позволим на Иран да разработи ядрено оръжие. Те са наясно с нашата решителност“, написа Помпео в социалната мрежа „Туитър“ в сряда.\r\nИранската държавна медия съобщи по-рано в сряда, че правителството е наредило да се започнат операции за засилване на обогатяването на уран.\r\nПомпео нарече действията на Иран още едно представяне на „лекомисленото прахосване на ресурси“ от Техеран. Следователно протестите в страната не са никаква изненада, заключи държавният секретар. Йонислав Дочев", "date": "2018.06.07", "title": "Майк Помпео: САЩ няма да позволят на Иран да разработи ядрено оръжие"}
{"url": "http://www.focus-news.net/news/2018/06/07/2530804/24-vesti-makedoniya-protesti-v-gartsiya-makedoniya-e-gratska.html", "text": "„До края на юни всеки ще получи това, което заслужава, и всичко ще бъде кристално ясно“, заявиха организаторите на масовите протести в повече от 20 града в Гърция, предава „24 Вести“.\r\nХиляди граждани се събраха в над 20 града. Централното събиране се състоя в град Пела, родният град на Александър Велики, откъдето бяха изпратени посланията на организаторите.\r\n„Не приемаме договор със Скопие, който ще включва името Македония и който ще признава македонския език и идентичност. Тази вечер площадите са препълнени с хора, трябва гласът им да бъде чут“, бяха част от посланията от Пела.\r\nГръцкият архиепископ Йеронимос заяви, че спорът за името не се решава с протести, което е различна позиция от преди четири месеца, когато Гръцката православна църква подкрепи протестите в Атина.\r\n„Името Македония не е лесно да се даде. Моите виждания са, че тези въпроси не се решават с протести. Отговорен е парламентът. Той ще реши, ще поеме отговорност и още нещо – Парламентът не е сам, хората също гласуват“, заяви Йеронимос.\r\nСлед днешните протести в Северна Гърция, протест за защита на името „Македония“ ще се проведе и в Атина, на централния площад Синтагма на 8 юли, само няколко дена преди срещата на върха на НАТО. Протестът в Атина ще се организира от „Комитета за защита на правата на власите в Македония, говорещи гръцки“ и „Комитетът за защита на гръцкия характер на Македония“.\r\nДвата комитета призовават гражданите да декларират, че не може да се преговаря за гръцкия характер на Македония и че „Македония е само и единствено гръцка“.\r\nОт там се заканват, че ако гръцкият парламент приеме договора за решаване на името, гражданите ще излязат на улицата с послание, че „тяхното име е тяхна история“. Йонислав Дочев", "date": "2018.06.07", "title": "„24 Вести“ (Македония): Протести в Гърция: „Македония е гръцка“"}
{"url": "http://www.focus-news.net/news/2018/06/07/2530816/the-economist-yordanskiyat-kral-abdula-ii-se-opitva-da-uspokoi-razgnevenata-publika.html", "text": "Да си намериш работа в публичния сектор в Йордания е да си намериш работа за живот – освен, ако не си министър-председателя. Започвайки на 30 май, хиляди жители на Йордания излязоха на протести срещу орязването на субсидиите и новите планирани данъци от правителството на Хани Мулки. На 1 юни Крал Абдула II се опита да задоволи протестиращите като отмени увеличаващите се цени на горивата и тока. Когато това се провали той уволни премиерът Хани Мулки. Но на 4-ти юни протестиращите бяха отново на улицата. Това пише в авторски материал британският вестник The Economist, представен без редакторска намеса.\r\nМалко граждани на Йордания ще тъгуват за Хани Мулки. Но той беше може би най-реформистки настроеният премиер на Йордания. Преди да поеме длъжността през 2016 година кралството вървеше към фалит, със съотношение на дълга към БВП от 62% през 2011 година до 93% през 2015 година. Мулки прекъсна падането като увеличи приходите и намали енергийните субсидии. Дълговото съотношение се запази на 95%. Правителството също прие заем от 723 милиона долара от Международния валутен фонд (МВФ) с обещания за по-нататъчни реформи.\r\nТези промени са отдавна закъснели. Йордания се държи като богата на петрол страна, с щедри субсидии и публичен сектор, който назначава един от трима човека. Но тя няма природни ресурси. Икономиката отчете растеж от едва 2% през миналата година. Войните в Сирия и Ирак и рецесията в Саудитска Арабия удариха йорданските износители. Регионалният смут също така изплаши туристите.\r\nЙордания не може да разчита вече на щедрост от страните в Персийския залив, като например предложеният ѝ грант от 5 милиарда долара в първите дни на арабската пролет от 2011 година. „Саудитска Арабия държеше икономиката на Йордания в ход“, заяви Западен дипломат. Но саудитците са разстроени от отказа на Йордания да изпрати военнослужещи в Йемен, както и отказът ѝ се да се включи в ембаргото над Катар.\r\nМВФ иска Йордания да намали съотношението си между дълг и БВП на 77% до 2022. Правителството се надява да постигне това чрез растеж. Но от 2010 година насам растежът е закотвен на 3% или по-малко и МВФ очаква да остане на това ниво до 2022 година.\r\nВместо това Йордания ще трябва да балансира своя бюджет, но това ще удари вече борещото се население. Голяма част от социалните харчове на Йордания отиват в нерентабилни субсидии, но орязването им ще провокира гняв.\r\nЦените на горивата са се увеличили пет пъти през тази година, а цената на тока се е увеличила с 55%. Цените на хляба почти са се удвоили през януари.\r\nКрал Абдула II нареди на новото правителство да преразгледа цялата данъчна система. Но новият премиер на страната, Омар ал-Разаз, ще има малко пространство за маневри. Йордания не може да си позволи да се откаже от фискалните си реформи. Продължаването на недоволството изглежда вероятно. Ислямският фронт за действие, местното крило на Мюсюлманско братство, желае предсрочни избори. Няколко протестиращи дори призоваха за премахване на монархията. За период от десетилетия лидерите на Йордания можеха да разчитат на заможни съюзници, които да плащат за късогледите им икономически политики. Сметката най-накрая пристигна. Йонислав Дочев", "date": "2018.06.07", "title": "The Economist: Йорданският Крал Абдула II се опитва да успокои разгневената публика"}
{"url": "http://www.focus-news.net/news/2018/06/07/2530819/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бивш военнослужещ на Северна Корея си спомня за жестокостта на режима, докато президентът на САЩ Доналд Тръмп се готви за среща със севернокорейския лидер Ким Чен-ун, на която се очаква да не се обръща внимание на нарушаването на човешките права, пише британският вестник The Guardian.\r\nЛий Чеол не си спомня колко пъти е бил принуден да се събира със своите колеги военнослужещи на летище извън Пхенян и да гледа как отряди за стрелба екзекутират противници на режима. Но едно нещо, което си спомня, е че тези прояви на жестокост са се увеличили при Ким Чен-ун.\r\n„Бях много травматизиран, не можех да се храня или да спя с дни. Спомням си звука на човек, който е уцелен от куршум. Много е различен от звука на цел, но след като я видях толкова пъти останах вцепенен“, заяви Лий.\r\nТой е работил в строителна бригада, полагайки труд върху правителствени сгради и апартаменти за елита на страната. Вярата в режима е започнала да си губи, когато той е бил разпределен към един от почивните домове на Ким Чен-ун.\r\n„Беше ни казано, че всички в Северна Корея преминават през трудните времена заедно, но те живееха в лукс“, заяви той. „Чувствах се предаден, сякаш целият ми живот беше лъжа“.\r\nДоналд Тръмп не спомена нищо за проблема, докато приемаше представителя на Северна Корея Ким Йонг-чол, но президентът остави вратата отворена за евентуалното обсъждане на човешките права на предстоящата среща със севернокорейския лидер. „Мисля, че ще говорим по този въпрос и може би в големи подробности“, заяви Тръмп пред репортери след срещата му с Ким Йонг-чол.\r\n*** Да си намериш работа в публичния сектор в Йордания е да си намериш работа за живот – освен, ако не си министър-председателя. Започвайки на 30 май, хиляди жители на Йордания излязоха на протести срещу орязването на субсидиите и новите планирани данъци от правителството на Хани Мулки. На 1 юни Крал Абдула II се опита да задоволи протестиращите като отмени увеличаващите се цени на горивата и тока. Когато това се провали той уволни премиерът Хани Мулки. Но на 4-ти юни протестиращите бяха отново на улицата. Това пише в авторски материал британският вестник The Economist, представен без редакторска намеса.\r\nМалко граждани на Йордания ще тъгуват за Хани Мулки. Но той беше може би най-реформистки настроеният премиер на Йордания. Преди да поеме длъжността през 2016 година кралството вървеше към фалит, със съотношение на дълга към БВП от 62% през 2011 година до 93% през 2015 година. Мулки прекъсна падането като увеличи приходите и намали енергийните субсидии. Дълговото съотношение се запази на 95%. Правителството също прие заем от 723 милиона долара от Международния валутен фонд (МВФ) с обещания за по-нататъчни реформи.\r\nТези промени са отдавна закъснели. Йордания се държи като богата на петрол страна, с щедри субсидии и публичен сектор, който назначава един от трима човека. Но тя няма природни ресурси. Икономиката отчете растеж от едва 2% през миналата година. Войните в Сирия и Ирак и рецесията в Саудитска Арабия удариха йорданските износители. Регионалният смут също така изплаши туристите.\r\nЙордания не може да разчита вече на щедрост от страните в Персийския залив, като например предложеният ѝ грант от 5 милиарда долара в първите дни на арабската пролет от 2011 година. „Саудитска Арабия държеше икономиката на Йордания в ход“, заяви Западен дипломат. Но саудитците са разстроени от отказа на Йордания да изпрати военнослужещи в Йемен, както и отказът ѝ се да се включи в ембаргото над Катар.\r\nМВФ иска Йордания да намали съотношението си между дълг и БВП на 77% до 2022. Правителството се надява да постигне това чрез растеж. Но от 2010 година насам растежът е закотвен на 3% или по-малко и МВФ очаква да остане на това ниво до 2022 година.\r\nВместо това Йордания ще трябва да балансира своя бюджет, но това ще удари вече борещото се население. Голяма част от социалните харчове на Йордания отиват в нерентабилни субсидии, но орязването им ще провокира гняв.\r\nЦените на горивата са се увеличили пет пъти през тази година, а цената на тока се е увеличила с 55%. Цените на хляба почти са се удвоили през януари.\r\nКрал Абдула II нареди на новото правителство да преразгледа цялата данъчна система. Но новият премиер на страната, Омар ал-Разаз, ще има малко пространство за маневри. Йордания не може да си позволи да се откаже от фискалните си реформи. Продължаването на недоволството изглежда вероятно. Ислямският фронт за действие, местното крило на Мюсюлманско братство, желае предсрочни избори. Няколко протестиращи дори призоваха за премахване на монархията. За период от десетилетия лидерите на Йордания можеха да разчитат на заможни съюзници, които да плащат за късогледите им икономически политики. Сметката най-накрая пристигна.\r\n*** Подкрепящите Брекзит обвиниха премиера на Великобритания в заблуждаване, след като евроскептични членове на Кабинета са били държани в дезинформация върху документ за ключов разговор, часове преди да е бил готов за публикация, пише британският вестник The Times.\r\nМинистър-председателят сподели проектоплан за избягването на твърда граница със Северна Ирландия с водещи министри от Кабинета си, които подкрепя оставането в ЕС, дни при да ги даде на Борис Джонсън, Лиам Фокс и Майкъл Гов.\r\nПланът се не се харесва от подкрепящите брекзит, защото ангажира цяла Великобритания към елементите на митническия съюзи, ако Лондон и Брюксел не могат да сключат сделка върху граничния контрол.\r\n***", "date": "2018.06.07", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/07/2530820/ulichno-pravosadie-za-izbyagaliya-zatvornik-vladimir-pelov-obzor.html", "text": "Избягалият преди месеци от Централния софийски затвор Владимир Пелов беше убит тази нощ в Ботевград. Убиецът му - Марио Панчев е настанен с опасност за живота в реанимацията в \"Пирогов\". Сигналът за престрелката е получен в 23.00 часа във вторник. Събраните от първия оглед доказателства сочат, че двамата са стреляли един срещу друг. Директорът на Главна дирекция „Национална полиция“ Христо Терзийски обаче поясни, че всъщност Пелов е нападнал Панчев, а не обратното. Основната версия, по която се работи, са неуредени финансови отношения между двамата, които преди години са имали общ бизнес. На мястото на местопрестъплението са намерени 3 пистолета - един в тревната площ, един на земята до трупа, и един в чантичка на кръста на Владимир Пелов. При допълнителния оглед са намерени 7 гилзи. Владимир Пелов е с три наранявания - едното е в основата на лицето му, под мустака. Другите две са в десния крак - дясно бедро и дясна подбедрица. Панчев е с две наранявания. От година и половина убитият Пелов и простреляният Марио Панчев са били в много обтегнати отношения, съобщиха директорът на националната полиция Христо Терзийски и главният секретар на МВР Младен Маринов.\r\nДиректорът на ОДМВР - София ст. комисар Георги Григоров обясни, че от около месец има оперативна информация, че Пелов е на територията на Ботевград и уточни, че всеки сигнал в тази връзка е проверяван. Той уточни, че избягалият затворник е бил с променен външен вид - с брада и облечен със суитчър с качулка и шапка и подчерта, че Пелов не се е придвижвал свободно из града. Владимир Пелов избяга преди около два месеца от Софийския затвор заедно с друг затворник Радослав Колев. В последните седмици полицията проведе няколко операции в района а Ботевград, тъй като се предполагаше, че Пелов се укрива там, но при нито една от акциите той не беше открит. \r\nГл. комисар Маринов дойде в парламента по настояване на БСП, за да предостави пред народните представители информация относно убийството в Ботевград, която е известна на разследващите органи до момента. Левицата първоначално настоя за случая да докладва вътрешният министър Валентин Радев, който обаче е в чужбина. Гл. секретар Младен Маринов заяви, че процесуално-следствените действия в Ботевград продължават, а полицейското присъствие ще остане засилено. Непосредствено след подаването на сигнала за инцидента на място са изпратени служители на СДВР и „Жандармерия“, „Национална полиция“, както и окръжния прокурор на София. Той изтъкна, че сигналите за местонахождението на Владимир Пелов са проверявани с всички възможни способи, които позволява законът. Блок в Ботевград беше евакуиран, след като в апартамент бяха намерени взривни вещества. На място работиха специалисти от отряда за борба с тероризма, които да ги обезвредят. Младен Маринов опроверга информацията, че апартаментът е на жената на ранения при престрелката Марио Панчев. Той увери, че екипът, който работи по случая в Ботевград е проверен и няма основание за изтичане на информация. Всички подадени сигнали по случая са били проверени от МВР, районът на Ботевград, откъдето Пелов е родом, също е проверяван. Коментарите: \r\nПремиерът Бойко Борисов заяви: „Накарах се много на МВР за Пелов - казаха, че са положили много усилия“. Според него проблем при такива случаи е големият дефицит на желаещите да станат полицаи. Премиерът изрази надежда тези, които работят в проследяването и издирването, да са си взели поука от случилото се. Георги Първанов, президент на България (2002-2012 г.) изтъкна: „Няма никакъв респект от държавата - всичко, което се прави в борбата с престъпността, не дава почти никакъв резултат“. „Всякакви престъпници се разхождат, както си искат и си раздават правосъдие помежду си\", коментира Първанов. От опозицията, които настояха за изслушването в парламента, заявиха, че информацията на главния секретар на МВР беше частична. „Явно в Ботевград не е имало чистачка, която да спре престъпниците да се избият“, посочи депутатът Иван Иванов и допълни, че единствено късметът е спасил жителите на Ботевград. Според управляващите обаче по случая в Ботевград е имало достатъчно оперативен контрол. Председателят на ПГ на ГЕРБ Цветан Цветанов изрази подкрепата си за усилията на МВР да реагират на всеки сигнал. „След бягството всички от МВР бяха наясно, че Пелов ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов. Евродепутатът Ангел Джамбазки обърна внимание, че недокомплектът на МВР и празнотите в работата на правоохранителните и правораздаващите органи застрашават живота и здравето на българите. Той настоя полицейските служители да бъдат там, където трябва, а не да охраняват събития на хора, които са решили да ни натрапят своите различия, като „София прайд“. \r\nБиляна ИВАНОВА", "date": "2018.06.07", "title": "Улично правосъдие за избягалия затворник Владимир Пелов (ОБЗОР)"}
{"url": "http://www.focus-news.net/news/2018/06/07/2530812/the-times-tereza-mey-e-obvinena-che-zabluzhdava-ministri-za-brekzit.html", "text": "Подкрепящите Брекзит обвиниха премиера на Великобритания в заблуждаване, след като евроскептични членове на Кабинета са били държани в дезинформация върху документ за ключов разговор, часове преди да е бил готов за публикация, пише британският вестник The Times.\r\nМинистър-председателят сподели проектоплан за избягването на твърда граница със Северна Ирландия с водещи министри от Кабинета си, които подкрепя оставането в ЕС, дни при да ги даде на Борис Джонсън, Лиам Фокс и Майкъл Гов.\r\nПланът се не се харесва от подкрепящите брекзит, защото ангажира цяла Великобритания към елементите на митническия съюзи, ако Лондон и Брюксел не могат да сключат сделка върху граничния контрол.  Йонислав Дочев", "date": "2018.06.07", "title": "The Times: Тереза Мей е обвинена, че заблуждава министри за Брекзит"}
{"url": "http://www.focus-news.net/news/2018/06/07/2530822/sport-gonsalo-iguain-ostava-v-yuventus.html", "text": "Футболистът на Ювентус Гонсало Игуаин заяви, че засега остава в клуба. Той коментира слуховете, които постоянно го пращат в други клубове: „Имам договор с Ювентус и никой не ми е казал нищо различно. Спокоен съм и засега душата ми остава в Торино“. Нападателят играе за Ювентус от 2016 година насам.", "date": "2018.06.07", "title": "Спорт: Гонсало Игуаин остава в Ювентус"}
{"url": "http://www.focus-news.net/news/2018/06/07/2530823/pregled-na-mezhdunarodnite-novini-do-6-chasa-agentsiya-fokus.html", "text": "Изходът от преговорите за името се очаква и в седалището на НАТО в Брюксел. Македония изпълнява всички условия и остава да се направи само последната крачка и да се затворят преговорите за името и страната ще стане член на НАТО още на следващата среща на върха през юли, заяви посланикът на САЩ в НАТО Кей Бейли Хътчисън.\r\n„От предишните срещи на върха е ясно, че НАТО е готова за започне разговорите за приемане на Македония щом се реши въпросът за името. Вярвам, че министрите в двете страни работят много упорито, за да се стигне до взаимноприемливо решене за името. Щом се сключи този договор и ключовото изискване бъде изпълнено, смятам че Македония ще започне процеса на присъединяване към НАТО. Алианса беше ясен, че страната изпълнява изискванията, освен името и щом това се реши не я искаме за равноправен партньор. САЩ твърдо подкрепят приемането на Македония и се надяваме, че това може да се случи и на предстоящата среща на върха, но това, което се иска сега е двете страни да завършат преговорите и да отворят пътя за влизане на Македония“, заяви Хътчисън.\r\nВ телефонен брифинг в навечерието на министерската среща на НАТО в Брюксел, посланикът на САЩ в Алианса не пожела да коментира дали има някакъв план „Б“ за македонския път към членство. Тя повтори, че решението за името е ключово, за да се отворят вратите за членство, а ако няма решение до срещата през юли, САЩ, както заяви Хътчисън, ще продължат да подкрепят твърдо Македония във всички области, включително за отразяването на, както тя се изрази, възможни неприятелски руски влияния, каквито е имало в някои страни от региона, аспиранти за членство в НАТО.\r\n***Новият министър-председател на Испания от Социалистическата партия на страната Педро Санчес в сряда обяви новия проевропейски състав на правителството, в който има 11 жени министри и 6 мъже.\r\nНовата изпълнителна власт, водена от 46-годишният премиер, който детронира предшественика си от Народната партия на Испания Мариано Рахой чрез вот на недоверие миналия петък, включва космонавт като министър на науката и образованието, бивш отговорник за европейския бюджет – Надя Калвино, като икономически министър и бившият председател на Европейския парламент Хосеп Борел като външен министър.\r\n*** В петък, 8 юни, повечето от сръбските градове ще протестират срещу покачващите се цени на горивата. Съдейки по съобщенията на организаторите в социалната мрежа „Фейсбук“, основните пътища в Белград ще бъдат блокирани в 17.00 часа. А исканията са три. Първото е да се приеме нова цена на горивата, която няма да надвишава сумата от 110 динара за литър дизел или 0,93 евро и 120 динара за литър бензин (1,02 евро), като тази цена да бъде валидна за всички бензиностанции в Сърбия, предава Радио „Фокус“ в рубриката „Балкански туристически часовник“. Протестиращите ще настояват още за ново изчисление на цената на горивото, така че базовата му цена да е като данък, а след това да се добави акциза, който не трябва да бъде по-голям от 50 на сто от базовата цена на бензина. Исканията са насочени и към превозните средства на газ – цената му да не надвишава половината от тази на безоловния бензин. Медията припомня, че от началото на годината до днес горивото в Сърбия се е увеличило с 8,79 динара на литър, а за дизеловото гориво – с 11,30 динара. Сега литър бензин 95 октана струва 152,02 динара, Евродизелът 161,71, докато за по-скъпите горивни категории тя е 167 динара.\r\n*** Поне седем души са били убити, след като оръжеен склад е експлодирал в столицата на Ирак Багдад в сряда.\r\n„Склад за оръжия е експлодирал. Силите за сигурност са започнали разследване, за да установят причината“, заявиха в изявление от командването на операциите за сигурност на Багдад.\r\nСедем души са били убити и 22 други ранени, заяви полицейски източник пред AFP, желаещ да запази анонимност.\r\nОчевидци са съобщили за тежки материални щети по домове и други сгради.\r\n*** Поне 99 души са загинали от изригването на „Вулканът на огъня“ в Гватемала, който зарови няколко села в южната си част, заявиха властите в сряда.\r\nМоргите, принадлежи на Националната агенция за съдебни науки, докладва за приема на 99 жертви на вулкана.\r\n*** САЩ следят медийните доклади за плановете на Иран да изгради свой ядрен капацитет и няма да позволи това да се случи, заяви държавният секретар на САЩ Майк Помпео в изявление.\r\n„Наблюдаваме докладите, че Иран планира да увеличи капацитета си за обогатяване на уран. Няма да позволим на Иран да разработи ядрено оръжие. Те са наясно с нашата решителност“, написа Помпео в социалната мрежа „Туитър“ в сряда.\r\nИранската държавна медия съобщи по-рано в сряда, че правителството е наредило да се започнат операции за засилване на обогатяването на уран.\r\nПомпео нарече действията на Иран още едно представяне на „лекомисленото прахосване на ресурси“ от Техеран. Следователно протестите в страната не са никаква изненада, заключи държавният секретар.\r\n*** НАТО никога няма да прекъсне комуникациите си с Русия, въпреки предполагаемата намеса на Москва в американските и европейски избори, заяви министърът на отбраната на САЩ Джеймс Матис пред репортери на път към Белгия.\r\n„НАТО никога няма да изключи диалога с Русия. НАТО никога няма да обърне гръб на опитите за подобряване на отношенията с Русия“, заяви Матис в сряда.\r\nТой допълни, че Русия, от перспективата на НАТО, има повече общо с Алианса по отношение на бъдещето му. Въпреки това е изключително трудно да се намери обща кауза с Русия, отбеляза американският министър.\r\n*** Министър-председателят на Канада Джъстин Трюдо в сряда отхвърли предложението на САЩ за отмяна на Северноамериканското споразумение за свободна търговия (НАФТА) и сключване на двустранен договор между страните.\r\n„Ние в няколко различни случая чухме президента (на САЩ Доналд Тръмп) да говори за интереса си и разсъжденията си към двустранен договор, вместо тристранната НАФТА, която имаме в момента“, заяви Трюдо. „Позицията на Канада е и винаги е била, че тристранния подход е всъщност по-добър и за Канада, и за Мексико, и за САЩ“.\r\n*** Гористият регион на Квебек Шарлевоа е започнал да изглежда повече като крепост, отколкото като резорт, след като организаторите на тазседмичната среща на върха на Г7 се подготвят да предпазят седемте световни лидери от външни заплахи.\r\nМалко вероятно е протестиращи да успеят да се доберат до срещата на световните лидери на 8 и 9 юни. Сили за сигурност от около 10 000 полицейски и военни служители ще се грижат за това те да са далеч от срещата.\r\nВластите призоваха демонстрантите да се съберат в официалната зона за протести, намираща се на паркинг в Ла Малбайе, град на около 5 километра от Шарлевоа.\r\nНяма протестиращи групи, които да са заявили плановете си за събиране в Ла Малбайе.\r\n„Подготвени сме за най-лошия сценарий“, заяви полицейски инспектор Кристиан Рой по време на пресконференция.\r\nНачалникът на полицията в Квебек Робърт Пиджън заяви, че вижда „умерен“ риск протестите да се ескалират, но обеща да уважава правата на протестиращите.\r\n*** Военноморският флот на Израел е завършил успешно военно учение, което е симулирало два възможни варианта, в които „Хизбула“ може да нападне платформите за добиване на газ в изключителната икономическа зона на Израел в Средиземно море.\r\nПървият сценарий на израелската флота е включвал дрон, симулиращ изстреляна ракета „круз“ от врага към газовата платформа. Според „The Jerusalem Post“ въздушната цел е била успешно намерена и унищожена от системата за противовъздушна отбрана „Barak-8“.\r\nВтората симулация е включвала военноморски вражески кораб нарушаващ изключителната икономическа зона на Израел. Целта е била унищожена от двойка ракети „круз“.\r\n„The Jerusalem Post“ цитира неназован висш военноморски офицер, който твърди че ливанската групировка „Хизбула“ може да реши да нападне газовите платформи използвайки прецизни балистични ракети получени от Иран.\r\n„Вярваме, че Хизбула има способността да уцели всяка точка в нашите води“, е заявил офицерът в интервю през февруари.\r\n***", "date": "2018.06.07", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/07/2530817/dzheyms-matis-nato-nikoga-nyama-da-izklyuchi-dialoga-s-rusiya-vapreki-naprezhenieto.html", "text": "НАТО никога няма да прекъсне комуникациите си с Русия, въпреки предполагаемата намеса на Москва в американските и европейски избори, заяви министърът на отбраната на САЩ Джеймс Матис пред репортери на път към Белгия, цитиран от Sputnik.\r\n„НАТО никога няма да изключи диалога с Русия. НАТО никога няма да обърне гръб на опитите за подобряване на отношенията с Русия“, заяви Матис в сряда.\r\nТой допълни, че Русия, от перспективата на НАТО, има повече общо с Алианса по отношение на бъдещето му. Въпреки това е изключително трудно да се намери обща кауза с Русия, отбеляза американският министър. Йонислав Дочев", "date": "2018.06.07", "title": "Джеймс Матис: НАТО никога няма да „изключи“ диалога с Русия, въпреки напрежението"}
{"url": "http://www.focus-news.net/news/2018/06/07/2530806/the-moscow-times-noviyat-lider-na-italiya-prizova-za-kray-na-antiruskite-sanktsii.html", "text": "Новият министър-председател на Италия Джузепе Конте призова за край на антируските санкции в първото си обръщение към парламента, след като сформира коалиционно правителство, пише руският вестник The Moscow Times.\r\nКонте беше номиниран през миналия месец от партиите „Движение пет звезди“ и „Лига“ за лидер на коалиционното правителство.\r\n„Ние ще подкрепим отварянето към Русия. Ще изнесем на дневен ред преразглеждането на системата на санкциите, започвайки с тези, които рискуват да унижат руското гражданско общество“, заяви Джузепе Конте пред парламента във вторник, докато търсеше вот на доверие.\r\nМеждувременно в Германия, социологическо проучване показва, че 36 процента от германците виждат Русия като по-надежден партньор от САЩ, срещу 14 процента мислещи обратно.\r\nПрезидентът на Русия Владимир Путин заяви, по време на посещението си в Австрия във вторник, че „всеки има интерес“ от вдигането на санкциите, защото те нараняват едновременно руската и западните икономики.\r\nКанцлерът на Австрия Себастиан Курц обеща да не се разграничава от останалата част на Европейския съюз по отношения на икономическите мерки насочени срещу Русия, но отбеляза че „се надява, че има прогрес в Източна Украйна, за да се вдигнат санкциите стъпка по стъпка“. Йонислав Дочев", "date": "2018.06.07", "title": "The Moscow Times: Новият лидер на Италия призова за край на антируските санкции"}
{"url": "http://www.focus-news.net/news/2018/06/07/2530824/gazeta-express-prezidentat-na-kosovo-hashim-tachi-e-vlyazal-v-kontakt-s-lobisti-za-da-uredi-sreshta-s-donald-tramp.html", "text": "Президентът на Косово Хашим Тачи е влязъл в контакт с американски лобисти, за да си уреди среща с президента на САЩ Доналд Тръмп, пише Gazeta Express.\r\nСпоред документ на Държавния департамент на САЩ, Брайън Балърд от „Балърд Партнърс“ се е срещнал на 20 април в „Mar-A-Lago“ с президента Тръмп предавайки му съобщението от посланика на Косово във Вашингтон Вльора Читаку за организиране на среща с президента Тачи, съобщава косовската телевизия „KTV“.\r\n„Това е кратък откъс от един малък разговор, но изискванията за разкриване ни принуждават да докладваме тази кратка среща“, заяви Балърд в интервю. Йонислав Дочев", "date": "2018.06.07", "title": "Gazeta Express: Президентът на Косово Хашим Тачи е влязъл в контакт с лобисти, за да уреди среща с Доналд Тръмп"}
{"url": "http://www.focus-news.net/news/2018/06/07/2530818/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Австралийският Институт за икономика и мир (IEP) публикува Глобалния индекс за мир – годишна класация за мирния и спокоен живот на гражданите в 163 държави. На първо място институтът постави Исландия, докато Русия бе класирана на последната десетка – на 154-та позиция, между Судан и Централноафриканската република. Изглежда, че според анализаторите по въпроса с миролюбието ситуацията в Русия е по-лоша дори от тази в Северна Корея, коментират в редакцията на вестник „Коммерсант“.\r\nРейтингът се изготвя съвместно с експерти от списание The Economist и се публикува ежегодно от 2007 г. насам. През 2018 г. анализаторите оценяваха 163 държави по общо 23 показателя. Основният критерий е липсата на насилие – не само вътре в страната, отчита се и външната агресия. Към показателите, по които държавите биват сравнявани, спада и размерът на военните разходи и числеността на въоръжените сили на всяка една от тях; нивото на организираната престъпност; брой на полицейските сили спрямо населението; процент на затворниците; брой на загиналите в страната чужденци; степен на образование на гражданите, нива на корупцията и привързаност към демократичните принципи в политиката.\r\nИ така – Исландия е най-спокойната страна, следвана от Нова Зеландия, Австрия, Португалия и Дания.  САЩ е на 121-во място, Китай – на 112-то. А Русия пада до 154-та позиция, с четири места по-назад от Северна Корея, която отделя 24% от БВП за нуждите на отбраната си. \r\nОт редакцията отбелязват, че от 2007 г. насам всяка година Русия се оказва все по-надолу в рейтинга. В първата година на излизане на класацията тя бе поставена на 118-то място, година по-късно – на 131-во, през 2010 г. – на 143-то, през 2014 г. и 2015 г. – на 147-мо и 152-ро място. Защо обаче пада до 154-то място през настоящата година? Авторите на изследването обясняват оценката си с влошаването на терористичната ситуация в страната, криминалния и „политически терор“, а също и заради участието й в конфликта в Сирия.\r\n*** Визитата на българския премиер Бойко Борисов на 30 май и неговите преговори с руския президент Владимир Путин и премиера Дмитрий Медведев за продължаване на разклонение от газопровода „Турски поток“ до територията на България стана свидетелство за готовността на двете страни да развиват пълноформатни отношения в енергийната сфера, пише Владислав Гулевич в материал за електронното издание на руското списание „Фонд за стратегическа култура“, представен без редакторска намеса.\r\nБорисов пристигна в Москва една седмица след президента на България Румен Радев. В преговорите с Путин и Медведев българският държавен глава говори за заинтересоваността на своята страна от директни доставки на руски газ през Черно море и даже предложи хипотетичния газопровод да се нарича „Български поток“.\r\nРадев бе издигнат от социалистическата партия, която в България смятат за проруска, а Борисов е лидер на прозападната партия „Граждани за европейско развитие на България“ (ГЕРБ), но сега и президентът, и българските западници солидарно изразяват желание за сътрудничество с Русия в сферата на енергетиката.\r\nПрез 2014 година, под силния натиск на Брюксел и Вашингтон, България замрази изключително изгодния за страната „Южен поток“, който трябваше да мине по дъното на Черно море от Русия до българския град Варна и щеше да има мощност от 63 млрд. куб. м. и София щеше да получава  ежегодно по $3 млрд. за транзит.\r\nВместо да стане газотранспортен възел, през който руското синьо гориво да се доставя в Сърбия, Унгария, Словения, Гърция, Италия и Австрия, България бе заменена от Турция, която е с развързани ръце в отношенията с Европейския съюз.\r\nВместо „Южен поток“ сега има „Турски поток“ – от руското крайбрежие по дъното на Черно море до турския Киикия. Отказвайки се от „Южен поток“ България се прости с възможността да бъде транзитьор на руския газ за Европа, предавайки тази роля на Турция. В самата България Бойко Борисов беше основен противник на проекта.\r\nНо в Москва българският премиер изрази благодарност от името на всички българи към руското ръководство за възможността страната да си върне предишния статут на транзитьор на газ за Балканите и заяви: „Ние сме най-лоялната и дисциплинирана страна в ЕС и затова ни заобиколиха всички „потоци“. Поучихме се от този урок. Нося вина за създаване на определено напрежение. Много се радвам, че не ни се сърдят за това“.\r\nОбщият обем на доставките на газ в България по „Турски поток“, съхранявайки предишния транзит през Украйна, ще достигне до 35 млрд. куб. м. Присъединявайки се към „Турски поток“ София ще реши два проблема: получава резервна газова артерия, заобикаляща хронически нестабилната Украйна и става едно от звената на газовите доставки от Русия към Европа.\r\nСофия се безпокои от Трансанадолския газопровод (TANAP) с мощност до 60 млрд. куб. м. от Азербайджан, който заобикаля България. Той минава през Грузия, Турция и по-нататък по Трансадриатическия газопровод (TAP)– в Гърция, Албания и Италия.\r\nКато „най-лоялната и дисциплинирана страна в Европейския съюз“, България се надяваше, че ще се съедини с TANAP чрез европейския тръбопровод „Набуко“ с мощност до 32 млрд. куб. м., който трябваше да свърже каспийския газ с Австрия и Германия през България, едновременно повишавайки значението на София като транзитьор за Унгария, Румъния и Чехия.\r\nБрюксел се отплати на България за лоялността и дисциплинираността: отказа се от „Набуко“ и се насочи към TAP, заобикаляйки страната.\r\nГотовността на София за участие в съвместни енергийни проекти с Русия води до задълбочаване на целия спектър от икономически отношения между двете страни.\r\nПрез 2017 година министърът на енергетиката на България Теменужка Петкова засвидетелства намерението на своята страна да възобнови и продължи замразеното по-рано строителство на АЕЦ „Белене“ съвместно с руски специалисти. България вложи в този проект 1,5 милиарда евро и новата централа трябва да замени остаряващите мощности на АЕЦ „Козлодуй“.\r\nОтново под натиска на Запада българите се отказаха от проекта „Белене“. През 2011 година американските компании AES и ContourGlobal вложиха близо 1,5 милиарда евро в ТЕЦ „Марица-Изток“. Сега американците искат печалби и конкурентноспособния руски атом изобщо не им трябва.\r\nНо българите молят Москва да помогне за въвеждането в експлоатация на Белене до 2028 година. Съгласно доклада на Българската академия на науките (БАН), 4-и и 5-и блокове на АЕЦ „Козлодуй“ ще изхабят своите мощности до 2050 година. Строителството на „Белене“ ще струва около 10,5  млрд. евро, от които България има възможност да покрие само 30%.\r\nПрезидентът на Турция Реджеп Таийп Ердоган вече изрази съгласие България да бъде включена в „Турски поток“. Европейските съюз се държи по съвсем друг начин. „Отношението на колегите в Брюксел към визитата на Борисов в Москва е крайно негативно“, съобщи евродепутатът Светослав Малинов.\r\nА министърът на отбраната на България Красимир Каракачанов, в коментар за тези събития, заяви: „България трябва да заеме по-твърда позиция в ЕС. Достатъчно слушахме песента за това, че Европа не ни смята за равни... България трябва да развива отношения с Русия, ние сме съседи с нея в Черно море. Трябва да оживим отношенията си с нея в сферата на енергетиката“.\r\n*** Новият министър-председател на Италия Джузепе Конте призова за край на антируските санкции в първото си обръщение към парламента, след като сформира коалиционно правителство, пише руският вестник The Moscow Times.\r\nКонте беше номиниран през миналия месец от партиите „Движение пет звезди“ и „Лига“ за лидер на коалиционното правителство.\r\n„Ние ще подкрепим отварянето към Русия. Ще изнесем на дневен ред преразглеждането на системата на санкциите, започвайки с тези, които рискуват да унижат руското гражданско общество“, заяви Джузепе Конте пред парламента във вторник, докато търсеше вот на доверие.\r\nМеждувременно в Германия, социологическо проучване показва, че 36 процента от германците виждат Русия като по-надежден партньор от САЩ, срещу 14 процента мислещи обратно.\r\nПрезидентът на Русия Владимир Путин заяви, по време на посещението си в Австрия във вторник, че „всеки има интерес“ от вдигането на санкциите, защото те нараняват едновременно руската и западните икономики.\r\nКанцлерът на Австрия Себастиан Курц обеща да не се разграничава от останалата част на Европейския съюз по отношения на икономическите мерки насочени срещу Русия, но отбеляза че „се надява, че има прогрес в Източна Украйна, за да се вдигнат санкциите стъпка по стъпка“.\r\n***", "date": "2018.06.07", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/07/2530825/emsc-zemetresenie-s-magnitud-54-po-skalata-na-rihter-e-registrirano-v-regiona-na-havayskite-ostrovi.html", "text": "Земетресение с магнитуд 5.4 по скалата на Рихтер е регистрирано на Хавайските острови, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 16:06 часа местно време (05:06 часа българско време) на дълбочина от 1 км.\r\nХавайските острови продължават да бъдат разтърсвани от земетресения след изригването на вулкана Килауеа на 4 май тази година.\r\nЗасега няма данни за цунами.", "date": "2018.06.07", "title": "EMSC: Земетресение с магнитуд 5.4 по скалата на Рихтер е регистрирано в региона на Хавайските острови"}
{"url": "http://www.focus-news.net/news/2018/06/07/2530827/bivsh-shef-na-nato-rusiya-mozhe-da-pobedi-ukrayna-za-nyakolko-dena.html", "text": "На Русия би отнело само няколко дена да победи Украйна, заяви в сряда бившият генерален секретар на НАТО Андерс Фог Расмусен в интервю, цитиран от Sputnik.\r\n„На руските войски би отнело няколко дена да прегазят Украйна“, заяви Расмусен пред германския вестник „Die Welt“.\r\nПрез 2014 година Украйна изостави неутралния си статус, отваряйки вратата за потенциално членство в НАТО. Следващата година, президентът на Украйна Петро Порошенко подписа военна доктрина постановявайки нуждата от достигане на стандартите на НАТО до 2020 година и обеща референдум.\r\nВ понеделник, 4 юни, президентът на Русия Владимир Путин заяви пред австрийската обществена медия „ORF“, че неутралния военен статус на Украйна е важен за сигурността на Русия, но украинците са тези, които трябва да решат дали страната им да стане член на Алианса. Йонислав Дочев", "date": "2018.06.07", "title": "Бивш шеф на НАТО: Русия може да победи Украйна за „няколко дена“"}
{"url": "http://www.focus-news.net/news/2018/06/07/2530831/predstoyashti-sabitiya-v-stranata-za-7-yuni-agentsiya-fokus.html", "text": "***\r\nПрезидентът Румен Радев ще бъде в Трявна по случай откриването на Славейковите празници, които тази година се състоят под патронажа на държавния глава. В 17.30 часа президентът Радев ще посети Националната гимназия за приложни изкуства „Тревненска школа“. От 17.45 часа държавният глава ще поднесе цветя пред паметниците на Пенчо Славейков и на Петков Славейков. Пред сградата на община Трявна в 18.00 часа президентът Радев ще участва в откриването на националните Славейкови празници.\r\n***\r\nОт 09.15 часа в „София Хотел Балкан“ еврокомисарят, отговарящ за околна среда, морско дело и рибарство, Кармену Вела ще участва в откриването на конференция на високо равнище за риболова и аквакултурите в Черно море, заедно с министъра на земеделието, храните и горите Румен Порожанов. От 12.00 часа е предвидено подписване на съвместна декларация за нелегалния, недеклариран и нерегламентиран улов, с която страните от Черноморския регион ще потвърдят своята готовност за съвместни усилия за подобряване на контрола и по-надеждно запазване на неговите природни ресурси.  Пресконференция на събитието е предвидена за 12.45 часа. \r\n***\r\nОт 10.15 часа в зала 3 на НДК ще се състои конференция на тема „Последиците от дългосрочния бюджет на ЕС за периода след 2020 г. за местните и регионалните власти“, която ще се проведе на 7 юни 2018 г. Министърът на регионалното развитие и благоустройството Николай Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.\r\n***\r\nОт 14.00 часа в CITY MARK ART CENTER регионалният министър Николай Нанков ще участва в церемонията по връчването на наградите „Най-добър град за живеене в България“. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред сградата на Народното събрание „Демократична България“ организира протест срещу рестарта на АЕЦ „Белене“. \r\n***\r\nОт 09.30 часа ще се проведе заседание на Пленума на ВСС.\r\n***\r\nОт 09.30 часа в Националния център по обществено здраве и анализи заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“.\r\n***\r\nОт 09.30 часа 9 състав на Специализирания наказателен съд ще гледа делото срещу Радослав Б., Денис Б., Мариян К., Павел В. и Иван И. за образуване и ръководене на организирана престъпна група. \r\n***\r\nОт 09.30 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за организиране и ръководене на организирана престъпна група. \r\n***\r\nОт 09.30 часа IV състав на Специализирания наказателен съд ще гледа делото срещу Бехчет А., Емил Б., Събин З. и др. за образуване и ръководене на организирана престъпна група. \r\n***\r\nОт 09.30 часа 15 състав на Специализирания наказателен съд ще гледа делото срещу Христон М., Филип Ч., Мехмед М. и др. за образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И., Тодор С. и др. за организиране и ръководене на организирана престъпна група. \r\n***\r\nОт 10.00 часа 4 състав на Софийски градски съд ще гледа делото срещу В. Д. (чл. 253 от НК) подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация. \r\n***\r\nОт 11.00 часа в БТПП ще се състои финансов форум на тема „Иновативни технологии и бъдещето на финансовата система. Финтех“.\r\n***\r\nОт 13.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г. за организиране и ръководене на организирана престъпна група. \r\n***\r\nОт 13.00 часа на УНСС в Малката конферентна зала ще се проведе публично събитие за стартиране на проект № BG05M2OP001-1.002-0002 – „Дигитализация на икономиката в среда на Големи данни“ (ДИГД).\r\n***\r\nОт 13.30 часа 17 състав на Специализирания наказателен съд ще гледат делото срещу Ангел П., Анатоли А., Цветомир Ц., Нина М. и др. за организиране и ръководене на организирана престъпна група. \r\n***\r\nОт 15.00 до 18.00 часа в постоянната приемна на БСП – София (ул. \"Леге\" 10, ет. 1) гражданите могат да получат безплатни юридически консултации\r\n***\r\nОт 18.00 часа в Институт „Сервантес“ ще бъде открита юбилейната изложба на фотокниги „25х25“. Чрез нея се отбелязват 25 години от създаването на специалност „Фотография“ в НАТФИЗ „Кр. Сарафов“.\r\n***\r\nОт 18.00 часа в енорийския център на храм „Св. св. Кирил и Методий\", Негово преосвещенство Белоградчишкият епископ Поликарп ще изнесе беседа на тема „На какво ни учат всички български светии?“.\r\n***\r\nОт 20.00 часа в Телефонната палата ще се състои церемония по връчване на първите български архитектурни награди. \r\n***\r\nОт 17.30 часа в залата на Куклен театър, Център за личностно и творческо развитие на децата на Благоевград ще закрие учебната година с различни концерт.\r\n***\r\nОт 19.00 часа в зала „Яворов“ с тържествен концерт Биг Бенд Благоевград ще отбележат 25 години от създаването си в областния град.\r\n***\r\nОт 11.00 часа в залата на Апелативна прокуратура – Бургас ще бъде направено дарение на литературните произведения са предоставени от прокурори и ще бъдат дарени на директорите на местата за лишаване от свобода.  \r\n***\r\nОт 13.30 до 16.30 часа в централата на ДБГ – Бургас, председателят на Постоянната комисия по туризъм към ОбС – Бургас Живко Табаков.\r\n***\r\nОт 17.30 до 18.30 часа в централата на ПП ГЕРБ ул. „Конт Андрованти” 5), общинският съветник Николай Иванов ще има приемен ден с граждани.\r\n***\r\nОт 19.00 часа на открита сцена „Охлюва\" срещу централния вход на Морската градина ще бъде открит 18-ият Научен конгрес на Български зъболекарски съюз. \r\n***\r\nОт 19.00 часа пред Етнографския музей ще се проведе концерт на трио JP3 – Живко Петров (пиано), Веселин Веселинов – Еко (бас) и Димитър Семов (ударни).\r\n***\r\nОт 09.30 часа в Зала 1 на Икономически университет – Варна ще се проведе изнесено заседание на Комитета по образование към Съвета на ЕС в рамките на Българското председателство. В откриването ще участват заместник-министърът на образованието и науката Деница Сачева, кметът на Община Варна Иван Портних, зам.-ректорът на Икономическия университет – Варна проф. д-р Евгени Станимиров. Работният език на форума е английски.\r\n***\r\nОт 11.00 часа в заседателната зала на Областна администрация – Варна Комисията за защита от дискриминация (КЗД) ще запознае местната общественост и медиите с целите и критериите на Националната кампания „Достъпна България“, така и с функциите и правомощията на КЗД.\r\n***\r\nОт 11.00 часа в Юнашкия салон ще се състои пресконференция на организаторите на Европейската купа по ветроходство в клас „Лазер“.\r\n***\r\nОт 10.00 часа в Регионалния преслуб на БТА ще се състои пресконференция по проект „Добри и безопасни условия на труд“ на „Захарни заводи” АД.\r\n*** \r\nОт 10.00 часа в Хуманитарна гимназия „Св. св. Кирил и Методий“ ще се проведе \r\nсреща с етнолога Илия Вълев от РИМ - Велико Търново на  тема „Еньовден”. \r\n*** \r\nОт 11.00 часа в пресклуба на БТА ще се състои пресконференция на център \"Амалипе\" по повод предстоящия Международен детски фестивал \"Отворено сърце\". \r\n*** \r\nОт 11.00 часа на кръгово кръстовище на бул. „Никола Габровски“ с улиците „Козлуджа“ и „Сан Стефанов“ ще се проведе церемония по първа копка по проект „Подобряване на бизнес-средата в Западна индустриална зона“. \r\n*** \r\nОт 13.00 часа в Ритуална зала на Общината ще се проведе презентация на Девета конкурсна сесия на Националния иновационен фонд по схемата „Подпомагане на научноизследователска и развойна дейност на предприятията и организациите за научни изследвания и разпространяване на знания“ . \r\n*** \r\nОт 18.00 часа в МДТ „Константин Кисимов“ ще бъде представен Четиримата близнаци – мюзикъл. \r\n***\r\nОт 11.00 часа на кръстовището на ул. „Редута\" и ул. „Патриарх Евтимий\" ще бъдат открити детска площадка и футболно игрище.\r\n***\r\nОт 15.00 часа в малката зала на Дома на културата ще се проведе заключителна среща по проект „Община Гоце Делчев – измеренията на българското европейско членство”. \r\n***\r\nОт 10.30 часа в Държавен куклен театър „Дора Габе“ ще се играе кукления спектакъл „Синият таралеж“.  \r\n***\r\nОт 18.00 часа в Художествена галерия ще се проведе VI национален конкурс Алианц България за живопис, скулптура, графика.\r\n***\r\nОт 09.30 часа в офиса на местния обществен посредник Васил Иванов (ул. „Демокрация“ 40), омбудсманът Мая Манолова и екип от експерти на институцията организират изнесена приемна.\r\n***\r\nОт 19.00 часа в Театрален салон „Георги Русев“ ще се играе постановката „Тридесет и деветте стъпала“. \r\n***\r\nОт 10.00 часа в Регионалния пресклуб на БТА ще се състои пресконференция на ДБГ и „Демократична България\" в Плевен - темата „АЕЦ-Белене\".\r\n***\r\nВ 11.00 часа във „Vintage House“ в Дом на културата „Борис Христов“ ще се проведе пресконференция по повод предстоящото 54-то издание на най-стария фестивал в Пловдив - Международния фестивал на камерната музика.\r\n***\r\nВ 13.30 часа в 122 зала на Нова сграда на Пловдивския университет „Паисий Хилендарски“ ще се проведе кръгла маса на тема „Проблеми и перспективи на социалната работа в България“.\r\n***\r\nВ 14.00 часа в Пресцентъра на Международен панаир Пловдив ще се проведе кръгла маса на тема „Карл Маркс- 200 години по-късно”, организирана от Областния съвет на БСП. \r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Петър Попов, Ясен Михайлов, Дамян Петров от 17:30 до 19:00 часа в офиса на ГЕРБ в район „Западен” на ул. „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.\r\n***\r\nВ 19.00 часа в Регионалния етнографски музей ще се състои откриването на юбилейна изложба „Приемственост“ на Кирил Коликов, представяща кортици. \r\n***\r\nВ 13.00 часа в хотел „Бистра и Галина“, пресконференция ще даде аржентинтският философ и спиритуалист Даниел Гаглиардо. На събитието ще бъде представена програмата за посещение на Гаглиардо в България, както и основните му тезиси за света и човечеството.\r\n***\r\nОт 10.00 часа ще се проведе заседание на Общинския съвет. \r\n***\r\nВ 16.00 часа в конферентната зала на Планетариума ще бъде дадено началото на Национална кампания в българските градове за повишаване на информираността на пациентите относно техните права и запазване на здравето с профилактични прегледи. Кампанията е организирана от пациентски организации „Заедно с теб\".\r\n***\r\nОт 19.00 часа на основната сцена сред античния комплекс „Августа Траяна“ ще бъде открито Седмото издание на международния Джаз форум Стара Загора.", "date": "2018.06.07", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2018/06/07/2530829/vidin-zatrudneno-e-dvizhenieto-po-glaven-pat-e-79-v-rayona-na-dimovo-zaradi-avariral-avtobus.html", "text": "Затруднено е движението по главен път Е-79 в района на Димово заради аварирал автобус с румънска регистрация, съобщи слушател на Радио „Фокус“. На мястото има полиция.", "date": "2018.06.07", "title": "Видин: Затруднено е движението по главен път Е-79 в района на Димово заради аварирал автобус"}
{"url": "http://www.focus-news.net/news/2018/06/07/2530830/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост 2“"}
{"url": "http://www.focus-news.net/news/2018/06/07/2530821/desetki-hilyadi-izlyazoha-za-da-demonstrirat-gratskiya-harakter-na-makedoniya-obzor.html", "text": "Хиляди гърци излязоха по улиците на градовете в 19:30 часа на 6 юни из цялата страна, за да участват в демонстрациите „за защита на гръцкия характер на Македония“.\r\nПреговорите за името с Бивша югославска република Македония (БЮРМ) и информацията, че названието, което обсъжда гръцкото правителство със Скопие е „Северна“, „Горна“ или „Нова Македония“ притесниха елините, особено от Северна Гърция и конкретно в провинцията на име Македония, които излязоха масово по улиците и площадите на по-големите населени места в областта, за да изразят категоричната си позиция против това, северната им съседка да се свързва по какъвто и да е начин с древното племе „македони“ и Александър Велики, роден през IV век преди новата ера в античното царство на Македонците, по-голямата част от което по-късно влиза в територията на гръцката провинция със същото име, а останалата е в бившата югорепублика и България.\r\nОсновният митинг се проведе в столицата на античната държава - Пела, която се намира на около 40 километра от град Солун, в близост до Едеса (Воден) – родното място на Филип и Александър Македонски. Там, според данните на „Катимерини“, се събраха около три хиляди души, а освен това протести имаше в още 25 града, сред които - Едеса, Кавала, Драма, Серес, Киликис, Поликастро, Лагкада, Неа Мудания, Флорина, Кастория, Кожани, Птолемаида, Катерини, Верия, Сиатиста в провинция Македония и Лариса, Тива, Йоанина, Родос, Кания, Корфу и Халкида в останалата част на Гърция. В големите градове – Атина и Солун, ще бъдат организирани отделни протести, най-вероятно, на 8 юли. Те бяха организирани от „Комитета за борба за гръцкия характер на Македония“ чрез „Фейсбук“. Демонстрациите преминаха без инциденти.\r\n„Уважавайте историята, уважавайте Гърция“, пишеше на един от плакатите в Пела. „Раждаш се македонец, не ставаш такъв“.\r\nНяколко кмета на градове в гръцката област, политици, митрополити, общински съвети и други обществени организации и културни дейци изразиха категоричната си подкрепа за протестите „Македония значи Гърция“, каквото име получи цялостното движение против употребата на термина „Македония“ в името на БЮРМ, възникнало още през 1991 година, след обявяването на независимостта на републиката от Югославия и опита й да се присъедини към ООН с въпросното название, което обаче не се случва заради съпротивата на Атина, а оттам идва и техническото име БЮРМ – компромис, който елините приемат, за да може все пак северната им съседка да стане член на семейството от световни държави. В последствие Гърция блокира аспирациите на Скопие да влезе в международни организации, като НАТО и ЕС. Преди една година Македония и Гърция започнаха преговори за уреждане на 27-годишния спор, с цел да се отвори пътя на Македония към евроатлантическа интеграция. Именно в това се съдържа „капитулацията“ на правителството на СИРИЗА, срещу която се обявиха широки слоеве от гръцкото общество.\r\nИзползваха се десетки автобуси за транспортирането на участници от селата и по-малките градове до по-големите населени места, където се проведоха митинги. Чрез демонстрациите, гражданите „се опитаха да напомнят на политиците в страната, че гръцкият народ е взел решение във връзка с името\", както обясниха преди това организаторите.\r\nЧасове преди протестите, опозиционната „Нова демокрация“ заяви, че гръцкото коалиционно правителство изглежда е готово да приеме тежък компромис в преговорите си с Македония по въпроса за името, за да остане на власт. В изявление основната опозиционна сила в Гърция обвини ръководената от СИРИЗА коалиция, че подкопава преговарящата сила на страната, като определя националната чувствителност на огромното мнозинство гърци като крайнодясна идеология.\r\nВсяко решение на спора за името, твърди партията, трябва да включва промяна в конституцията на Македония и отстраняването на всякакви препратки с иредентистки характер, включително към „македонска\" етническа принадлежност и език. „Нашето предупреждение към премиера Алексис Ципрас е ясно. Той няма политическа легитимност да ангажира страната ни с международно споразумение, което ще бъде в ущърб на националните интереси на Гърция\", се казва в разпространеното изявление.\r\nКоментирайки протестите, правителственият говорител и министър без портфейл Димитрис Цанакопулос заяви, че „правителството зачита свещеното право на гражданите да се мобилизират, да протестират, да изразят своето несъгласие, резерви и отхвърляне на правителствената политика\", но добави, че страната следва своя национална линия от 2008 г. насам.\r\nВ Македония също следят с напрежение ситуацията в съседна Гърция. Министерството на външните работи в Скопие отправи предупреждение към гражданите, планиращи пътуване в Гърция, да избягват местата на провеждане на протестите за „защита на гръцкия характер на Македония“. Независимо от това, екип на електронната медия „Свободна Европа“ се опита да отрази протеста в Пела, но местната полиция не позволи на журналистите да влязат в селото, „поради съображения за сигурност“. \r\nПрез последните месеци протести за защита на името „Македония“ бяха проведени и в двете страни, след като правителствата им обявиха, че продължават преговорите за разрешаване на дългогодишния спор за името. Повече от 100 хиляди души присъстваха на емоционален митинг в Атина през февруари.\r\nРедакция:", "date": "2018.06.07", "title": "Десетки хиляди излязоха, за да демонстрират „гръцкия характер на Македония“ (ОБЗОР)"}
{"url": "http://www.focus-news.net/news/2018/06/07/2530828/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд в повечето райони ще преобладава слънчево време. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд и гръмотевични бури, главно в Централна България ще са интензивни и значителни по количество. Има условия за градушки. През нощта срещу петък явленията ще затихват. Максималните температури ще са между 27° и 32°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното посока Бургас. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока Бургас. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nВременно движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас – София за ремонтни дейности. Срок до 30.06.2018 г.\r\nОбласт Бургас: Движението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717  до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.\r\nАМ „Струма“: \r\nОбласт Кюстендил: Движението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 08.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ \"Люлин\" София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 08.06.2018 г.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 08.06.2018 г.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на скатове при 9 километър. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок до 08.06.2018 г.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Благоевград: Движението по път I-1 /E-79/ Благоевград – ГКПП Кулата в участъка от с. Железница до гр. Симитли от км 373+000 до км 374+000, се осъществява в една лента за движение, поради изсичане на храсти и дървета. Водачите да се движат с повишено внимание и съобразена скорост, съобразно създадената организация на движение. Срок до 08.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради свличане на земни маси. Срок до 07.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по от км 491+860 до км 496+000 в участъка „София-Бургас” в чертите на Бургас. Първи етап се затваря се платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nот км 167+000 до км 199+100 в участъка „Обзор-Сл. бряг” се извършва с повишено внимание, поради полагане на крайна маркировка. Организацията на движение е сигнализирана с пътни знаци.Срок до 12.06.2018 г.\r\nот км 167+100 до км 207+600 в участъка „Обзор-Равда” се извършва с повишено внимание, косене на тревни площи.Организацията на движение е сигнализирана с пътни знаци.Срок до 19.06.2018 г.\r\nДвижението по път І-9 Дуранкулак  –  Варна –  Бургас от км 83+200 до км 100+100 Варна се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок до 11.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2:  изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч. Срок до 15.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-1905: Движението по път ІІI-1905 Господинци – Гърмен от км 0+000 до км 13+200, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 08.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\n        Път III-795: Движението по път III-795 от км 49+000 до км 53+000 в участъка Крумово градище–Карнобат се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово –Хайредин- Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-5082: Движението по път III-5082 р-н с.Сипец – с.Църквица от км 8+450 до км 8+585 се осъществява в една лента поради изграждане на подпорна стенал Срок до 08.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-865: Движението по път ІІІ-865 Разклон Черна – п. к. Стояново, от км 0+000 до км 15+150 се осъществява с повишено внимание, поради извършване на частични ремонти на асфалтовата настилка. Участъкът е сигнализиран с пътни знаци. Срок до 08.06.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 08.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът II-53: Движението по път II-53 в участъка Сливен - Ямбол от км 146+000 до км 148+000 се осъществява с повишено внимание, поради полагане на маркировка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 07.06.2018 г.\r\nПът III-536: Движението по път III-536 в участъка Ямбол – Роза от км 0+000 до км 3+000 се осъществява с повишено внимание, поради полагане на маркировка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 07.06.2018 г.\r\nПът III-707: Движението по път III-707 в участъка Воденичане – Първенец от км 12+000 до км 36+100 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 08.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.07", "title": "Актуална пътна обстановка"}
{"url": "http://www.focus-news.net/news/2018/06/07/2530834/prezidentat-rumen-radev-shte-otkrie-natsionalnite-slaveykovi-praznitsi-v-tryavna.html", "text": "Днес президентът Румен Радев ще посети Трявна по случай откриването на Славейковите празници, които тази година се състоят под патронажа на държавния глава. Това съобщиха от прессекретариата на държавния глава. Културното събитие се организира за тринадесета година. \r\nВ 17.30 часа президентът Радев ще посети Националната гимназия за приложни изкуства „Тревненска школа“. Училището е единственото в страната, което съхранява и развива традициите на тревненската възрожденска иконописна и дърворезбарска школа. \r\nОт 17.45 часа държавният глава ще поднесе цветя пред паметниците на Пенчо Славейков и на Петко Славейков. Пред сградата на Община Трявна в 18.00 часа президентът Радев ще участва в откриването на националните Славейкови празници. \r\nДържавният глава ще разговаря и с кмета на града Дончо Захариев.", "date": "2018.06.07", "title": "Президентът Румен Радев ще открие националните Славейкови празници в Трявна"}
{"url": "http://www.focus-news.net/news/2018/06/07/2530833/nimh-predi-obyad-nad-po-golyamata-chast-ot-stranata-shte-preobladava-slanchevo-vreme-sledobed-shte-prevali-i-pregarmi.html", "text": "Атмосферното налягане е и ще се задържи близко до средното за юни. Днес преди обяд над по-голямата част от страната ще преобладава слънчево време. Около и след обяд отново ще се развива купеста и купесто-дъждовна облачност и на много места ще има краткотрайни валежи и гръмотевични бури, главно в Централна България явленията ще са интензивни. Има условия за градушки. Максималните температури ще са между 27° и 32°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев.   \r\nНад Черноморието преди обяд ще има разкъсана облачност, до слънчево. След обяд ще се развива купесто-дъждовна облачност и на много места ще има краткотрайни валежи, главно по северното крайбрежие ще прегърми. Ще духа слаб до умерен вятър от изток-североизток. Максимални температури на въздуха: 23-26°. Температурата на морската вода е 21-23°. Вълнението на морето ще бъде 1-2 бала.\r\nНад планините около обяд и след обяд ще се развие купесто-дъждовна облачност. На много места ще има краткотрайни, временно интензивни валежи и гръмотевични бури. Ще духа слаб до умерен югоизточен вятър. Максимална температура на височина 1200 метра около 20°, на 2000 метра – около 13°.", "date": "2018.06.07", "title": "НИМХ: Преди обяд над по-голямата част от страната ще преобладава слънчево време, следобед ще превали и прегърми"}
{"url": "http://www.focus-news.net/news/2018/06/07/2530835/voa-yadrenoto-razorazhavane-na-severna-koreya-mozhe-da-struva-20-miliarda-dolara.html", "text": "Експерти по контрол на оръжията изчислиха, че демонтажът на ядрената програма на Северна Корея може да отнеме десетилетие да бъде завършено и може да струва 20 милиарда долара, ако ядрено споразумение бъде сключено между президента на САЩ Доналд Тръмп и лидера на Северна Корея Ким Чен-ун при срещата им в Сингапур на 12 юни, предава Voice of America.\r\n„Трудната работа все още не е започнаха и това ще отнеме продължителни усилия от САЩ, Южна Корея, Япония, Китай и Северна Корея. Това ще бъде дългогодишен процес“, заяви Дарил Кимбъл, изпълнителен директор на Асоциацията за контрол на оръжията във Вашингтон.\r\nПрезидентът Тръмп заяви, че очаква „много позитивен резултат“ от срещата със Северна Корея, но също заяви, че вероятно тя ще е само началото на процеса за изчистване на различията върху ядреното разоръжаване на Северна Корея и спецификите относно вдигането на санкциите, икономическата помощ и гаранциите за сигурност, които ще бъдат предложени в замяна.Ядрените разходи\r\nСмята се, че Северна Корея разполага с 20 до 80 ядрени бойни глави, както и хиляди балистични ракети, които могат да бъдат изстреляни от мобилни превозни средства. Подводни изстрелващи устройства също са били тествани в последните години.\r\nС подобен обширен ядрен арсенал би струвало 20 милиарда долара, за да се постигне американската цел за пълен, безвъзвратен и доказуем ядрен демонтаж, според скорошно изследване направено от Куон Хйук-чул, професор по стратегическа сигурност от университета в Кукмин.\r\nКуон е базирал извода си отчасти на предишни ядрени споразумения със Северна Корея, както и с опита на Украйна в демонтирането на ядрения си арсенал след разпадането на Съветския съюз през 90-те години на XX век.\r\n„В процеса на ядрен демонтаж в Украйна всичките стратегически ядрени бойни глави, които Украйна притежаваше, бяха транспортирани в Русия и демонтирани там. Правейки това, САЩ осигуриха контейнери от голям мащаб и техническа поддръжка, за да предостави помощ за безопасния демонтаж“, заяви Куон.\r\nСпоред изследването ще струва 5 милиарда, за да се демонтира ядрения арсенал на Северна Корея и подкрепящите го съоръжения. Други 5 милиарда ще бъдат нужни, за да се изпълни обещание към САЩ, направено като част от ядрено споразумение със Северна Корея през 1994 година, да се построят два леководни реактора, които да генерират електричество.\r\nОстаналите 10 милиарда долара, във вид на икономическа помощ, ще бъдат нужни като стимул, за да бъде убедено лидерството на Северна Корея да предаде ядрения си арсенал и да помогне на от 3 000 до 10 000 души ядрен персонал да направи преход в мирновременни професии.\r\nПрезидентът Тръмп наскоро заяви, че не очаква САЩ да предоставят правителствена подкрепа на Северна Корея, но заяви че може да предложи американски частни инвестиции, ако тя се откаже от ядрения си арсенал. Вместо това той заяви, че правителството на Ким Чен-ун трябва да се обърне към Южна Корея и Китай за някаква директна икономическа помощ.Пътят към разоръжаването\r\nСкорошен доклад на университета Станфорд изчислява, че ще отнеме повече от 10 години, за да се демонтира напълно ядрената програма на Северна Корея.\r\nЯдреният учен от Станфорд Зигфрид Хекер, който посети Северна Корея в миналото, за да оцени програмата за плутоний на страната, Робърт Карлин, бивш корейски анализатор от ЦРУ, и изследователят Елиът Сербин, са провели детайлното изследване на ядрената програма на Северна Корея.\r\nИзследователите са изброили специфични категории, които трябва да бъдат оценени от външни инспектори включващи: ядрен делящ се материал от плутоний, тритий за синтезирани водородни бомби, обогатен уран, ядрени реактори, съоръжения за центрофуги, дълги, средни и къси самонасочващи се ракети, тестови двигатели и космически ракети.\r\nАвторите разделят процеса на ядрено разоръжаване от три етапа – първият, би спрял или ограничил по-нататъшната дейност за първата година; вторият ще върне назад или демонтира ядрените оръжия за период от пет години; третият ще елиминира завинаги ядрените способности на Северна Корея за 10 години. Йонислав Дочев", "date": "2018.06.07", "title": "VOA: Ядреното разоръжаване на Северна Корея може да струва 20 милиарда долара"}
{"url": "http://www.focus-news.net/news/2018/06/07/2530838/evrokomisaryat-po-okolnata-sreda-karmenu-vela-shte-uchastva-vav-forum-posveten-na-cherno-more.html", "text": "От 09.15 часа в София Хотел Балкан еврокомисарят, отговарящ за околна среда, морско дело и рибарство, Кармену Вела ще участва в откриването на конференция на високо равнище за риболова и аквакултурите в Черно море, заедно с министъра на земеделието, храните и горите Румен Порожанов. Това съобщиха от пресцентъра на Представителството на Европейската комисия в България. В събитието ще се включат министри и заместник-министри на земеделието от страните в Черноморския регион, в това число и на страни извън ЕС. \r\nОрганизатори на конференцията са Министерството на земеделието, храните и горите на Република България и Генералната комисия по рибарство за Средиземно море в рамките на Световната организация по храни и земеделие ФАО към ООН, която има правомощия и по отношение на Черно море. \r\nОт 12.00 часа е предвидено подписване на съвместна декларация за нелегалния, недеклариран и нерегламентиран улов, с която страните от Черноморския регион ще потвърдят своята готовност за съвместни усилия за подобряване на контрола и по-надеждно запазване на неговите природни ресурси. \r\nПресконференция на събитието е предвидена за 12.45 часа.", "date": "2018.06.07", "title": "Еврокомисарят по околната среда Кармену Вела ще участва във форум посветен на Черно море"}
{"url": "http://www.focus-news.net/news/2018/06/07/2530832/informatsionna-agentsiya-fokus-navarshva-18-godini.html", "text": "Днес Информационна агенция „Фокус“ навършва 18 години. През нощта на 6 срещу 7 юни 2000 г. беше разпространена първата новинарска емисия на първата частна българска информационна агенция и с това на практика се ликвидира държавният монопол върху агенционното информиране.  18 години, след като постави началото, „Фокус“ продължава да работи 24 часа в денонощието, 7 дни в седмицата и 365 дни в годината. Всеки ден Агенция „Фокус” разпространява над 1000 информации за всичко най-важно в България, на Балканите, в Европа и света. \r\nЗад тези информации стои денонощната работа на десетки редактори, репортери, кореспонденти, информации от хиляди читатели и слушатели в България и по света. Това утвърди „Фокус“ като  уважаван и желан партньор на световни информационни агенции.\r\nАгенция „Фокус“ е на медийния пазар от 6575 дни, 157 800 часа, 9 468 000 минути. През това време останахме докрай верни на принципите за бързина, точност, коректност и достоверност, без които не може да съществува нито една съвременна медия.   Това, което отличава „Фокус“ сред останалите медии е доказаната достоверност и авторство на нашите новини, особено важно качество във времето на фалшивите и измислени сензации.\r\n„Фокус“ е единствената българска медия, която целенасочено и постоянно работи за поддържането на българския национален дух, съхраняването на българското национално чувство и духовното обединение на българите от историческата българска диаспора. \r\nВ услуга на своите читатели и слушатели и за тяхното пълноценно и своевременно информиране, „Фокус\" създаде и най-голямата българска новинарска радиоверига, включваща 60 регионални радиостанции, 15 собствени офиса, 12 самостоятелни програми.\r\n„Фокус“ благодари на всички свои репортери, редактори, новинари, водещи и кореспонденти за ежедневната им работа, която стои в основата на успеха на медията. Благодарим и на всички наши бивши служители, които оставиха следа в историята на първата българска частна информационна агенция.\r\nБлагодарим на своите читатели и слушатели за 18-годишното доверие и обещаваме да не ги разочароваме. \r\nНавлизайки в пълнолетието „Фокус“ дава заявка да продължи да се развива в крак с времето и да предоставя на своите читатели първи най-точната и обективна информация.", "date": "2018.06.07", "title": "Информационна агенция „Фокус“ навършва 18 години"}
{"url": "http://www.focus-news.net/news/2018/06/07/2530837/ministar-nikolay-nankov-shte-uchastva-v-konferentsiya-na-komiteta-na-regionite.html", "text": "Министърът на регионалното развитие и благоустройството Николай Нанков ще участва в Конференция на Комитета на регионите на тема „Отражение на дългосрочния бюджет на ЕС след 2020 г. върху местните и регионалните власти“. Това съобщиха от пресцентъра на Министерство на регионалното развитие и благоустройството. Събитието ще се състои днес в зала 3 на Националния дворец на културата. \r\nМинистър Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.\r\nОт 14.00 часа в CITY MARK ART CENTER, регионалният министър ще участва в церемонията по връчването на наградите „Най-добър град за живеене в България“.", "date": "2018.06.07", "title": "Министър Николай Нанков ще участва в Конференция на Комитета на регионите"}
{"url": "http://www.focus-news.net/news/2018/06/07/2530840/predstoyashti-mezhdunarodni-sabitiya-za-7-yuni-agentsiya-fokus.html", "text": "***„Директната линия“ с президента на Русия Владимир Путин, на която той ще отговаря на стотици въпроси от страната и чужбина\r\n***Вътрешните министри на балканските страни ще обсъдят проблемите около мигрантския поток към европейските страни\r\n***Президентът на САЩ Доналд Тръмп ще приеме премиера на Япония Шинзо Абе в Белия Дом\r\n***Реакции след демонстрациите „за защита на гръцкия характер на Македония“\r\n***", "date": "2018.06.07", "title": "Предстоящи международни събития за 7 юни ( Агенция „Фокус“ )"}
{"url": "http://www.focus-news.net/news/2018/06/07/2530826/reuters-dvama-minyori-sa-bili-namereni-martvi-sled-intsident-v-meksiko.html", "text": "Спасители са намерили телата на двамата работници в мини за добив на злато и сребро в северната част на Мексико, след като язовир пълен с течни отпадъци се е срутил и е помел работници и машините, заявиха властите в сряда, цитирани от Reuters.\r\nВластите съобщиха по-рано в сряда, че седем работника са изчезнали след инцидента.\r\nВластите за гражданска защита от северния щат Чихуахуа заявиха, че търсенето ще продължи. Йонислав Дочев", "date": "2018.06.07", "title": "Reuters: Двама миньори са били намерени мъртви след инцидент в Мексико"}
{"url": "http://www.focus-news.net/news/2018/06/07/2530842/nimh-zhalt-kod-za-obilni-valezhi-i-gramotevichna-aktivnost-e-v-sila-v-11-oblasti-na-stranata-za-7-yuni.html", "text": "Жълт код за обилни валежи и гръмотевична активност е в сила в 11 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодовете са в сила в областите: Ловеч, Габрово, Велико Търново, Сливен, Стара Загора, Пловдив, Пазарджик, Смолян, Кърджали, Хасково и Ямбол. В тези области на страната ще има краткотрайни и интензивни валежи, придружени с гръмотевични бури, мощни в следобедните часове и до полунощ. Очакват се локални значителни количества до 35 л/кв.м. и градушки.", "date": "2018.06.07", "title": "НИМХ: Жълт код за обилни валежи и гръмотевична активност е в сила в 11 области на страната за 7 юни"}
{"url": "http://www.focus-news.net/news/2018/06/07/2530843/ministar-krasimir-karakachanov-shte-otkrie-v-bryuksel-simpozium-na-tema-voennata-mobilnost-klyuch-kam-evropeyskata-sigurnost.html", "text": "Министърът на отбраната Красимир Каракачанов ще открие днес в Брюксел симпозиум на тема „Военната мобилност – ключ към европейската сигурност“. Това съобщиха от пресцентъра на Министерство на отбраната. Форумът е организиран от Министерството на отбраната на Република България и Европейската агенция по отбрана и е част от официалния календар на Българското председателство на Съвета на ЕС. В него ще участват върховният представител на ЕС по въпросите на външните работи и политиката на сигурност Федерика Могерини, заместник-генералният секретар на НАТО Роуз Гьотемьолер, председателят на Военния комитет на ЕС генерал Михаил Костаракос, главният изпълнителен директор на Европейската агенция по отбрана Хорхе Домек, министрите на отбраната на Холандия, Словения и Финландия Анк Билевелд, Андрея Катич и Юси Ниинисто, представители на структури на ЕС и НАТО, както и на държавни институции на страни-членки на ЕС, САЩ и Канада. Във фокуса на дискусиите ще бъде военната мобилност – един от водещите проекти за сътрудничество между ЕС и НАТО.\r\nВ първия панел на симпозиума за военната мобилност, в който ще се дискутират въпроси за взаимодействието и координацията на национално ниво и в рамките на ЕС и НАТО, модератор ще бъде заместник-министърът на отбраната Атанас Запрянов.", "date": "2018.06.07", "title": "Министър Красимир Каракачанов ще открие в Брюксел симпозиум на тема „Военната мобилност – ключ към европейската сигурност“"}
{"url": "http://www.focus-news.net/news/2018/06/07/2530839/parlamentat-shte-glasuva-proektite-za-modernizatsiya-na-suhopatni-voyski-i-voennovazdushnite-sili.html", "text": "Парламентът ще разгледа Проектите за инвестиционен разход за модернизация на Сухопътни войски и Военновъздушните сили. Това се посочва в програмата за работа на Народното събрание. Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Проектът за Военновъздушните сили включва придобиването на 16 изтребителя, на два етапа по 8. Модернизацията на армията е на стойност малко над 3,5 млрд. лева. Проектите за придобиване на нов изтребител и на бойна машина бяха одобрени от Комисията по отбрана на 5 юни. БСП и „Воля“ гласуваха „въздържали се“. Вчера от „Воля“ поискаха оставката на министъра на отбраната Красимир Каракачанов заради разходите за въоръжаване.", "date": "2018.06.07", "title": "Парламентът ще гласува проектите за модернизация на Сухопътни войски и Военновъздушните сили"}
{"url": "http://www.focus-news.net/news/2018/06/07/2530844/zamestnik-ministar-malina-krumova-shte-uchastva-v-rabotna-sreshta-na-tema-podkrepa-za-postigane-na-ravnopraven-dostap-do-voda-i-sanitariya-v-balgariya.html", "text": "Днес заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“. Това съобщиха от пресцентъра на министерството.\r\nСъбитието се организира по проект „Подобряване на равноправния достъп до вода и санитария в България“ и ще се проведе от 09.30 часа в Националния център по обществено здраве и анализи в София.", "date": "2018.06.07", "title": "Заместник-министър Малина Крумова ще участва в работна среща на тема „Подкрепа за постигане на равноправен достъп до вода и санитария в България“"}
{"url": "http://www.focus-news.net/news/2018/06/07/2530845/sport-goldan-steyt-postigna-treta-pobeda-sreshtu-klivland.html", "text": "Голдън Стейт направи още една крачка към защита на титлата си, след като победи Кливланд със 110:102 за трети пореден път във финалната серия на НБА. Най-резултатен в мача беше Кевин Дюрант с 43 реализирани точки. Голдън Стейт се нуждае от още една победа, за да завоюва отново титлата.", "date": "2018.06.07", "title": "Спорт: Голдън Стейт постигна трета победа срещу Кливланд"}
{"url": "http://www.focus-news.net/news/2018/06/07/2530846/ombudsmanat-maya-manolova-shte-provede-priemna-za-grazhdani-v-kyustendil.html", "text": "Днес от 09.30 часа омбудсманът Мая Манолова и екип от експерти на институцията организират изнесена приемна в град Кюстендил. Това съобщиха от пресцентъра на Омбудсмана на Република България. Срещата с гражданите ще се състои в офиса на местния обществен посредник Васил Иванов в Кюстендил на ул. „Демокрация“ 40.\r\nВ рамките на приемната омбудсманът ще се срещне с черешопроизводители от региона, които протестират срещу ниската изкупна цена на черешата.", "date": "2018.06.07", "title": "Омбудсманът Мая Манолова ще проведе приемна за граждани в Кюстендил"}
{"url": "http://www.focus-news.net/news/2018/06/07/2530849/pazardzhik-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-75-v-posoka-sofiya-poradi-patnotransportno-proizshestvie.html", "text": "Временно движението се осъществява само в изпреварващата лента  по автомагистрала \"Тракия\" при км 75 в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.06.07", "title": "Пазарджик: Временно движението се осъществява в изпреварващата лента  по автомагистрала \"Тракия\" при км 75 в посока София поради пътнотранспортно произшествие"}
{"url": "http://www.focus-news.net/news/2018/06/07/2530852/liderat-na-bsp-korneliya-ninova-se-sreshtna-s-amerikanskiya-poslanik-erik-rubin.html", "text": "Председателят на БСП Корнелия Нинова проведе среща в централата на партията с посланика на САЩ Ерик Рубин, по негово желание. Това съобщиха от пресцентъра на НС на БСП. Двамата обсъдиха актуалните събития и развитието на двустранните отношения между България и САЩ.", "date": "2018.06.07", "title": "Лидерът на БСП Корнелия Нинова се срещна с американския посланик Ерик Рубин"}
{"url": "http://www.focus-news.net/news/2018/06/07/2530847/denyat-7-yuni-v-balgarskata-istoriya.html", "text": "2012 г.\r\nПрезидентът на Р България връчва Орден „Стара планина“ на Юдит Ланг, извънреден и пълномощен посланик на Унгария в Република България - първа степен за „за изключително големите ѝ заслуги за развитието на българо-унгарските отношения и по повод окончателното ѝ отпътуване от страната“\r\n2006 г.\r\nИзлиза от печат монографията “История на музейното дело в България” от доц. д-р Симеон Недков. \r\nМонографията на доц. Недков е посветена на всички музейни дейци в България, работили всеотдайно за опазване на богатото ни културно наследство, тя излиза и по повод 150-годишнината на музейното дело в България.\r\nДоц. д-р Симеон Недков е преподавател по музеология в СУ “Св. Кл. Охридски”. Член е на Международния съвет на музеите /ИКОМ/ и заместник-председател на Българския национален комитет на ИКОМ. Неговите научни интереси са в областта на историята на музейното дело в България и по проблемите на съвременната музеология. Автор е на десетки публикации, посветени на тези теми. Доц. Недков е гостуващ преподавател в Кейптаунския университет и Западнокейпския университет в ЮАР, както и в Лятната музеоложка школа на Центъра “Диана” на Народния музей в Белград. Участник е и в редица международни музеоложки конференции.\r\nСъветът на директорите на АЕЦ “Козлодуй” ЕАД избира за нов изпълнителен директор Иван Генов, доскорошен член на Съвета на директорите и заместник-изпълнителен директор на атомната централа. \r\nИван Генов е роден на 19 май 1953 г. в село Гита, община Чирпан. Завършва Московския енергетически институт, специалност “Атомни електроцентрали и установки”. През 1980 г. започва работа в АЕЦ “Козлодуй”. Последователно преминава през всички длъжности в оперативното звено от 1 до 4 блок до позицията - дежурен инженер на блок. Участва в пуска на V блок като дежурен инженер на смяна. От 1991 г. до ноември 2005 г. е ръководител на направление: “Експлоатация” в Електропроизводство – 2.\r\nЧрез стипендия на Международната агенция за атомна енергия специализира “Управление на надпроектни аварии” в научно-техническата експертна и изследователска организация GRS – Германия. Преминал е курсове на обучение в Арагонската лаборатория, САЩ, в Япония, Русия, Франция и др.\r\nПрез 2003 г. завършва Стопанската академия “Д. А. Ценов” – Свищов с квалификация “Мениджър по организация и управление на бизнеса”. Владее руски и английски език.\r\n2001 г.\r\nПрезидентът Петър Стоянов отправя обръщение към нацията, в което обявява, че ще се кандидатира като независим в президентските избори през есента. Мотивите за решението му е насочена срещу НДСВ.\r\nПетър Стоянов е юрист, политически и държавен деец. Роден е на 25 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). От 1993 г. е заместник-председател на Националния клуб за демокрация (НКД) . Депутат е в ХХXVII Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.).От 1997 до 2002 г. е президент на Република България . Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. От март 2002 г. е в неправителствената организация \"Джърман Маршал Фонд\" във Вашингтон, САЩ. През 2005 г. участва в парламентарните избори като водач на листа от СДС в рамките на коалиция ОДС (СДС на Надежда Михайлова, \"Гергьовден\" на Любен Дилов, Демократическа партия на А. Праматарски и партия ДРОМ). Депутат е в XL Народно събрание. През ноември 2005 г. е избран за лидер на СДС, като успява да се наложи над другите издигнати кандидатури, включително тази на Надежда Михайлова.\r\n1991 г.\r\nНа посещение в България за 6 часа е вицепрезидентът на САЩ Дан Куейл.\r\n1988 г.\r\nВ дните между 7 - 17 юни се състои полет на втория български космонавт Александър Александров заедно с руските космонавти Александър Соловьов и Виктор Савиних с корабите “Союз ТМ-5” и “Союз ТМ-4” и на изследователския комплекс “Мир”. През първите две обиколки на Земята екипажът провежда серия от проверки за способностите на системите и агрегатите на космическия кораб. През следващите обиколки се започва подготовката за сближаването на \"Съюз-ТМ5\" и орбиталната станция \"Мир\". Последният етап на сближаването е завършен на 33 обиколка около Земята. Достигайки на разстояние 200-300 км от космическата станция \"Мир\", екипажът се подготвя за \"стиковка\". На 9 юни в 18 ч. 57 мин. 12 сек.\"Съюз ТМ5\" се скачва с орбиталната станция \"Мир\" с екипаж Владимир Титов и Муса Манаров.От 10 юни започва изпълнението на експериментите \"Лабиринт\", “Люлин\", \"Прогноза\", \"Стандарт\", \"Просвет\", “Георесурс-1\"и \"Климент-Рубидий\". На 17 юни в 13 ч. и 13 мин. завършва вторият космически полет на България.\r\nАлександър Александров е роден на 1 декември 1951 г. Завършва специалност летец-инженер през 1974 г. До 1978 г. служи в бойните части на Военновъздушните сили като изтребител-бомбардировач. През 1983 г. завършва аспирантура в Института за космически изследвания към АП на бившия СССР, Москва. Получава научна степен \"кандидат на техническите науки\" доктор на науките. По време на полета извършва над 56 успешни научни експеримента. Той е военен летец първи клас, заслужил летец, летец-космонавт на Република България.\r\n1981 г.\r\nПровеждат се избори за VIII НС, за народни съвети, кметове и народни съветници, за съдии и съдебни заседатели от районните и окръжните съдилища.\r\n1979 г.\r\nОт 7 до 9 юни се провежда Втора международна писателска среща \"София 79\" под девиза \"Мирът - надежда на планетата\".\r\n1977 г.\r\nБългарска културна делегация, оглавявана от Людмила Живкова, е на официално посещение в САЩ в периода 7 – 15 юни за участие в откриването на 8 юни в Метрополитън музей в Ню Йорк на изложбата \"Тракийското изкуство по българските земи\". На 14 юни е подписана първата спогодба със САЩ за научно-техническо и културно сътрудничество и програма за културен, образователен, научен и технически обмен между двете страни за 1977- 1978 г.\r\nЛюдмила Тодорова Живкова е български политик, историк. Тя е дъщеря на Тодор Живков. През 1979 г. става почетен доктор на Токийския университет. Народна представителка е в VII НС. През 1965 г. завършва история в СУ “ Св. Климент Охридски”. От 1974 г. е старши научен сътрудник. в Института за балканистика . От 1975 г. е председателка на Комитета за изкуство и култура (от 1977 г. - Комитет за култура). Тя е председател на творчески съюзи и на Националния комплекс \"Художествено творчество, културна дейност и средства за масова информация\". От 1976 г. е член на ЦК на БКП. От 1979 г. е член на Политбюро на ЦК на БКП. Людмила Живкова е председател на Инициативния и организационния комитет на международна детска асамблея \"Знаме на мира\", проведена през август 1979 г. в България. Автор е на съчиненията \"Англо-турските отношения 1933-1939 г.” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г., на немски език 1977 г., на руски език 1979 г.).\r\n1963 г.\r\nРоден е Александър Праматарски – юрист, политически и държавен деец. Завършва право в Софийския университет \"Св. Климент Охридски\". След 10 ноември 1989 г. участва активно в обществено-политическия живот на страната. Председател е на Демократическата партия от 26 февруари 2000 г. Депутат е в VII Велико народно събрание и в ХХXVI, ХХXVIII и ХХXIX Народно събрание. От май до декември 1992 г. е министър на търговията. Във второто правителство на Иван Костов (1999-2001 г.) е министър без портфейл. Съпредседател е на коалиция Народен съюз. През 2005 г. преди парламентарните избори напуска съюза с Анастасия Мозер и се включва в коалицията ОДС (СДС, Демократическа партия, Движение \"Гергьовден\", БЗНС-НС - БЗНС, ДРОМ). Става депутат в XL НС от София.\r\n1958 г.\r\nЗавършва седмият конгрес на БКП. На него е обявена \"победата на социалистическия строй\" и приема директиви за трети петгодишен план (1958-1962 г.). На него присъства и Никита Хрушчов. В избраното от конгреса Политбюро няма нови лица, докато в Секретариата и в ЦК са избрани хора, поддържащи Тодор Живков в борбата му за ръководните постове в партията и държавата (Митко Григоров, Пенчо Кубадински). Конгресът изпълнява съветската повеля: да се даде отпор на обвиненията в хегемонизъм, които югославските комунисти отправят към КПСС, и да се отхвърлят \"националните пътища\" към социализма. Отчетено е, че през 1958 г. в ТКЗС вече са включени 92 % от обработваемата земя и \"социалистическите производствени отношения\" са победили напълно. Конгресът предвижда индустриализацията да продължи с приоритетно развитие на тежката промишленост, а кооперираното селско стопанство да се ориентира към интензивни методи като напояване и механизация. До края на 1962 г. националният доход трябва да се увеличи с 50 %, а реалните доходи на населението - най-малко с 30 % в сравнение с 1957 г.\r\n1954 г.\r\nВ Москва е подписана първата дългосрочна спогодба за взаимните доставки на стоки между България и СССР в рамките на три години (1955-1957 г.) и за оказване на техническа помощ от СССР на България в строителството на промишлени предприятия за пет години (1954-1958 г.).\r\n1934 г.\r\nС царски указ е създадена Дирекция на обществената обнова. Тя има за задача да насочва духовния живот в страната в служба на нацията и държавата, да следи духовния живот в чужбина и да осведомява външния свят за състоянието, развитието и нуждите на българската материална и духовна култура, както и да съдейства за организирането на гражданството в единна идейна обществена групировка. Намира се на пряко подчинение на министър-председателя и се ръководи от главен директор. Към нея действа Постоянен съвет, в който влизат ръководителите на отделите й. По места има на разположение щатни областни и околийски дейци и доброволни сътрудници във всяко селище. Дирекцията разгръща огромна дейност за разработване и пропагандиране на идеите на деветнадесетомайското правителство за преустройство на страната по нов модел. Осъществява контрол върху печата, театрите, кината и събранията. Организира мащабна лекционна пропаганда. Изпълнява важни правителствени поръчения по организиране на населението по професии, изграждането на единна младежка организация и създаването на солидна политическа опора на правителството и др. Закрита е с наредба закон от 28 юни 1935 г., като функциите и се поемат от МС – по организацията на младежта, от Министерството на външните работи и изповеданията – по печата, от Министерството на вътрешните работи и народното здраве – по пропагандата, от Министерството на народната просвета – по културните въпроси, и от Министерството на народното стопанство – по организиране на населението по професии.\r\n1901 г.\r\nСветият синод свиква за първи път епархиални събори на свещениците по инициатива на митрополит Натанаил Охридски и Пловдивски и утвърждава типовия им устав на 27 март 1903 г.\r\nМитрополит Натанаил Охридски и Пловдивски е висш духовник, книжовник, участник в националноосвободителното движение, почетен член на Българско книжовно дружество (дн. БАН). Роден е на 26 октомври 1820 г. в с. Кучевища, Скопско. Учи първоначално в Скопие, а след това в Самоков и Прилеп. Приема монашество в Зографския манастир. През 1838 г. заминава за Русия, където следва в Духовната семинария в Кишинев, в Одеса и в Духовната академия в Киев. През 1853 г. се завръща и става учител в Зографския манастир. След това е изпратен за управител на имотите на Добровецкия манастир в Молдавия. През периода 1872–1877 г. е екзархийски митрополит в Охрид. Преследван от османските власти, е принуден да напусне епархията. От края на 1879 г. до 1891 г. управлява Ловешката епархия. След това е изпратен за митрополит на Пловдив, където остава до края на своя живот. Натанаил Охридски и Пловдивски е привърженик на идеята за извоюване на църковна независимост. Поддържа връзки с Георги С. Раковски и Васил Левски и взема участие в националноосвободителната борба. Един от организаторите и ръководителите е на Кресненско – Разложкото въстание 1878 – 1879 г.\r\n1876 г.\r\nЧетата на Таньо Стоянов води сражение в района на с. Аязлар (дн. Светлен, Поповско). След като се отскубват от преследвачите, четниците се установяват на Керчан баир, край с. Араплар (дн. Априлово, Поповско), където боят продължава. През нощта четниците правят опит да се измъкнат, но без успех.На тази дата са родени:\r\n1923 г.\r\nРоден е Юри Буков – български музикант, пианист. През 1945 г. учи в Музикалната академия в София при проф. Андрей Стоянов, а от 1946 г. - в Парижката консерватория. Само за 1 година завършва специалност \"Пиано\", а през 1947 г. отново за 1 година – специалност \"Камерна музика\". Ученик е на Маргьорит Лонг. От 1947 г. започва кариерата му на солист на Запад. Има над 1 000 концерта. Записва повече от 30 плочи, лауреат е на международни конкурси в Париж, Брюксел, Женева и др.\r\n1907 г.\r\nРоден е Младен Исаев – български поет и писател. Участва в Септемврийския селски бунт през 1923 г. През 1926 г. емигрира в Югославия. През 1929 г. се завръща в София. Сътрудник е на левия литературен печат, отговорен редактор е на в. \"Ехо\" и на сп. \"Наша мисъл\". През 1932 г. е политически затворник. От 1933 г. до 1942 г. работи в СБП. След 1941 г. се включва в нелегалната комунистическа дейност. Участва в Отечествената война като военен писател. След 9 септември 1944 г. е секретар на СБП (1944-1947 г., 1956-1958 г.), заместник-председател на СБП (1962-1966 г.), редактор в сп. \"Изкуство\" (1946-1948 г.), заместник-главен редактор на в. \"Литературен фронт\" (1958-1960 г.), редактор в сп. \"Български воин\" (от 1960 г.). Първите му стихосбирки \"Пожари\" (1932 г.) и \"Жертви\" (1934 г.), го нареждат между имената на \"септемврийските писатели\". Книги: \"Младост\" – 1949 г., \"Звезда на мира\" – 1950 г., \"Обич\" – 1954 г. Автор е на произведения за деца, превежда поети от руска литература, издава книги с очерци и есета, мемоари (\"Незабравимото\" – 1976 г.).\r\n1868 г.\r\nРоден е Чарлз Рени Макинтош – шотландски архитект. Работи в Глазгоу и Лондон. Един от представителите на стила модерн. Оказва изключително влияние върху развитието на рационализма във Великобритания, Германия и Австрия. Участва в обединението на художниците конструктори “The Four”, организирано през 1890 г. Най-големият му проект е сградата на Училището по изкуства в Глазгоу (1898-1909 г.). Работи и върху оформление на интериори и конструиране на мебели.На тази дата умират:\r\n1977 г.\r\nУмира Григор Кръстанов Ленков – български поет и преводач. През 1962 г. завършва българска филология в СУ “ Св. Климент Охридски”. Работи като учител, литературен консултант във в. \"Студентска трибуна\" (1965 г.). В периода 1965-1968 г. е редактор за чуждестранна литература при Радио София,от 1968 г. е заместник-главен редактор на сп. \"Родна реч\" . През 1974-1977 г. е секретар на секция \"Художествен превод\" при Съюза на преводачите в България. Дебютира със стихове през 1957 г. Превежда поезия от 1959 г. от чешки, руски, сърбохърватски, полски и други езици. Превежда \"Евгений Онегин\" на Пушкин (1971 г.), В. Незвал, В. Михалек и др. Преводите му се характеризират с чистота на поетическата фраза, спазване на ритмиката, образността и логическите акценти на оригинала.За изготвянето на историческата справка на Агенция “Фокус” са използвани следните източници:", "date": "2018.06.07", "title": "Денят 7 юни в българската история"}
{"url": "http://www.focus-news.net/news/2018/06/07/2530850/poveche-ot-100-svetovni-marki-avtomobili-i-20-avtomobilni-novosti-shte-badat-pokazani-na-mezhdunarodnoto-izlozhenie-truck-expo-2018.html", "text": "Тази година международното изложение Truck expo 2018 е домакин на големите имена в тежката автомобилна индустрия. Това съобщиха от пресцентъра на Truck Expo 2018. От днес до 9 юни на летище \"Лесново\" ще бъде изложена пълната гама индустриални превозни средства – от най-големите камиони, автобуси и специализирани машини до най-малките лекотоварни превозни средства. DAF, FORD TRUCKS, ISUZU, MAN, MERCEDES-BENZ, OTOKAR, RENAULT TRUCKS, SCANIA, VOLVO TRUCKS застават пред очите на българската публика и бизнес с най-новите си модели, технологии и оборудване. Редом до тях ще видим лекотоварните модели на FORD, ISUZU,  MITSUBISHI, PEUGEOT, PIAGGIO, VOLKSWAGEN, както и производителите на ремаркета и полуремаркета, хидравлични системи за товарни автомобили, оборудване и екипировка. В най-голямото събитие за индустриални превози у нас участват още фирми за сервизно оборудване, резервни части, гуми, масла, аксесоари и консумативи, финансови и застрахователни продукти, вериги бензиностанции и други - всичко, от което секторът има нужда, е събрано на едно място. \r\nTRUK EXPO 2018 ще покаже носителите на всички престижни награди за годината и над 20 премиери и автомобилни новости. Сред експонатите са избраните за „Камион на 2018-та година“ - DAF XF, DAF СF. Освен тях, за първи път на изложението ще видим и камионът DAF LF. Спечелилият най-престижния сравнителен тест в Германия – 1000-точковия сравнителен тест – Scania R 450 също е застанал на пистата на летище Лесново. Шведската марка е подготвила за посетителите и две премиери – на новия Scania V8 и на Scania XT. \r\nЛекотоварният сегмент също не отстъпва на предизвикателството да впечатли българската публика. Само три месеца след световната си премиера през февруари, край София идва новият Mercedes-Benz Sprinter, чиито първи доставки започват през този месец. Луксозната марка ще покаже на изложението и новата си Х-класа, чийто сериозен ъгъл на заход и над 200 мм просвет предполага добри офроуд качества. \r\nНа TRUCK EXPO 2018 ни очаква ISUZU D-Max, избран за Многофункционален автомобил на 2018 г. и Volkswagen Crafter - Международен ван на 2017 година. Ford ще покаже Ranger - единственият пикап в света с 5 звезди на EuroNCAP и Custom – също с 5 звезди за сигурност на EuroNCAP. Обновеният пътнически ван на марката Tourneo Custom идва на изложението „топъл-топъл“ – с модел от 2018. \r\nВсeки от изложените модели може да бъде тестван, за да покаже качествата си и въведените нови технологии, иновации и оборудване. Безплатна регистрация за изложението се прави .", "date": "2018.06.07", "title": "Повече от 100 световни марки автомобили и 20 автомобилни новости ще бъдат показани на международното изложение Truck expo 2018"}
{"url": "http://www.focus-news.net/news/2018/06/07/2530848/bsp-sofiya-organizira-bezplatna-yuridicheska-priemna-za-grazhdani.html", "text": "Днес в постоянната приемна на БСП – София (ул. \"Леге\" 10, ет. 1) гражданите ще получат безплатни юридически консултации. Това съобщиха от пресцентъра на БСП - София. Юристите ще бъдат на разположение на гражданите от 15.00 до 18.00 часа. Желаещите може предварително да се запишат на телефон 02/987 20 86.", "date": "2018.06.07", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/06/07/2530853/dobrich-dvizhenieto-po-patya-silistra-dobrich-v-rayona-na-s-kolartsi-se-osashtestvyava-s-povisheno-vnimanie-poradi-propadane-na-chast-ot-patnoto-tyalo.html", "text": "Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното тяло, предаде кореспондентът на Радио „Фокус” – Варна. Няма въведени временни ограничения на движението на автомобили в областта. Движението на автомобили по Околовръстния път на Добрич се осъществява с повишено внимание поради ремонтни дейност. Ремонтните дейности продължават до 22 юни. Движението и по двата пътни участъка е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 20 градуса към 7,30 часа. \r\nЖулиета НИКОЛОВА", "date": "2018.06.07", "title": "Добрич: Движението по пътя Силистра-Добрич в района на с. Коларци се осъществява с повишено внимание поради пропадане на част от пътното тяло"}
{"url": "http://www.focus-news.net/news/2018/06/07/2530856/blagoevgrad-vremenno-shte-bade-promenen-marshrutat-na-avtobusna-liniya-2-zaradi-remontni-deynosti.html", "text": "Временна промяна в движението на автобусна линия №2 ще бъде въведена от 09.00 часа до 14.00 часа днес. Това съобщиха от пресцентъра на Община Благоевград. Тя се налага заради планирано прокопаване на уличната настилка и затваряне на главната пътна артерия ул. „Георги Андрейчин“ в участъка между ул. „Преслав“ и пресечката за кръговото кръстовище на ул. „14-ти полк“, за превключване на потребители на ВиК от стария към новия водопровод. Автобусите по линия №2 ще преминават през улиците „Симеон Радев“, „Борис Ангелушев“, „Преслав“ и ще включва през ул. „Рила“. Ремонтните дейности се извършват съгласно одобрената инвестиционна програма на „Водоснабдяване и канализация“.", "date": "2018.06.07", "title": "Благоевград: Временно ще бъде променен маршрутът на автобусна линия №2 заради ремонтни дейности"}
{"url": "http://www.focus-news.net/news/2018/06/07/2530855/api-prodalzhava-obrushvaneto-na-skatovete-pri-9-km-na-avtomagistrala-lyulin.html", "text": "Продължава обрушването на скатовете при 9 км на автомагистрала „Люлин“. До приключването му, за да се осигури безопасността при пътуване, всеки ден от 10.00 часа до 18.00 часа ще се спира движението на леките автомобили по автомагистралата в участъка от пътен възел „Даскалово“ до пътен възел „Мало Бучино“. Това съобщиха от пресцентъра на Агенция „Пътна инфраструктура“ (АПИ). За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10.00 часа до 12.00 часа. Движението на тежкотоварния трафик ще бъде пуснато за един час от 12.00 часа до 13.00 часа. След това преминаването на МПС над 12 т отново ще бъде спряно за два часа съответно от 13.00 часа до 15.00 часа и от 16.00 часа до 18.00 часа. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.07", "title": "АПИ: Продължава обрушването на скатовете при 9 км на автомагистрала „Люлин“"}
{"url": "http://www.focus-news.net/news/2018/06/07/2530854/vidin-patnicheski-avtobus-s-rumanski-grazhdani-e-katastrofiral-na-glaven-pat-e-79-v-rayona-na-selo-dimovo.html", "text": "Пътнически автобус с румънски граждани е катастрофирал на главен път Е-79 в района на село Димово. Това съобщиха за Агенция „Фокус“ от пресцентъра на МВР. Сигналът за инцидента е подаден към 23.12 часа снощи. Автобусът е самокатастрофирал в крайпътно дърво. 10 от пътниците са прегледани, оказана им е медицинска помощ. Само една жена е била с по-сериозни наранявания. Освободени са. Автобусът е с румънка регистрация и в него са пътували румънски граждани. Превозното средство не пречи на движението.", "date": "2018.06.07", "title": "Видин: Пътнически автобус с румънски граждани е катастрофирал на главен път Е-79 в района на село Димово"}
{"url": "http://www.focus-news.net/news/2018/06/07/2530858/pregled-na-osnovnite-temi-v-dobrudzhanskiya-pechat.html", "text": "„Конвенцията на ООН за правата на хората с увреждания да проработи, искат майки“, съобщава на първа страница вестник „Нова добруджанска трибуна“. Родители на деца с увреждания са построили палатков лагер пред сградата на Община град Добрич. Така те изразяват своята подкрепа и солидарност с протестиращите под същата форма родители в столицата. Едно от основните искания е осигуряване на лична помощ. „Собственик на засегната от свлачище вила търси обезщетение от Община Балчик“, съобщава изданието. Вилата се намира в зона „Фиш-фиш“. Окръжният съд в Добрич е обезсилил решение на Районен съд – Балчик. Разпоредено е делото да бъде изпратено за разглеждане в Административен съд – Добрич. Претенцията на ищеца е, че морската община му дължи за нанесените вреди 100 000 лв. От спортната страница – „Футболистите на „Добруджа“ ще играят пет контроли“. Отборът, който следващия сезон ще играе във Втора професионална лига, започва предсезонната си подготовка на 18 юни. Избраниците на старши треньора Деян Божилов ще тренират в Добрич и е предвидено да изиграят пет контроли. Първата среща е на 4 юли на стадион „Дружба“ с дублиращия тим на „Лудогорец“. \r\n„Над 40 сорта зърнено-житни култури представя Добруджанският земеделски институт“, съобщава на първа страница другият регионален вестник „Добруджанска трибуна“. Традиционният Ден на отворените врати ще се проведе днес в института. Мотото е: „Заедно напред в земеделската наука и практика“. Като цел ръководството на ДЗИ си е поставило привличането на бизнес партньори, фермери и учени от цялата страна. Идеята е да се постигне обединение за подкрепа на производството и пазарната реализация на български семена. В рубриката „Новини“ – „100 чуждестранни студенти започнаха летен семестър в Добрич“. Пристигнали са младежи от Армения, Албания, Русия, Казахстан, Монголия, Виетнам и др. страни, а само след седмица в добруджанския град ще пристигнат 50 студенти от Индия. В продължение на три месеца младежите ще изучават международен туризъм и международен мениджмънт. Правителството е прекратило процедура за предоставяне на концесия за услуга за морски плаж „Албена“ в Община Балчик, съобщава всекидневникът. Решението за това е взето вчера на заседание на Министерски съвет. Причината – установени несъответствия. „Потвърдиха участието на юношите на „Добруджа“ в елитната група до 15 години“, съобщава на спортна страница вестникът. На заседание на Комисията по детско-юношески футбол към БФС е утвърден съставът на новата група до 15 години. Сред участниците ще бъдат и юношите от „Добруджа“. Общо 16 са отборите в елита.", "date": "2018.06.07", "title": "Преглед на основните теми в добруджанския печат"}
{"url": "http://www.focus-news.net/news/2018/06/07/2530851/sputnik-donald-tramp-shte-se-sreshtne-s-shindzo-abe-zaradi-pritesneniyata-ot-oblekchavane-na-maksimalniya-natisk-nad-severna-koreya.html", "text": "Президентът на САЩ Доналд Тръмп и премиерът на Япония Шиндзо Абе ще се срещнат в Белия дом в четвъртък, заради притесненията че САЩ може да облекчат натиска над Северна Корея с подобряването на отношенията си, предава Sputnik.\r\nВизитата на Абе във Вашингтон идва по-малко от седмица преди срещата на върха между Доналд Тръмп и лидера на Северна Корея Ким Чен-ун насрочена за 12 юни в Сингапур.\r\nСпоред японските медии Абе иска да наблегне на значението от поддържането на икономическите санкции върху Северна Корея.\r\n„Няма да избързвам преди срещата на президента Тръмп с премиера Абе, но със сигурност очакваме срещата със Северна Корея да изникне като основен въпрос, както и търговски въпроси и други дела“, заяви говорителката на Белия дом Сара Сандърс пред репортери.\r\nАбе ще се срещне с Тръмп в Белия дом в 12:05 часа (19:05 часа българско време). Според публичния график на Държавния департамент, държавният секретар Майк Помпео също ще присъства на срещата. Йонислав Дочев", "date": "2018.06.07", "title": "Sputnik: Доналд Тръмп ще се срещне с Шиндзо Абе, заради притесненията от облекчаване на „максималния натиск“ над Северна Корея"}
{"url": "http://www.focus-news.net/news/2018/06/07/2530861/dobrich-zam-kmetat-arh-boyan-kolarov-shte-uchastva-v-konferentsiya-po-problemite-na-ravniya-dostap-do-piteyna-voda.html", "text": "Зам.-кметът по направление „Устройство на територията“ арх. Боян Коларов ще участва в конференция, организирана от неправителствени еко организации. Това съобщи арх. Коларов, предаде кореспондент на Радио „Фокус” – Варна. Участието е в София по покана на организаторите на форума. Организациите са международни и ще проведат конференцията съвместно с представителството на ООН в България. Темата е за равния достъп до питейна вода. В този контекст арх. Коларов каза, че наскоро граждани на Добрич са депозирали жалба във връзка с честите случаи на нарушено водоподаване в града. „Наистина възприемам двете събития като съвпадение, но аз ще посетя това събитие, за да разбера как ООН възприема проблема и как така град Добрич е станал пословичен, щом чак от ООН проявяват интерес към нашите проблеми с питейната вода“, каза зам.-кметът. \r\nЖулиета НИКОЛОВА", "date": "2018.06.07", "title": "Добрич: Зам.-кметът арх. Боян Коларов ще участва в конференция по проблемите на равния достъп до питейна вода"}
{"url": "http://www.focus-news.net/news/2018/06/07/2530862/veliko-tarnovo-zapochva-informatsionna-kampaniya-po-9-ata-konkursna-sesiya-na-natsionalniya-inovatsionen-fond-po-shemata-za-podpomagane-na-nauchnoizsledovatelskata-deynost.html", "text": "Изпълнителната агенция за насърчаване на малките и средните предприятия (ИАНМСП) стартира информационната кампания по Девета конкурсна сесия на Националния иновационен фонд по схемата „Подпомагане на научноизследователската и развойна дейност на предприятията и организациите за научни изследвания и разпространение на знания“. Това съобщиха от пресцентъра на Община Велико Търново. Кампанията започва от 13.00 часа днес в град Велико Търново със съдействието на Общината. Тя ще бъде представена в сградата на Община Велико Търново на пл. \"Майка България\" 2, Зала \"Ритуална\" (на партера).\r\nНа представянето участие ще вземат експерти на ИАНМСП, както и ще присъстват представители на Община Велико Търново. По време на представянето ще бъдат обявени условията за кандидатстване, а именно максималната стойност на безвъзмездната финансова помощ (БФП), максималният срок за реализацията на научноизследователските и развойни проекти, максималният интензитет на помощта, кои ще бъдат допустимите кандидати и партньори, тематичните области и друга информация съгласно изменените Правила за управление на средствата на Националния иновационен фонд.", "date": "2018.06.07", "title": "Велико Търново: Започва информационна кампания по 9-ата конкурсна сесия на Националния иновационен фонд по схемата за подпомагане на научноизследователската дейност"}
{"url": "http://www.focus-news.net/news/2018/06/07/2530859/v-unss-shte-bade-daden-start-na-proekta-digitalizatsiya-na-ikonomikata-v-sreda-na-golemi-danni.html", "text": "От 13.00 часа днес в Малката конферентна зала на Университета за национално и световно стопанство ще се проведе публично събитие за стартиране на проект № BG05M2OP001-1.002-0002 – „Дигитализация на икономиката в среда на Големи данни“ (ДИГД). Това съобщиха от пресцентъра на УНСС.\r\nПартньори по проекта са: Университетът за национално и световно стопанство, Икономическият университет – Варна, Техническият университет – Габрово, Пловдивският университет \"Паисий Хилендарски\", Русенският университет \"Ангел Кънчев\", Институтът по информационни и комуникационни технологии – БАН.\r\nСтойността на проекта е 13 333 868.86 лв. Срокът за изпълнение е март 2018 г. – декември 2023 г.\r\nЦелеватата група включва представители на научната общност в България в сферата на ИКТ и големи данни, представители на бизнеса, на научноизследователски организации, на университетите, включително млади учени, докторанти, студенти в магистърски и бакалавърски програми, на широката общественост, медии.", "date": "2018.06.07", "title": "В УНСС ще бъде даден старт на проекта „Дигитализация на икономиката в среда на Големи данни“"}
{"url": "http://www.focus-news.net/news/2018/06/07/2530836/deputatite-shte-glasuvat-reshenieto-za-prekratyavane-izgrazhdaneto-na-aets-belene.html", "text": "Депутатите ще гласуват решението за прекратяване изграждането на АЕЦ „Белене“ от 2012 година по предложение на БСП. Това се посочва в програмата за работа на Народното събрание. Като един от мотивите за взетото през 2012 година решение се изтъква невъзможността бюджетът или държавните електроцентрали да финансират или изплащат кредити за проект с недоказана икономическа ефективност. Освен отмяна на решението, опозицията настоява парламентът да възложи на енергийния министър да преговаря с потенциални инвеститори и да уведомява депутатите за резултатите от преговорите. \r\nОт ГЕРБ пък предлагат възобновяване на търсенето на възможности за изграждане на АЕЦ „Белене“. Според решението парламентът възлага на енергийния министър да търси възможности за реализация на проекта, съвместно със стратегически инвеститор, на пазарен принцип, без държавна гаранция. От ГЕРБ препоръчват МС да предприеме действия по отмяна на решението за спирането на „Белене“. \r\nКакто БСП, така и ГЕРБ дават на министъра срок до 31 октомври да предложи възможности за структурирането на проекта. Вчера в Комисията по енергетика проекторешението на ГЕРБ беше прието, а на БСП- отхвърлено.", "date": "2018.06.07", "title": "Депутатите ще гласуват решението за прекратяване изграждането на АЕЦ „Белене“"}
{"url": "http://www.focus-news.net/news/2018/06/07/2530860/pazardzhik-dve-zheni-sa-postradali-pri-katastrofa-mezhdu-lek-avtomobil-i-kamion-na-avtomagistrala-trakiya-v-rayona-na-75-i-km.html", "text": "Две жени са пострадали при катастрофа между лек автомобил и камион на автомагистрала „Тракия“, в района на 75-и км. Това съобщиха за Агенция „Фокус“ от пресцентъра на МВР. Лекият автомобил се е ударил в товарния. Жената, шофирала колата и спътничката ѝ са транспортирани в болнично заведение за преглед и ако се налага - за лечение. Движението към момента се извършва само в изпреварващата лента. На място има полицейски екип, който е запазил местопроизшествието.", "date": "2018.06.07", "title": "Пазарджик: Две жени са пострадали при катастрофа между лек автомобил и камион на автомагистрала „Тракия“, в района на 75-и км"}
{"url": "http://www.focus-news.net/news/2018/06/07/2530868/inzh-svetoslav-glosov-api-avtomagistrala-hemus-se-nuzhdae-ot-nay-mnogo-remonti.html", "text": "Магистрала \"Хемус\", която е изградена преди повече от 35 години е може би пътят, в който има най-много необходимост от ремонтни дейности предвид това, че последните 30-35 години по тази магистрала не е правено нищо и това главно по съоръженията - тунели и мостови съоръжения. Това каза в предаването \"Денят започва\" по БНТ инж. Светослав Глосов, член на Управителния съвет на Агенция „Пътна инфраструктура“ (АПИ). Той обясни, че през зимата е невъзможно да се работи по тези виадукти, тъй като са в тежко състояние, а някои от елементите на съоръженията са в предаварийно ситуация. По думите му затова и толкова спешно се е наложило тяхното отремонтиране. Той допълни, че предстои довършване на ремонта на тунела на Витиня и припомни, че преди време там са били подновени осветлени и други елементи. „Знаете миналата година десните тръби на Витиня и Ечемишка бяха изцяло ремонтирани, въведени във вид, съгласно европейските изисквания и съвсем съвременни тунели в България. Така че по \"Хемус\" ремонтите ще продължат в тези участъци“, уточни инж. Глосов.\r\nПо отношение на магистрала \"Тракия\" Глосов обясни, че в момента тече ремонт между 134 и 156 километър - частта между Пловдив и Чирпан. По думите му от 1995 година там не е ремонтирано нищо. Той подчерта, че по участъка се работи сериозно.\r\nЗа автомагистрала „Люлин“ Глосов уточни, че има две кални свлачища, които са се получили през зимата и по тях се работи в момента, затова е затруднено движението в посока към София. „Работи се и събота и неделя така че максимално бързо да бъдат укрепени тези свлачища“, подчерта той.\r\nЗа автомагистрала „Струма“ той обясни, че предстоят три лота, два от които са в процес на изграждане. „Лот 3.3, който е от Кресна до Сандански, се работи и ще бъде въведен в експлоатация предсрочно - очакванията са края на октомври да бъде въведен в експлоатация. По лот 3.1 проблемът с археологията, който нашумя, считаме, че не е проблем, археолозите са в графика с разкопките, които правят. 20 юли е техният срок да се произнесат. Най-вероятно по това, което в момента се коментира от тяхна страна, ако има ценни артефакти, те да бъдат изнесени настрани и магистралата да продължи“, каза още инж. Светослав Глосов.", "date": "2018.06.07", "title": "Инж. Светослав Глосов, АПИ: Автомагистрала „Хемус“ се нуждае от най-много ремонти"}
{"url": "http://www.focus-news.net/news/2018/06/07/2530865/radio-svobodna-evropa-makedoniya-amerikanskiyat-poslanik-v-kosovo-demonstrira-zagrizhenost-zaradi-intsidentite-sreshtu-sarbite.html", "text": "Посланикът на САЩ в Косово Грег Делави изрази загриженост заради тревожния брой инциденти срещу представителите на сръбската общност в най-младата държава на Балканите, определяйки ги като неприемливи, предава Радио „Свободна Европа“  в македонската си редакция.\r\n„Ясно е, че полицията реагира, това е хубаво, но мисля, че реакцията трябва да се подобри и да се работи повече за превенция, отколкото само тогава, когато има инцидент“, подчерта Делави за редакцията, като поясни, че темата е била обсъдена в рамките на среща с косовкия министър-председател Рамуш Харадинай.Тереза Герова", "date": "2018.06.07", "title": "Радио „Свободна Европа“ (Македония): Американският посланик в Косово демонстрира загриженост заради инцидентите срещу сърбите"}
{"url": "http://www.focus-news.net/news/2018/06/07/2530869/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и автомагистрала „Струма“ в участъка от Благоевградска област. Това каза за Радио „Фокус“ – Пирин дежурният служител в Областно пътно управление - Благоевград. Няма ремонтни дейности по първокласните и второкласните пътища в региона. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.07", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/06/07/2530867/sofiya-negovo-preosveshtenstvo-belogradchishkiyat-episkop-polikarp-shte-iznese-beseda-v-enoriyskiya-tsentar-na-hram-sv-sv-kiril-i-metodiy.html", "text": "С благословението на Негово Светейшество Софийския митрополит и Български патриарх НЕОФИТ, Софийският викарий Белоградчишки епископ Поликарп ще изнесе беседа от 18.00 часа днес в енорийския център на столичния храм \"Св. св. Кирил и Методий\" на ул. \"Г. Вашингтон\" 47, предаде репортер на Агенция \"Фокус\". Темата на беседата ще бъде „На какво ни учат всички български светии?“. Тази година Неделята на всички български светии се отбелязва на 10 юни.\r\nНикола ПЕТКОВ", "date": "2018.06.07", "title": "София: Негово преосвещенство Белоградчишкият епископ Поликарп ще изнесе беседа в енорийския център на храм \"Св. св. Кирил и Методий\""}
{"url": "http://www.focus-news.net/news/2018/06/07/2530866/pernik-shte-badat-podmeneni-svetofarnite-uredbi-na-bul-sv-sv-kiril-i-metodiy-i-bul-yuriy-gagarin-v-kv-ivan-pashov.html", "text": "Подменят старите три и двусекционни лампови секции с нови светодиодни такива на кръстовището на бул. „Св. св. Кирил и Методий“ и „Юрий Гагарин“ в кв. \"Иван Пашов\". Това съобщиха от пресцентъра на Община Перник. Ремонтните дейности ще се осъществят днес и утре (8 юни). От общинската администрация умоляват гражданите да минават през кръстовището с повишено внимание. За допълнителна сигурност ще има и полицейско присъствие.\r\nВ договора е предвидено да бъдат подменени старите лампови секции на още седем кръстовища. Това са всички светофарни секции по протежението на бул. \"Юрий Гагарин\", кръстовище „Шахтьор“, при магазин Кауфланд – център и в село – Драгичево на Път I -1 при разклона за село Рударци.", "date": "2018.06.07", "title": "Перник: Ще бъдат подменени светофарните уредби на бул. „Св. св. Кирил и Методий“ и бул. „Юрий Гагарин“ в кв. \"Иван Пашов\""}
{"url": "http://www.focus-news.net/news/2018/06/07/2530864/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с реконструкция на съществуващ водопровод в жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Орландовци“ – карето между ул: жп линия Река Суходолска; ул. „Първа българска армия“, ул. „Нешо Бончев“, ул. „Планинско цвете“, ул. „Снежник“, ул. „Първа българска армия“, ул. „Каменоделска“, ул. „Кожарска“, Владайска река, ул. „Дан Колов“, ул. „Воднянка“, ул. „Липов цвят“, ул. „Жак Дюкло“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на магазин Била.\r\nСлед възстановяване на водоснабдяването е възможно временно леко повишаване на мътността на водата.\r\nВъв връзка с монтаж на спирателен кран във се налага спиране на водоподаването от 09:00 до 21:00 часа на клиентите на „Софийска вода”, живеещи в района на: в.з. Бункера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрушка църква“ на кръстовището с ул. „Бистришко шосе“.\r\nВъв връзка с реконструкция на уличен водопровод на ул. „Павел Красов“, кв. „Горубляне“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Павел Красов“ между ул. „Шиндра“ и ул. „Селището“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Павел Красов“ ъгъла с ул. „Селището“.\r\nВъв връзка с подмяна на сградно водопроводно отклонение на ул. „Проф. Борис Йоцов“ във в.з. Симеоново-Драгалевци се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Проф. Борис Йоцов“ от ул. „ Хилендарски манастир“ до ул. „Проф. Борис Йоцов“ №39; ул. „Огюст Дозон“ от ул. „Проф. Борис Йоцов“ до ул. „Георги Заркин“; ул. „Шарколията“ от №2 до ул. „Огюст Дозон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Борис Йоцов“ на ъгъла с ул. „Огюст Дозон“.\r\nВъв връзка с подмяна на сградно водопроводно отклонение на ул. 2, кв. „Враждебна“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 30, ул. 5, ул. 8 и ул. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 9.\r\nВъв връзка с монтаж на водомерeн възел на ул. „Китна“, кв. “Княжево” налага спиране на водоподаването от 09:30 до 15:00 часа на клиентите на „Софийска вода”, живеещи в района на: ул. „Китна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Китна“ с ул. „Миле  Пойорданов“.\r\nВъв връзка с подмяна на сградно водопроводно отклонение в кв. „Кремиковци“ се налага спиране на водоподаването от 10:00 до 17:00 часа на клиентите на „Софийска вода”, живеещи в района между: ул. \"Чавдар\", ул. \"Кремиковска\", ул. \"Река Елешница\", ул. \"Славянка\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянка“ на ъгъла с ул. „Чавдар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/07/2530863/stara-zagora-v-grada-shte-se-provede-sedmoto-izdanie-na-mezhdunarodniya-dzhaz-forum-stara-zagora.html", "text": "Седмото издание на международния „Джаз форум Стара Загора“ ще бъде открито от 19.00 часа днес на основната сцена сред античния комплекс „Августа Траяна“, когато ще бъде изпълнен фестивалният химн „Зара джаз фанфари“. Дамите в джаза – това е акцентът тази година, съобщават организаторите. \r\nКамелия Тодорова поставя началото, а след нея за първи път в България ще се представи тромбонистката Карол Джарвис от Великобритания - една изключително стилна, талантлива и упорита дама, покорила световните музикални подиуми. Етноджазът на Аутентик квинтет със специалното участие на гъдуларката Даринка Цекова е третата формация в четвъртък. \r\nВ петък и събота Стара Загора посреща още френската сензация Камий Берто, която взриви световната джазова общност през лятото на 2015 г. с вокалния си талант и с дързостта си. От Румъния пристига безспорно най-утвърдената джазова певица Мария Радукану, Агниешка Хекиерт от Полша се представя в колаборация с изключително успешния в Германия пианист Константин Костов. \r\n„Красивото лице на джаза ще търсим и с Нара Аракелян от Армения“ – съобщават организаторите. \r\nНе по-малко любопитно е участието на една българка, завладяла европейските сцени като водещ саксофонист, аранжор и композитор - Боряна Димитрова, която ще чуем съвместно с Военния биг бенд на Стара Загора. \r\n\"Джаз форум Стара Загора\" се организира от Община Стара Загора и фондация \"Джазтет\", с подкрепата на фондация \"Америка за България\", „Контур Глобал Марица Изток 3“, „БулАгро“, очна клиника „Трошев“, хотелите \"Форум\" и \"Уникато\", ресторант \"При кмета\", и със специалното медийно партньорство на Радио Стара Загора. \r\nВсички събития са с вход свободен.", "date": "2018.06.07", "title": "Стара Загора: В града ще се проведе седмото издание на международния „Джаз форум Стара Загора“"}
{"url": "http://www.focus-news.net/news/2018/06/07/2530857/denyat-7-yuni-v-svetovnata-istoriya.html", "text": "2017 г. \r\nОстанки от Хомо Сапиенс, които датират отпреди 300 000 години и напомнят тези на съвременен човек, са открити от археолози в Джебел Ирхуд, Мароко.\r\n2017 г. \r\nВоенен самолет на Мианмар, превозващ 120 души на борда, се разбива в Андаманско море. \r\n2017 г. \r\nВъоръжени мъже атакуват Ислямската консултативна асамблея и мавзолея на Рухола Хомейни в Техеран, Иран. Осемнадесет цивилни са убити при нападението срещу парламента и един в атаката срещу мавзолея. ИСлямска държава пое вината за нападението\r\n2015 г.\r\nТурската Партия на справедливостта и развитието (AKP) печели парламентарните избори с 41% от вота на избирателите.\r\n2014 г.\r\nПетро Порошенко встъпва в длъжност президент на Украйна.\r\n2013 г.\r\nРусия и Пакистан се договарят за укрепване на връзките между двете страни.\r\n2006 г.\r\nЧерногорското министерство на външните работи внася искане за членство на Черна гора в Съвета на Европа. В писмо до генералния секретар на организацията Тери Дейвис се изразява увереността на Черна гора, че като независима държава ще получи членство в Съвета на Европа, както и готовността й да съдейства за запазване и прилагане на идеите и принципите, които представляват общо наследство на европейското семейство. Черна гора изцяло приема принципите на върховенството на закона, преди всичко защитата на правата на човека и малцинствата и на свободата на своите граждани, се изтъква в писмото.\r\n1989 г.\r\nВисокопоставеният комунистически реформатор Имре Пожгай призовава за сформиране на движение за демократична Унгария.\r\n1982 г.\r\nОтваря врати за посетители \"Грейсланд\" - имението, в което е живял попидолът Елвис Пресли.\r\n1962 г.\r\nЗавършва съвещание на представители на комунистически и работнически партии на страните - членки на СИВ обсъжда икономическото сътрудничество между тях. То се провежда в Москва. Съветът за икономическа взаимопомощ е междуправителствен съюз, учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Той е доминиран от СССР. Системно подчинява икономиката на политиката и интересите на Съветския съюз. Разпуснат е през 1991 г.\r\n1948 г.\r\nЧехословашкият президент Едуард Бенеш подава оставка, за да не бъде принуден да подпише новата конституция, която утвърждава властта на комунистите.\r\nЕдуард Бенеш е чешки общественик и държавник. В периода 1935-1938 г. е президент . От 1921 г. до 1922 г. е министър-председател и министър на външните работи на Чехия от 1918 г. до 1935 г. Той е един от инициаторите, създателите и активните функционери на т. нар. Малка Антанта. В периода 1923-1927 г. е член на Съвета и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия през октомври 1938 г. подава оставка като президент и заминава в САЩ, където е професор в Чикагския университет. След Втората световна война отново става президент на Чехословашка република - официално е избран на 19 април 1946 г.\r\n1929 г.\r\nПапската държава е възстановена под името Ватикана, след като е ликвидирана през 1870 г. Ватикана е папска държава, намираща се в центъра на гр. Рим, на хълма Монте Ватикан на брега на Тибър. Официалният език е латински, италиански. Паричната единица е ватиканска лира. Носи името на хълма, на който през средновековието е построен дворецът-резиденция на римския папа. \r\nДнешния статут е установен през 1929 г. въз основа на Латеранските договори, преразгледани през 1984 г. Има правила, поведение, церемонии, като тези на кралския двор. Страната се охранява от швейцарската гвардия, формирана през XVI в. Членовете £ носят ренесансови униформи, проектирани от Микеланджело. Ватикана е комплекс от култови сгради, дворцови и крепостни съоръжения, вътрешни дворове и паркове.\r\n1916 г.\r\nУмира Емил Фаге – френски литературен историк, член на Френската академия от 1900 г. Последовател е на Иполит Тен. Отдава предпочитание на литературен портрет (“Волтер”, 1894 г.), характеристики на писатели (“Флобер”, 1899 г.), разглежда отделни страни от тяхното творчество (“Русо против Молиер”, 1912 г.). С известен консерватизъм е белязана серията “Шестнадесети век” (1894 г.), “Седемнадесети век” (1895 г.) и “История на френската литература” (1900-1901 г.).\r\n1914 г.\r\nПрез новооткрития Панамски канал преминава първият кораб.\r\nПанамският канал е воден път с международно значение в Централна Америка. Дължината му е 81 600 метра. Свързва пристанищата на Карибско море (Кристобал, Колон) и на Тихия океан (Панама, Балбоа). Построен през 1914 г., каналът е официално открит през 1920 г. От 1914 до 1979 г.се намира под юрисдикцията на САЩ. До 2000 г. се управлява от специална комисия, след което преминава под пълната власт на Панама. Широчината му е от 150 до 300 м, дълбочината на фарватера - 12,8-25,9 м и 12 шлюза.\r\n1905 г.\r\nШвеция и Норвегия подписват договор за разделяне, с който прекратяват съществуването си като обединена държава.\r\nПрез 1814 г. Норвегия се отцепва от Дания и сключва уния с Швеция, която от 1818 г. е управлявана от нова династия в лицето на Бернадот. По време на либералното управление на Оскар I и Оскар II Швеция се стабилизира в стопанско отношение, но вътрешните политическите борби довеждат до отделянето на Норвегия, която през 1905 г. се обявява за самостоятелно кралство.\r\n1879 г.\r\nВисоката порта назначава комисия по реформите в европейските вилаети в изпълнение на чл. 23 от Берлинския договор. През септември проектът е одобрен от Държавния съвет (Дивана) и през ноември е изпратен за обсъждане във вилаетите.\r\n1498 г.\r\nХристофор Колумб се отправя на третото си пътешествие. Третата експедиция (1498-1500 г. ) се състои от 6 кораба, 3 от които Колумб повежда през Атлантическия океан, и на 31 юни 1498 г. открива о-в Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен.\r\n1494 г.\r\nЗа запазване на добрите отношения Испания и Португалия подписват под егидата на папата договора от Тордесиляс, с който си поделят Новия свят. Според определената мислена линия, минаваща от север на юг през Атлантическия океан, всички земи – открити или не – на запад от нея, се считат за собственост на Испания, а в другата посока – за собственост на Португалия, независимо коя от двете държави прави новите открития. По този начин Португалия получава откритата от испанците Бразилия.\r\n1099 г.\r\nВойните от Първия кръстоносен поход започват обсадата на Йерусалим. След месец и половина те завземат града и го подлагат на пълно опустошение, като избиват много от жителите му – и мюсюлмани, и евреи, въпреки своето обещание да пощадят живота им.\r\nКръстоносните походи са завоевателни походи на западноевропейските феодали на Изток (1096-1270 г.). Организирани са под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийски владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи. Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономическо по-развитите страни от Близкия изток. Отначало в Кръстоносните походи участват и много бедни селяни. Първият Кръстоносен поход се състои в периода 1096-1099 г. Той е обявен в Клермон от папа Урбан II (1095 г.). В него се включват много селяни. Кръстоносците завладяват Йерусалим през юли 1099 г., който става столица на Йерусалимското кралство. \r\nВторият Кръстоносен поход е в годините между 1147-1149 г. Ръководен е от френския крал Луи VII и германския крал Конрад III и завършва с неуспех.\r\nНеуспешно завършва и Третият Кръстоносен поход (1189-1192 г.), предизвикан от завладяването на Йерусалим от египетския султан Саллах ад-Дин. Кръстоносните войски са предвождани от германския император Фридрих I Барбароса, френския крал Филип II Август и английския крал Ричард I Лъвското сърце. \r\nЧетвъртият Кръстоносен поход е организиран от папа Инокентий III (1199 г.) и в него участват френски, германски и италиански кръстоносци. Кръстоносците завладяват Цариград (ноември 1202 г.) и създават Латинската империя (април 1204 г.). Проява на религиозен фанатизъм са детските Кръстоносни походи (1212 г.), в които умират десетки хиляди деца (част от тях загиват по време на буря в Средиземно море, а останалите живи са продадени в робство в Египет). \r\nКръстоносните походи от Петия до Осмия са завоевателни. Петият се провежда от 1217 г. до 1221 г. и е срещу Египет. В него участват австрийския херцог Леополд VI и унгарския крал Андраш II. Походът е неуспешен. \r\nПо време на Шестия Кръстоносен поход от 1228 до 1229 г., командван от германския император Фридрих II, християните успяват отново да завладеят Йерусалим (1229 г.), но мюсюлманите си го връщат обратно (1244 г.).\r\nСедмият Кръстоносен поход (1248-1254 г.) е в Египет, а Осмият (1270 г.) - в Тунис. Двата похода са командвани от френския крал Луи IХ Свети, но завършват с пълен крах за кръстоносците. По време на Кръстоносните походи търговията в Средиземно море значително се разраства. Връзките с Изтока позволяват на западноевропейски страни да използват техническите, стопанските и културните постижения на източните държави. Същевременно продължителните кръвопролитни войни предизвикват огромни човешки и материални загуби, което носи отрицателни последствия за развитието на европейски страни.На тази дата са родени:\r\n1963 г.\r\nРоден е Александър Праматарски – юрист, политически и държавен деец. Завършва право в Софийския университет \"Св. Климент Охридски\". След 10 ноември 1989 г. участва активно в обществено-политическия живот на страната. Председател е на Демократическата партия от 26 февруари 2000 г. Депутат е в VII Велико народно събрание и в ХХXVI, ХХXVIII и ХХXIX Народно събрание. От май до декември 1992 г. е министър на търговията. Във второто правителство на Иван Костов (1999-2001 г.) е министър без портфейл. Съпредседател е на коалиция Народен съюз. През 2005 г. преди парламентарните избори напуска съюза с Анастасия Мозер и се включва в коалицията ОДС (СДС, Демократическа партия, Движение \"Гергьовден\", БЗНС-НС - БЗНС, ДРОМ). Става депутат в XL НС от София.\r\n1958 г.\r\nРоден е Принс – американски рокпевец и рокмузикант. Роден е в семейство на джазов музикант (мулат) и певица (от италиански произход). Свири от малък на различни инструменти, а от 12-годишни възраст участва в различни групи в родния си град. Музикалната му концепция е еклектична, в нея се откриват елементи, напомнящи за Л. Ричърд, М. Джагър или Дж. Хендрикс, като блус, диско, рок, фънк. Работи с групите \"Тайм\", \"Венити сикс\", \"Революшън\" и \"Аполония сикс\". Популярност му носи албумът \"Виолетов дъжд\" (1984 г., едноименен филм), който се задържа на първо място в класацията на сп. \"Билборд\" в продължение на 22 седмици. \r\nАлбуми: \"For You\" (1978 г.), \"Prince\" (1979 г.), \"Dirty Mind\" (1980 г.), \"Controversy\" (1981 г.), \"1999\" (1982 г. ), \"Purple Rain\" (1984 г.), \"Around the World in a Day\" (1985 г.), \"Parade\" (1986 г.), \"Sign O the Times\" (1987 г.), \"Lovesexy\" (1988 г.), \"Batman (музика към филм)\" (1989 г.), \" Graffiti Bridge (музика към филм)\" (1990 г.), \"Diamonds and Pearls\" (1991 г., 1992 г.), \"Gold Nigga\" (1993 г.), \"The Hits/The B Sides\" (1993 г.), \"The beautiful Experience\" (1994 г.), \"1-800-New Funk\" (1994 г.), \"Come\" (1994 г.), \"The Black Album\" (1994 г.), \"Exodus\" (1995 г.), \"The Gold Experience\" (1995 г.), \"Girl 6” (1996 г.), \"Chaos and Disorder\" (1996 г.), \"Emancipation\" (1996 г.), \"Crystal Ball\" (1998 г.), \"The Truth/Kama Sutra\" (1998 г.), \"New Power Soul\" (1998 г.), \"Roadhouse Garden\" (1999 г.), \"Rave Und the Joy Fantastic\" (1999 г.), \"The Beautiful Experience [Bellmark]\" (2001 г.).\r\n1940 г.\r\nРоден е Том Джонс (псевдоним на Томас Удуърт) –известен английски поппевец. Пее от началото на 60-те години под псевдоним Томи Скот, когато организира оркестър. Заминава с продуцента Уелман Милс за Лондон и сключва договор с фирмата \"DECCA\". С името Том Джонс пее от 1964 г. През 70-те години пробива в САЩ, където участва в шоупрограми по телевизията и в увеселителни заведения в Лас Вегас. Повечето от песните му бързо се превръщат в шлагери. През 1987 г. изпълнява главна роля в мюзикъла \"Матадор\". В началото на 90-те години отново организира концерти.\r\n1896 г.\r\nРоден е Робърт Сандърс Мъликен – американски физико-химик. През 1966 г. получава Нобелова награда за изследване на химични връзки и електродните структури на молекулите чрез метода на молекулните орбити. През 1917 г. завършва Масачузетския технологичен институт. В Чикагския университет получава степен доктор по философия през 1921 г. и работи там до 1925 г., като едновременно преподава и в Харвардския университет. През 1926-1928 г. е преподавател в Нюйоркския университет. От 1928 г. се завръща в Чикагския университет (през 1931-1961 г. е професор по физика, от 1965 г. почетен професор). По време на Втората световна война работи по проекта за американско ядрено оръжие. Той е един от първите, които използват компютърните методи за изследване на молекулярната структура (50-те години на ХХ в.)\r\n1890 г.\r\nРоден е Карл Спенсър Лешли – американски психолог и физиолог, представител на съвременната невропсихология, професор от 1920 г. В периода 1920-1926 г. е преподавател в Минесота и Харвард (1935-1955 г.). Научните му интереси са в областта на изследването на мозъчната дейност във връзка с поведението на човека. Експериментално доказва несъстоятелността на съществуващите представи за мозъчната локализация, съгласно които дори най-сложните мозъчни функции са тясно свързани със специфичния анатомичен субстрат, като противопоставя на това схващане разбирането за пластичността на висшите раздели на главния мозък и функционалната многозначност на мозъчната структура. Трудовете на Лешли са отправен пункт за разработката на съвременните схващания за мозъчната организация на висшите психични функции при човека.\r\n1879 г.\r\nРоден е Кнуд Расмусен – датски полярен изследовател и етнограф. В периода 1902-1933 г. взима участие и ръководи редица експедиции в Гренландия и арктическа Америка. Един от най-големите изследователи на ескимоската култура. Умира на 21 декември 1933 г. в Копенхаген.\r\n1877 г.\r\nРоден е Петър Ацев – деец на македоно-одринското революционно движение. За периода 1897–1901 г. е учител в Прилеп, Крушево и други селища в Македония. В началото на 1902 г. излиза в нелегалност, няколко месеца по-късно е околийски войвода в Прилепско. Взема участие в Илинденско-Преображенското въстание - 1903 г. След потушаването му продължава да се сражава с турските войски и със сръбските и гръцките чети. През 1906 г. е избран за член на Битолския окръжен революционен комитет. След Младотурската революция излиза от нелегалност и се установява да живее в Прилеп. Две години по-късно е арестуван и 15 месеца е разкарван из различни затвори в Македония и Мала Азия. Освободен е през 1911 г. и се заселва в Пловдив. Участва като доброволец в Балканската война 1912–1913 г. Член е на Илинденската организация.\r\n1868 г.\r\nРоден е Чарлз Рени Макинтош – шотландски архитект. Работи в Глазгоу и Лондон. Един от представителите на стила модерн. Оказва изключително влияние върху развитието на рационализма във Великобритания, Германия и Австрия. Участва в обединението на художниците конструктори “The Four”, организирано през 1890 г. Най-големият му проект е сградата на Училището по изкуства в Глазгоу (1898-1909 г.). Работи и върху оформление на интериори и конструиране на мебели.\r\n1862 г.\r\nРоден е Филип Едуард Антон фон Ленард – германски физик. Доцент е в Бон, професор в Бреслау, Аахен и Хайделберг. Заедно с професор Волф издава трудове върху капилярността, фосфоресценцията, последиците от виолетовата светлина, електрическия капацитет на бисмута и др. Изследванията на Ленард позволяват на Рьонтген да открие лъчите Х. Лауреат е на Нобелова награда за физика (1905 г.). Умира на 20 май 1947 г. в Меселхаузен, Германия.\r\n1848 г.\r\nРоден е Пол Еужен Анри Гоген – френски живописец, постимпресионист. Пол Гоген е морски офицер. През 70-те години напуска Франция и се преселва на о-в Таити, Полинезия. В творчеството си изобразява хармонията между човека и природата, бита на народите на Океания. Композициите му се отличават с уравновесеност, вътрешен ритъм, статичност, пространството е разгърнато не перспективно, а плоскостно, поради което картините му наподобяват фрески. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ в. - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.).\r\n1794 г.\r\nРоден е Пьотр Яковлевич Чаадаев – руски мислител и публицист. Роден е в дворянско семейство. От 1808 г. до 1811 г. учи в Московския университет, където се сближава с Н. И. Тургенев и И. Д. Якушкин. Взема участие в Отечествената война (1812 г.) и задграничните походи (1813-1814 г.). Член е на масонската ложа (от 1816 г.) “Сдружени братя” заедно с А. С. Грибоедов, П. И. Пестел, С. П. Волконски и др., на”Съюза на благоденствието” (1819 г.), на Северното общество на декабристите (1821 г., без да бъде особено деен член на тайните общества). От 1823 г. до 1826 г. пътува в чужбина (Германия, Великобритания, Франция), където се запознава с Шелинг и Ф. Ламение. Завръща се в Москва (1829 г.) и създава своите основни произведения - “Писма за философията на историята” (на френски език, първото от “философските писма” е публикувано в сп. “Телескоп”, 1836 г.). Философско-историческата мисъл на Чаадаев се явява мощен стимул за развитието и самоопределянето на руската философия като цяло. Умира на 26 април 1856 г. в Москва. \r\n1724 г.\r\nРоден е Антон Маулберч – австрийски живописец и офортист, майстор на монументално-декоративната живопис в стил барок. Живее във Виена от 1739 г. Учи във Виенската художествена академия (1741-1750 г.), където е професор от 1770 г. Работи в различни градове на Австрия, Унгария, Германия, Чехия, Словакия. Творчеството му е повлияно от венецианската живопис и стила на Рембранд. Някои произведения: фрески в църквата на пяристите (1752-1753 г.), университета (1756-1759 г.) и двореца Хофбург (1772 г.) във Виена, църкви в Хайлигенкройц - Гутенбрун (Долна Австрия, 1757-1758 г.), Шюмеге (Унгария, 1758 г.), Корнойбург (Долна Австрия, 1772 г.), съборната църква в Пати (Унгария, 1780-1781 г.), дворци в Крамержиже (Чехия, 1758-1760 г.), Инсбрук (1735-1776 г.), Сомбатхей (Унгария, 1783 г.) и др.На тази дата умират:\r\n1968 г.\r\nУмира Фьодор Василиевич Токарев – руски конструктор на стрелково оръжие, доктор на технически науки (1940 г.). Роден е на 14 юни 1871 г. През 1900 г. завършва Казашкото юнкерско училище и служи в казашки полк. През 1907 г. е слушател при Офицерското стрелково училище в Ораниенбаум. Същата година преработва магазинната винтовка образец от 1891 г. в автоматична, а през 1908-1914 я усъвършенства в Сестрорецкия оръжеен завод. В началото на Първата световна война е в действащата армия. След 1917 г. работи в Тулския оръжеен завод. През 1925 г. в Червената армия е въведена картечницата “МТ”, преработена от Токарев от картечницата “Максим”. През 1927 г. разработва първия руски картечен пистолет (автомат) с револверни патрони. През 1930 г. на въоръжение е приет самозарядният пистолет “ТТ”, а през 1938 г. - самозарядната винтовка “СВТ”.\r\n1935 г.\r\nУмира Иван Владимирович Мичурин – руски биолог и селекционер, създател на много сортове култури, почетен член е на Академията на науките на СССР (1935 г.). Разработва методи за селекция на плодово-ягодните растения, като използва метода на отдалечената хибридизация. Полага началото на отглеждането на север на множество южни култури. Последните години от живота си работи под наблюдението и ръководството на Н. Ив. Вавилов.\r\n1934 г.\r\nУмира Макарий Неврокопски (светско име: Марин Стамов) – висш духовник, митрополит. Роден е на 21 ноември 1876 г. в с. Драгижево, Търновско. Учи в родното си село, после в Одринската българска мъжка гимназия \"Д-р Петър Берон\" и в Петропавловската семинария край Лясковец, а след нейното преместване и в Самоков. През 1901 г. завършва Киевската духовна семинария и продължава образованието си в Санктпетербургската духовна академия, където получава научната степен \"кандидат на богословието\". След завръщането си в България е учител надзирател в Софийската духовна семинария. Приема монашество през 1904 г. През 1909 г. е удостоен с архимандритско достойнство и служи като протосингел в Софийската митрополия. От 1912 до 1915 г. е ректор на Софийската духовна семинария. Междувременно на 21 юни 1915 г. е избран за неврокопски митрополит, но поради смъртта на екзарх Йосиф I и включването на България в Първата световна война 1914–1918 г. хиротонисването му се извършва чак на 17 април 1916 г. Заема поста си през март 1918 г. През юли 1930 г. е избран за член на Светия синод.\r\n1840 г.\r\nУмира Фридрих Вилхем III – пруски крал от 1797 г. Той е роден на 3 август 1770 г. в Потсдам. Син е на Фридрих Вилхелм II. Присъединява се към четвъртата антифренска коалиция през 1806 г. По време на войната пруска армия е разбита и според Тилзитския мир (1807 г.) отстъпва на Франция 1/2 от територията на Прусия. В периода 1807-1804 г. е принуден да проведе редица буржоазни реформи. През 1812 г. участва с войски в похода на Наполеон срещу Русия. След победата на Русия обявява война на Франция през март 1813 г. По решение на Виенския конгрес (1814-1815 г.) получава Рейнската област, Вестфалия и голяма част от Саксония. Влиза в Свещения съюз. Участва с войски в потушаването на Полското въстание (1830-1831 г.).\r\n1825 г.\r\nРоден е Ричард Додридж Блекмор – английски писател. Учи в Оксфорд. Работи като юрист и учител. Известни произведения: сборник \"Стихове на Мелантер\" (1854 г.), исторически романи \"Лорна Дун\" (1869 г.), \"Момичето на Скера\" (1872 г.) и др. Умира на 20 януари 1900 г. в Тедингтън.\r\n555 г.\r\nУмира Вигилий – римски папа. Една от най-спорните фигури, заемала папския престол в периода на Ранното средновековие. Ръкоположен е с подкрепата на византийски императорски двор, след като обещава на императрица Теодора, съпруга на Юстиниан I (527-565 г.), да подкрепи отмяната на решенията на IV вселенски събор в Халкидон (451 г.). Подкрепя осъждането като еретически на съчинения на гръцки теолог от III в. Ориген, но не и на издадения от Юстиниан през 543 г. едикт срещу \"трите глави\", в който за еретически са обявени някои от съчинения на Теодор Мопсуетски, Теодорит Кирски и Ива Едески - теолози от V в., които не са приемани от монофизититеп (които Юстиниан настоява да се интегрират обратно в империята). В стремежа си да прекърши съпротивата на западните епископи императора арестува папата 22 ноември 545 г. и го отвежда в Константинопол, където след дълги преговори римски епископ утвърждава едикта (1 април 548 г.). Острата реакция на западни епископи обаче го принуждава да оттегли подкрепата си за едикта. На V вселенски събор в Константинопол (553 г.), на който \"трите глави\" са осъдени, императора компрометира папата, като изважда наяве тайната си кореспонденция с него. Поставен под домашен арест на 8 декември 553 г. папата утвърждава решенията на V вселенски събор, причина за продължилата до началото на VII в. в Западната църква схизма по въпроса за \"трите глави\".За изготвянето на историческата справка на Агенция “Фокус” са използвани следните източници:", "date": "2018.06.07", "title": "Денят 7 юни в световната история"}
{"url": "http://www.focus-news.net/news/2018/06/07/2530875/varna-paten-vazel-neofit-rilski-e-zatvoren-za-dvizhenie.html", "text": "По данни на Агенция „Пътна инфраструктура“ е затворен пътен възел Неофит Рилски, като транспортните средства се пренасочват по път Русе – Варна. Слизането от автомагистрала “Хемус“ посока с. Габърница и с. Неофит Рилски се осъществява на пътен възел Ветрино. Затворена е и връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на магистрала “Хемус“  се осъществява при  пътен възел Девня. Движението в участъка пътен възел Ветрино – Неофит Рилски от км 389+717  до км 393+600 се осъществява в ляво платно двупосочно в платното в посока София, поради ремонтни дейности на асфалтовата настилка. Движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nПътните настилки в област Варна сухи, видимостта е добра, но се очакват превалявания и през днешният ден. Над Черноморието ще има променлива облачност с максимални температури между 27° и 32° градуса.\r\nДвижението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т. по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100. Движението се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа по направление Старо Оряхово – Гроздьово от км 23+403 до км 41+705 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.07", "title": "Варна: Пътен възел Неофит Рилски е затворен за движение"}
{"url": "http://www.focus-news.net/news/2018/06/07/2530872/burgas-izvarshva-se-izkarpvane-na-dupki-po-pat-burgas-karnobat-i-pat-chernograd-aytos.html", "text": "Продължават ремонтните дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. Във връзка с извършването на ремонтни дейности на асфалтовата настилка платното в посока от квартал „Ветрен“ към Бургас е временно затворено за движение на моторни превозни средства. Движението се осъществява двупосочно в платното за движение към кв. „Ветрен“. Временната организация на движението ще е до 30 юни 2018 г. Шофьорите да се движат със съобразена скорост и повишено внимание. Извършват се кърпежи в отсечките Бургас - Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас - Синеморец, Крайморие - Росенец, Средец - Айтос, Калово - Зеберново, Визица — Петрова нива, Кръстина - Камено, както и в отсечката кв. “Горно Езерово“ - село Братово. Затворен за ремонт е участъка Ахелой - Поморие, като шофьорите използват обходните маршрути през Каблешково и Каменар. Пътните настилки са сухи и нормални проходими. Видимостта е отлична.\r\nВеселина НИКОЛОВА", "date": "2018.06.07", "title": "Бургас: Извършва се изкърпване на дупки по път Бургас - Карнобат и път Черноград – Айтос"}
{"url": "http://www.focus-news.net/news/2018/06/07/2530877/pregled-na-osnovnite-temi-v-burgaskiya-pechat.html", "text": "„16 вида комари и папатаци носят риск от инфекции“ е челното заглавие на страниците на регионалния ежедневник „Черноморски фар“. „Наблюдават под лупа мигрантите“ и „Осем случая на малария внесени у нас от чужбина“, уточнява под заглавието на материала. Сред пренасяните от тях патогени са вирусите „Западен Нил“, Чикунгуня“, „Вирус на Денга“, „Вирус Ла Крос“, „Лайшманиоза“, „Дирофилария“ и ред други. Всичките 16 насекоми са характерни за нашия регион, пише още изданието.\r\n„От Апи рапортуват: 5 месеца по-рано е готов пътят за Слънчев бряг“ е друго заглавие от първа страница на днешния брой на всекидневника .  Председателят на УС на АПИ съобщи, че до края на ремонтите на АМ „Тракия“ в почивните дни ще има постоянно присъствие на „Пътна полиция“, тъй като в неделя е имало недобросъвестни шофьори, които са навлизали в аварийната лента и неспазвайки правилата за движение, са затруднили пътуването на всички останали. „Община Бургас предлага безплатен спорт за децата на града“ и „Диян боксьора отново извън ареста“, са другите теми от челото на вестника днес.\r\nА темата на деня е посветена на образованието с две заглавия „54 неприети първокласници след първо класиране“ и „Няма седмокласник с максимален брой точни в областта“.", "date": "2018.06.07", "title": "Преглед на основните теми в бургаския печат"}
{"url": "http://www.focus-news.net/news/2018/06/07/2530874/veliko-tarnovo-zatvoren-za-tovarni-avtomobili-nad-10-tona-e-pat-551-debelets-sredni-kolibi-elena.html", "text": "Интензивно е движението по главните булеварди и кръстовища в града в началото на работния ден. Пътните настилки са сухи, а времето – ясно и слънчево. предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града. Условията за пътуване в региона също са нормални. Настилките са сухи, а времето ясно. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности. Срокът за приключване на преасфалтирането е края на юни. Обходният маршрут е през село Шереметя. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост.\r\nЛуиза ТРАНЧЕВА", "date": "2018.06.07", "title": "Велико Търново: Затворен за товарни автомобили над 10 тона е път -551 Дебелец - Средни колиби - Елена"}
{"url": "http://www.focus-news.net/news/2018/06/07/2530870/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.06.07", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/06/07/2530876/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за Радио „Фокус“ - Пирин от Гранична полиция. Спокойно се осъществява преминаването през ГКПП „Илинден“. Без проблеми се извършва и преминаването на останалите гранични пунктове с Република Гърция.\r\nНатали СТЕФАНОВА", "date": "2018.06.07", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/06/07/2530878/faz-turtsite-v-germaniya-zapochvat-glasuvane-za-prezidentskite-i-parlamentarni-izbori-v-rodinata-im.html", "text": "Близо 1,4 млн. избиратели с турски паспорти, живеещи в Германия, могат от четвъртък, 7 юни, да упражнят правото си на глас за президентските и парламентарни избори в родината си, съобщава националният ежедневник Die Frankfurter Allgemeine Zeitung.\r\nПо данни на Генералното консулство на Турция във ФРГ, избирателните секции на германска територия ще останат на разположение за избирателите до 19 юни. Такива са отворени в Берлин, Дюселдорф, Есен, Франкфурт, Хановер, Хамбург, Кьолн, Мюнхен, Нюрнберг и Щутгарт. В самата Турция общите избори са насрочени за 24 юни, припомнят от редакцията.\r\nТурският държавен глава Реждеп Тайип Ердоган, който след опита за преврат от лятото на 2016 г. предприе серия мерки срещу критиците си, се стреми към преизбиране. Резултатите от последните социологически проучвания показват, че победата му на първия тур не е съвсем сигурна. Ако се стигне до втори тур, турците в Германия ще гласуват в периода от 30 юни до 4 юли. В Турция той е планиран за 8 юли.Тереза Герова", "date": "2018.06.07", "title": "FAZ: Турците в Германия започват гласуване за президентските и парламентарни избори в родината им"}
{"url": "http://www.focus-news.net/news/2018/06/07/2530880/burgas-pred-etnografskiya-muzey-shte-se-provede-kontsert-na-zhivko-petrov-i-trio-jp3.html", "text": "От 19.00 часа днес пред Етнографския музей ще се проведе концерт на трио JP3 – Живко Петров (пиано), Веселин Веселинов – Еко (бас) и Димитър Семов (ударни). Това съобщиха от пресцентъра на Община Бургас. Мястото и тази година е зеленото пространство пред Етнографския музей в самия център на града. Проектът „JAZZFACTORY.BG – Европа среща джаз музиката на България“ на сдружение „Кауза Култура“ е продължение на изключително успешната инициатива „Джаз в музея“, която събра хиляди меломани в 12 български града. Тази година проектът се реализира с финансовата подкрепа на „Културна програма за Българското председателство на Съвета на Европейския съюз 2018 г.“ на Национален фонд „Култура“. Живко Петров е един от най-влиятелните съвременни български музиканти. Той е пианист, композитор, продуцент и аранжор. През годините той е получил много награди, включително и наградата „Кристална Лира“ през 2005 година. Работи с много български музиканти като Лили Иванова, Йълдъз Ибрахимова, Камелия Тодорова, Белослава, Мария Илиева, Хилда Казасян, Орлин Горанов, както и международни такива – Chico Freeman, Francesco Bearzatti, Natalie The Floacist и Natalie Cole (Милано/ Piazza Duomo – Коледен концерт, 2008). Хитовото джаз трио има постоянни участия в клубове, фестивали в България и по целия свят, включително и участие в Royal Albert Hall със Sarah Brightman, Zucchero, Omar Faruk Tekbilek, Vasko Vasilev и други популярни международни звезди.", "date": "2018.06.07", "title": "Бургас: Пред Етнографския музей ще се проведе концерт на Живко Петров и трио JP3"}
{"url": "http://www.focus-news.net/news/2018/06/07/2530873/stara-zagora-mariya-grozdeva-shte-uchastva-v-darzhavnoto-parvenstvo-po-sportna-strelba-s-malokalibren-pistolet-koeto-shte-se-provede-v-grada.html", "text": "От днес до 10 юни 2018 г. Стара Загора и Клубът по спортна стрелба „Августа 1992” ще бъдат домакини на Държавното първенство по спортна стрелба с малокалибрен пистолет за 2018 г. Това съобщиха от пресцентъра на Община Стара Загора. На Стрелкови комплекс „Лозенец” очакват идването на най-добрите в момента български състезатели като двукратната олимпийска шампионка Мария Гроздева, трикратен носител на бронзов медал от Олимпийски игри и осем пъти европейска шампионка, Антоанета Бонева – многократна медалистка от Европейски първенства и Световни купи, Самуил Донков - участник в Олимпийските игри в Рио и медалист от Световни купи и др. Състезанието се организира под егидата на „Български Стрелкови Съюз” с подкрепата на Министерството на Младежта и Спорта и Община Стара Загора.\r\nПо време на състезанието спортистите ще се борят за покриване на нормативи за участие в Световното първенство през месец септември в Република Корея.\r\nДнес след 13.00 часа ще се проведат официални тренировки, проверка на документи и оръжие.\r\nНа 8 юни от 8.00 часа до 16.00 часа ще се проведат стрелбите в упражнението „30+30 изстрела Спортен пистолет” за момчета, момичета, юноши и девойки.\r\nНа 9 юни от 8.00 до 11.00 часа ще се състезават жените в упражнението „30+30 изстрела Спортен пистолет”.\r\nАтрактивната дисциплина „2х30 изстрела бърза стрелба” ще се проведе от 11.30 до 16.00 часа. В нея за разпределение на медалите ще се борят мъжете и юношите.\r\nТе ще премерят сили и в дисциплината „60 изстрела с прецизен пистолет на 50м” на 10 юни от 8.30 до 15.00 часа. \r\nНаграждаването на победителите ще се извърши до половин час след приключване на всяко упражнение.\r\nВ Стара Загора очакваме още Мирослава Минчева – Европейска шампионка за девойки и медалистка от Младежки Олимпийски игри и Европейски първенства за девойки, Кирил Киров – сребърен медалист от Европейско първенство за юноши, Събин Чаушев - 4-то място на Световно първенство и неколкократен медалист от Европейски първенства и Лидия Ненчева- неколкократна медалистка от Европейски първенства за девойки и Младежки Олимпийски игри.\r\nКлубът по спортна стрелба в Стара Загора е създаден през 1947 г. Неговите състезатели Спас Копринков, Симеон Симеонов и Иван Иванов притежават два световни рекорда в спортната стрелба, които не са подобрени вече повече от 25 години, а треньорът им Георги Кочеренко, е все още главен треньор на клуба. Община Стара Загора осигури през 2006 г. ново стрелбище, което позволява домакинство на състезания от Държавния спортен календар и от международен мащаб.", "date": "2018.06.07", "title": "Стара Загора: Мария Гроздева ще участва в Държавното първенство по спортна стрелба с малокалибрен пистолет, което ще се проведе в града"}
{"url": "http://www.focus-news.net/news/2018/06/07/2530879/blagoevgrad-v-gotse-delchev-shte-se-provede-zaklyuchitelna-sreshta-po-proekt-obshtina-gotse-delchev-izmereniyata-na-balgarskoto-evropeysko-chlenstvo.html", "text": "Заключителна среща по проект „Община Гоце Делчев – измеренията на българското европейско членство”, финансиран по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”, ще се проведе в Гоце Делчев. Това съобщиха от пресцентъра на Общината. Заключителната среща ще бъде на тема: „Българското председателство на Съвета на ЕС – важен политически и институционален инструмент за издигане авторитета на България”. Гости на срещата ще бъдат евродепутатът Момчил Неков и Владимир Кисьов – главен преговарящ с Европейския съюз (2000 – 2001 г.) и директор на Европейския институт от 2001 г. На срещата ще присъства също ръководството на Община Гоце Делчев, общински съветници, кметове на кметства, директори на детски и учебни заведения, представители на неправителствени организации, ученици от гимназиите в Гоце Делчев, преминали през обучение в рамките на проекта. Заключителната среща по проекта ще се състои от 15.00 часа днес в малката зала на Дома на културата.", "date": "2018.06.07", "title": "Благоевград: В Гоце Делчев ще се проведе заключителна среща по проект „Община Гоце Делчев – измеренията на българското европейско членство”"}
{"url": "http://www.focus-news.net/news/2018/06/07/2530881/gabrovo-remontni-deynosti-tekat-v-uchastak-ot-patya-mezhdu-selata-chehlevtsi-i-velchevtsi.html", "text": "Ремонтни дейности текат в участък от пътя между селата Чехлевци и Велчевци. Нека водачите се движат с повишено внимание в отсечката от км 10+940 до км 11+550, където се извършва пресафалтиране, което трябва да продължи до края на месец август. На място е поставена необходимата сигнализация, потвърдиха за Радио „Фокус“ – Велико Търново от Областно пътно управление – Габрово.  Условията за пътуване в региона са нормални. Времето е ясно и слънчево, без мъгли и намалена видимост. Трафикът към този час е спокоен. За изминалото денонощие няма регистрирани тежки инциденти и нови ограничения. От ОПУ съветват водачите да се движат внимателно  по пътя между Севлиево и село Драгановци, от км 0+000 до км 14+600, където се извършват  строително монтажни работи, които трябва да приключват до 22 юни. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. Обходният маршрут за МПС над 3.30 м по път III-401 Граница Ловеч – /Кормянско – Малък Вършец/ – при км 46+800 по общински път до III-403 в село Малък Вършец. Срокът за приключване на ремонта е 31 декември\r\nЛуиза ТРАНЧЕВА", "date": "2018.06.07", "title": "Габрово: Ремонтни дейности текат в участък от пътя между селата Чехлевци и Велчевци"}
{"url": "http://www.focus-news.net/news/2018/06/07/2530884/prof-valentin-kisimov-unss-vse-po-malko-stavat-deynostite-v-realnata-industriya-iziskvashti-rachen-trud-i-choveshka-namesa.html", "text": "Все по-малко стават дейностите в реалната индустрия, изискващи ръчен труд и човешка намеса. Това каза за сутрешния блок „Добро утро, България“ на Радио „Фокус“ проф. Валентин Кисимов във връзка с проекта „Дигитализация на икономиката в среда на Големи данни“, на който ще бъде дадено начало на публичното събитие в Университета за национално и световно стопанство от 13.00 часа. Професор Кисимов уточни, че идеята за проекта е на университета, а консорциума на проекта включва 5 университета и един институт на БАН, който обхваща огромна част от научната мисъл и капацитет на България. „Новите технологии като големи данни, като изкуствен интелект са едни от основните двигатели на дигитализация на икономиката. В този проект сме хванали един от тези основни двигатели. Другото нещо, което сме заложили като основа на дигитализацията е приложението на “Internet of things” (нещата в интернет). Ще стимулираме създаването на специална мрежа за “Internet of things”, независимо от това, че го оправят отделни оператори. Ще ги интегрираме към нас и ще насочим усилията си в отделни области където “Internet of things” тръгва в индустрията и в бизнеса“, коментира проф. Валентин Кисимов. Според него в глобалния свят, който не въвежда дигитална информация и не прави дигитална трансформация си отива. Дигитализацията на икономиката е начин да се върви напред и начин за получаване на голяма принадена стойност, каза още той.", "date": "2018.06.07", "title": "Проф. Валентин Кисимов, УНСС: Все по-малко стават дейностите в реалната индустрия, изискващи ръчен труд и човешка намеса"}
{"url": "http://www.focus-news.net/news/2018/06/07/2530882/burgas-obshtinskiyat-savetnik-ot-gerb-nikolay-ivanov-organizira-priemen-den-za-grazhdani.html", "text": "Общинският съветник от ГЕРБ - Бургас Николай Иванов ще има приемен ден с граждани от 17.30 до 18.30 часа днес в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ. Николай Иванов е член на Комисията за младежта и спорта, Комисията за провеждане на търгове, конкурси, приватизация и реализация на малки благоустройствени проекти и на Постоянната комисия по опазване на околната среда, земеделие и храни.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.06.07", "title": "Бургас: Общинският съветник от ГЕРБ Николай Иванов организира приемен ден за граждани"}
{"url": "http://www.focus-news.net/news/2018/06/07/2530883/blagoevgrad-tsentarat-za-lichnostno-i-tvorchesko-razvitie-na-detsata-shte-predstavi-godishen-kontsert-na-folklornata-grupa-biseri-v-kukleniya-teatar.html", "text": "Годишни концерти на различни школи от Център за личностно и творческо развитие на децата на Благоевград ще отбележат края на учебната година. Това съобщиха от пресцентъра на Община Благоевград. \r\nПрограмата на Център за личностно и творческо развитие на децата на Благоевград продължава с годишен концерт на фолклорната група „Бисери“, които ще покажат талант и умения от 17.30 часа днес в залата на Куклен театър. Малките представители от фолклорната група са подготвили богата музикално-танцова програма, с която ще зарадват своите близки. \r\nНа 8 юни от 18.30 часа, в зала „Яворов“ музикантите от ДЮФА „Пиринска китка“ ще блеснат в народни носии на сцената, за да представят богатия си репертоар от песни, танци и музикални инструменти. \r\nГодишните концерти на ЦЛТРДБ се превърнаха в традиция за Центъра. Всяка година, на края на учебната година възпитаниците от различните школи гордо показват своето майсторство, блясък и всичко научено през годината.", "date": "2018.06.07", "title": "Благоевград: Центърът за личностно и творческо развитие на децата ще представи годишен концерт на фолклорната група „Бисери“ в Кукления театър"}
{"url": "http://www.focus-news.net/news/2018/06/07/2530888/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-v-posolstvoto-na-ruskata-federatsiya.html", "text": "Въвежда се временна организация на движението за провеждането на събитие в посолството на Руската федерация в София на бул. “Драган Цанков” 28. Това съобщиха от пресцентъра на Столична община. От 12.00 до 21.00 часа днес се забранява престоят и паркирането на пътни превозни средства, с изключение на автомобилите на гостите поканени на приема, по ул. “Никола Мирчев” между бул. “Драган Цанков” и ул. “Ф. Ж. Кюри”. \r\nОт 18.00 до 21.00 часа днес се забранява влизането на пътни превозни средства в двете посоки по ул. “Никола Мирчев” между бул. “Драган Цанков” и ул. “Ф. Ж. Кюри”, с изключение на автомобилите на гостите поканени на събитието, само при необходимост и по преценка на отдел „Пътна полиция” при СДВР.", "date": "2018.06.07", "title": "София: Въвежда се временна организация на движението за провеждането на събитие в посолството на Руската федерация"}
{"url": "http://www.focus-news.net/news/2018/06/07/2530886/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на областта. Това съобщи за Радио „Фокус“ - Пазарджик дежурният в Областно пътно управление - Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.07", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/06/07/2530887/burgas-v-grada-shte-se-provede-18-iyat-nauchen-kongres-na-balgarski-zabolekarski-sayuz.html", "text": "От днес до 9 юни 2018 г. Български зъболекарски съюз отново организира в Бургас своето най-голямо събитие - 18-и Научен конгрес, който е част от програмата за продължаващо медицинско обучение на Световната дентална федерация (FDI). Това съобщиха от пресцентъра на Община Бургас. Официалното откриване ще се състои от 19.00 часа днес на открита сцена \"Охлюва\" срещу централния вход на Морската градина, а краят ще бъде отбелязан в 20.00 часа с коктейл в Културен център \"Морско казино\" в Морската градина.\r\nОфициални гости на събитието ще бъдат д-р Питър Енгел, председател на Германската дентална камара, д-р Хрвое Пезо, председател на Хърватската дентална камара, д-р Мариян Денковски, председател на Македонската дентална камара, които идват за политическа среща в страната ни.\r\nВ научната програма на Конгреса лекции ще изнесат световно известни лектори от чужбина, като проф. Лиджиан Джин, Хонконг, д-р Жан-Луи Джованоли, Франция, д-р Хасан Магайра, Великобритания, д-р Карлос Фернандес Виларес, Испания, доц. Стефанос Куртас и зъботехник Хараламбос Струмбос, Гърция, д-р Ахмед Тарек Фарук, Египет, проф. д-р Роналд Юнес и д-р Набих Надер, Ливан и д-р Ади Палти, Германия и четирима гост-лектори от България, представители на Факултетите по дентална медицина - София, Пловдив и Варна - проф. Божидар Йорданов, проф. Нешка Манчорова, доц. Весела Стефанова и доц. Радосвета Андреева . Конгресът ще бъде съпроводен от голямо Дентално изложение с над 50 фирми-изложители.\r\nСъбитието се осъществява с любезната подкрепа на Община Бургас и кмета Димитър Николов.\r\nТрадиционно преди откриването на Конгреса ще се проведе изключително важен Управителен съвет на БЗС, на който ще бъдат обсъдени въпроси и взети решения, отнасящи се пряко към здравноосигурените граждани на Република България. Част от тях включват въвеждането на изработването на протези по НРД 2018 г., изпълнение изискванията на Регламент на Европейски съюз за защита на личните данни, отпадането на амалгамата от номенклатурата на материалите, използвани в денталната медицина, усъвършенстване на продължаващото медицинско обучение като задължителна част от развитието на лекарите по дентална медицина и не на последно място изработване на стратегия, включваща в себе си период от 5 години.\r\nНаред с това ще се състои важна международна политическа среща, в която ще вземат участие представители на Германската дентална камара, Македонската дентална камара и Хърватската дентална камара, на която ще бъдат разгледани важни въпроси, отнасящи се към формиране на политики в сферата на денталната медицина на европейско ниво.", "date": "2018.06.07", "title": "Бургас: В града ще се проведе 18-ият Научен конгрес на Български зъболекарски съюз"}
{"url": "http://www.focus-news.net/news/2018/06/07/2530889/stara-zagora-sdruzhenie-badeshte-za-detsata-vrachi-godishnite-si-nagradi-v-kazanlak.html", "text": "За четвърта поредна година Сдружение „Бъдеще за децата”, в партньорство с Фондация „Сийдър” и с подкрепата на Община Казанлък връчи своите награди за общественици, граждани, приятели на детето, дарители, фирми и граждански структури, подкрепили децата в нужда, предаде кореспондент на Радио „Фокус“. Събитието се състоя в Музея на розата. Сред официалните гости бяха зам. областният управител Петя Чакърова, кметът на Община Казанлък Галина Стоянова, зам.-кметът Цветолина Цветкова и гости. Наградите са учредени през 2015 г., а неправителствената организация помага на 120 деца с услугите, предоставяни от Центъра за обществена подкрепа и Центъра за социална рехабилитация и интеграция на деца от община Казанлък.\r\nВ категорията „Обществена личност“ бе отличена местният омбудсман Гинка Щерева за своята работа с подрастващите от казанлъшки училища. Местен работодател, фирма подпомагаща футболния клуб „Розова долина“ и приятел на Центровете за настаняване от семеен тип, бе удостоен с наградата за „Бизнес с кауза“. В категория „Приятел на детето“ призът е за диригента и педагог Димитър Гайдаров, който работи успешно с деца както от града, така и от региона, а от няколко месеца и с деца от Центровете за настаняване от семеен тип. Три доброволчески инициативи бяха отличени от организаторите на проявата – кампанията „Сладки за Цеци“ в помощ на дете със заболяване, гражданска инициатива в подкрепа на Центровете за настаняване от семеен тип и рокерите от „Черните рози“ за благотворителност. Всички те получиха плакети.\r\nНаградите бяха връчени от кмета Галина Стоянова, от изпълнителния директор на „Бъдеще с децата“ Мария Гинева и изпълнителния директор на Фондация „Сийдър“ Александрина Димитрова. \r\n„Аз съм носител на наградата „Приятел на детето“ преди известно време. Това е много силна и прегръщаща те награда, защото тя е оценка за доброта и човечност“, каза в приветствието си кметът Галина Стоянова. Тя благодари на Сдружение „Бъдеще за децата“ в лицето на неговия изпълнителен директор Мария Гинева, като заяви, че Сдружението се развива през годините и прави така, че кръгът от приятели на децата да става все по – голям. Стоянова поясни, че е голяма подкрепата на Общината в сферата на социалните услуги, но без специалистите, които работят в тях те не биха били така развити. В този смисъл Стоянова изтъкна, че тези услуги се развиват и благодарение на подкрепа от местния бизнес, на гражданите и на приятелите на децата. \r\nКметът Галина Стоянова връчи на Мария Гинева златна роза в знак на благодарност за ползотворната работа на сдружението през годините и за успешната съвместна работа с Община Казанлък.\r\nВ програмата при връчване на наградите участваха деца от Детския комплекс „Св. Иван Рилски“ и ФФ „Мавруда“ към Центровете за настаняване от семеен тип.\r\nСлавяна ГАЙДАРОВА", "date": "2018.06.07", "title": "Стара Загора: Сдружение „Бъдеще за децата” връчи годишните си награди в Казанлък"}
{"url": "http://www.focus-news.net/news/2018/06/07/2530890/burgas-36-000-leva-sa-otkradnati-ot-shkaf-v-magazin-za-stroitelni-materiali.html", "text": "Откраднали са 36 000 лева от шкаф в магазин за строителни материали. Това съобщиха от ОДМВР – Бургас. На 06 юни т.г. около 08.30 часа във Второ Районно управление – Бургас е получено съобщение за кражба, извършена от магазин за строителни материали, разположен на ул. \"Марица\" № 2 А – установено е, че на 05/06.06.т.г., чрез отключване с подбран или подправен ключ е проникнато в сградата на магазина, като е открадната сумата от 36 000 лв., съхранявана в шкаф. Работата по случая продължава от служители на Второ Районно управление – Бургас.", "date": "2018.06.07", "title": "Бургас: 36 000 лева са откраднати от шкаф в магазин за строителни материали"}
{"url": "http://www.focus-news.net/news/2018/06/07/2530893/pregled-na-osnovnite-temi-v-starozagorskiya-pechat.html", "text": "„Божественият порядък\" грабна \"Златна липа\" за най-добър филм“ е водещо заглавие от страниците на вестник „Старозагорски новини“. Партньорка на Брад Пит от Сърбия - с наградата за женска роля. Лента, вдъхновена от феминистичното движение в Швейцария през 70-те години на миналия ХХ век, е носителят на голямата награда от шестото издание на Фестивала за ново европейско кино \"Златната липа\", който се провежда в Стара Загора. Филмът на живеещата в Ню Йорк режисьорка Петра Волпе \"Божественият порядък\" е бил избран единодушно, коментира председателят на международното жури Юрий Дачев. Кинокритиците напомнят, че \"Божественият порядък\" стана хит м.г. при премиерното му представяне на Tribeca Filmfestival, където взе наградите \"Нора Ефрон\" за най-добра актриса в международен филм и на публиката. Призът за най-добра женска роля отпътува за Сърбия. Спечели го Горица Попович от филма \"Кози уши\" на Марко Костич. Тя е позната у нас от филма\"Тъмната страна на слънцето\", където играе с Брад Пит. По думите на руската артистка Анна Шерлинг сръбкинята се проявила като истинска майсторка на \"втория план\". Лично тя била раздвоена между Попович и литовката Иева Андреевайте от филма на Донатас Улвидас \"Емилия: Да скъсаш оковите\", който получи наградата за режисура. Шерлинг, която е и водеща на три телевизионни програми, си пожела късмета един ден да получи покана за участие от британеца Гари Джоунз, чийто най-нов филм \"Делириум\" събра овациите на публиката в извънконкурсната програма. Статуетката на \"Златната липа\" за най-добра мъжка роля журито присъди на Велислав Попов за участието му във \"Вездесъщият\" на Илиян Джевелеков, който м.г. стана любимец на зрителите по време на фестивала \"Златна роза\". С награда се сдоби и френският \"Корпорация\" на режисьора Никола Сисол, той бе отличен от Съюза на филмовите дейци в България. За повече награди на старозагорския кинофест призова италианецът Пиеро Никозия, който подготвя съвместно с младата българска сценаристка Деница Нова проект за документално-игрален автобиографичен филм \"Актьорът, който не съществува\". 50 филма - игрални, документални и анимационни, бяха показани в рамките на фестивала, достъпът до двете зали, където вървяха прожекциите, беше безплатен благодарение финансовата подкрепа на Община Стара Загора. Специалната награда за цялостен принос към родното филмопроизводство бе присъдена на навършилия скоро 70 години актьор Васил Банов. Сред зрителите през петте фестивални дни бяха легендарните изпълнители на десетки роли като Васил Михайлов, Гинка Станчева, Емилия Радева и Любен Чаталов. \r\n„Проф. Светла Бъчварова: Въвеждането на регулации ще реши проблема със свръхпроизводството“, пише още изданието. \"Мерките за справяне със свръхпроизводството в селскостопанския сектор условно трябва да се разделят на краткосрочни и дългосрочни.\". Това заяви за \"Старозагорски новини\" зам.-председателят на Парламентарната комисия по земеделие проф. Светла Бъчварова от БСП във връзка с протестите на производители на череши и розов цвят от последните дни. По думите й в краткосрочните възможности на държавата и нейните институции попада отделянето на финансов ресурс за компенсиране на стопаните с т.нар. мярка \"de minimis\". \"Отделянето на подобен финансов ресурс трябва да стане възможно най-бързо, като идеята е той да компенсира с няколко стотинки цената за килограм продукцията\", коментира проф. Бъчварова. Далеч по-важна обаче остава дългосрочната перспектива, която преди всичко е свързана с въвеждането на регулации за засаждането на полета с нови трайни насаждения. Според зам.-председателя на Комисията по земеделие към НС това трябва да става след внимателен анализ от страна на браншовите организации и земеделското министерство, които да имат картина за това дали новите площи няма да доведат до свръх производство, а оттам и девалвиране на цената на съответната култура. \"На протеста на черешопроизводителите край Стара Загора зам.-министър Цветан Димитров обяви, че причината за настоящата ситуация е няколкото хиляди декара с череша, които тази година са достигнали периода на плододаване. Да, но ако имаше установени регулации, едва ли това щеше да бъде допуснато. Принципът - дайте да дадем, че има възможност да бъде получено финансиране, очевидно не е продуктивен\", заяви Бъчварова. Тя обясни още, че регулациите сами по себе си не могат да забранят на даден земеделски стопанин да засади нови площи с череши, но с помощта на въвеждането им те няма да получат субсидиране, с което ще изпаднат в неконкурентоспособност спрямо останалите. \"Нека вземем пример с лозарския сектор - там има Агенция, която, когато вие решите да засаждате нови площи с лозя, първо тя извършва обследване дали изобщо има нужда от засаждането на нови лозя. Анализът се предоставя на Министерството на земеделието и чрез тази непрестанна връзка се стига до сравнително добри решения за лозарския бранш\", посочи проф. Светла Бъчварова. \r\nПо повод предстоящата жътвена кампания в най-големия бранш на селскостопанския сектор - зърнопроизводството, Бъчварова информира, че производителите могат да очакват по-висока цена за тон пшеница, тъй като отчетите на Министерството на земеделието показват наличието на едва 200 хил. тона запас от миналогодишната продукция, което представлява спад с повече от 500 хил. тона спрямо 2017 г., когато количеството е надхвърляло 700 хил. тона. Наред с това проф. Светла Бъчварова съобщи, че площите, засети със слънчоглед, през настоящата стопанска година са спаднали с близо 1 млн. декара. \r\n„Иван Арсениев: Рестартирането на проекта АЕЦ \"Белене\" е провокирано от мощни корпоративни интереси“ е заглавие на интервю от страниците на вестника. \r\n- Г-н Арсениев, Вие бяхте част от екипа на БАН, изготвил доклада за АЕЦ \"Белене\", поръчан от МЕ. През последните месеци се чуха всякакви възможни интерпретации на този доклад. В навечерието на рестартирането на проекта от Народното събрание въпросът ми към Вас е: Какво е достоверното послание на доклада на БАН за АЕЦ \"Белене\"? \r\n- Достоверното послание може да бъде определено в 2 точки. Първата е, че следващите години - 10, 15, че и повече, на българската енергетика не е нужна нова мощност. Втората част на посланието е, че България трябва да защитава собствените си национални интереси и собствените си енергийни ресурси, което автоматично означава, че България трябва да развива комплекс \"Марица изток\". Не само да го запази, но и да го развива. \r\n- Тогава от какво е провокирано връщането на проекта АЕЦ \"Белене\" в българската енергетика? \r\n- Всички знаят много добре отговора на този въпрос - от много мощни икономически корпоративни интереси. От това е провокирано. \r\n- Как Ви звучи сентенцията на министър Петкова, чието становище е в основата на правителственото предложение до НС за размразяването на проекта, че след като държавата ни е инвестирала досега 3 млрд. лв., в това число и оборудването, за да не изгубим тези пари, дайте да изградим АЕЦ \"Белене\" на пазарен принцип. \r\n- Най-точният отговор се крие в днешното послание на сдружението на национално представените работодателски организации - АОБР. \r\n- Тоест, че огласените от министър Петкова две условия - да няма държавни гаранции по осъществяването на проекта и да няма дългосрочни договори за изкупуване на произведената ел.енергия, не изчерпват възможните непазарни начини за ощетяване на данъкоплатците? \r\n- Отговорът ми е, че трябва да бъдат спазени единствено и само пазарни принципи, но не и политически. \r\n- За съжаление се налага изводът, че решението за рестартирането на проекта на АЕЦ \"Белене\" е политическо, а не експертно. \r\n- Решението за рестартирането на проекта АЕЦ \"Белене\" е политическо, провокирано от големи корпоративни икономически интереси. То не е провокирано от нуждите на българската енергетика.", "date": "2018.06.07", "title": "Преглед на основните теми в старозагорския печат"}
{"url": "http://www.focus-news.net/news/2018/06/07/2530892/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nДнес общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17.30 до 19:00 часа в офиса на ГЕРБ в район „Западен” на ул. „Царевец” №9;\r\n- Ясен Михайлов, от 17.30 до 19.00 часа в офиса на ГЕРБ в район „Западен” на ул. „Царевец” №9;\r\n- Дамян Петров, от 17.30 до 19.00 часа в офиса на ГЕРБ в район „Западен” на ул. „Царевец” №9;\r\n- Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91;\r\n- Пенчо Малинов, от 17.00 до 18.30 часа в офиса на ГЕРБ в район „Източен” на ул. „Коста Паница” №5;\r\n- Веселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.06.07", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/07/2530871/plovdiv-intenziven-e-trafikat-i-po-vsichki-osnovni-napravleniya-v-oblastta.html", "text": "Интензивен е трафикът и по всички основни направления в Пловдивска област, съобщиха от Областното пътно управление. Най-натоварено движение се отчита по АМ „Тракия“. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности. Въведеното ограничение за движение с до 90 км/ч и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Интензивен е трафикът и по направленията Пловдив-Карлово и Пловдив-Асеновград-Смолян. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. Остава ограничено движението на камиони над 12 тона по пътя Поповица-Болярци. Опасност от образуването на свлачища има по направленията Бачково-Нареченски бани, Югово-Лъки и Кричим-Девин, предупредиха от Областното пътно управление.\r\nЗадръствания затрудняват движението по булевардите „Найчо Цанов“, „Христо Ботев“, „Цар Борис III Обединител“, „Пещерско шосе“ и „Васил Априлов“ в града. Колони от автомобили са се образували и по булевардите „Шести септември“, „Източен“, „Освобождение“, „Санкт Петербург“, „България“ и „Дунав“. Призовават се водачите да шофират с повишено внимание и съобразена скорост, за да не се създават предпоставки за възникването на сериозни пътни инциденти. За времето от днес до 9 юни включително се затваря за движение западното платно на бул. „Руски“ в Пловдив, в участъка  от кръстовището с ул. „Любен Каравелов” до кръстовището при Централна гара, заради полагане на асфалтова настилка. В рамките на посочените три дни, маршрутът  на автобусите по линии №12, 16 и 18  се променя еднопосочно.\r\nТони МИХАЙЛОВ", "date": "2018.06.07", "title": "Пловдив: Интензивен е трафикът и по всички основни направления в областта"}
{"url": "http://www.focus-news.net/news/2018/06/07/2530891/blagoevgrad-vasil-petrov-i-orlin-goranov-shte-uchastvat-v-tarzhestven-kontsert-po-povod-25-godini-ot-sazdavaneto-na-big-bend-blagoevgrad.html", "text": "С тържествен концерт Биг Бенд Благоевград отбелязват 25 години от създаването си в областния град. Това съобщиха от пресцентъра на Община Благоевград. От 19.00 часа днес в зала „Яворов“ музикантите от бенда ще представят творчеството си пред жителите и гостите на Благоевград. Специално участие в концерта ще вземат джаз легендата Васил Петров и оперният и поп изпълнител Орлин Горанов. Те ще зарадват публиката в зала „Яворов“ със стари хитове, както и ще представят нови такива. \r\nОт създаването на Биг Бенд Благоевград, от 1993 година до днес те са неизменна част от Културния календар на Община Благоевград. Богатият репертоар на емблематичния Бенд, освен джаз, обхваща и популярна музика, вечни хитове, сред които Flashdance, Can’t take my eyes off you, Fever-Elvis, Stand by me, My heart will go on и много други. Съставът на Биг Бенд изпълнява и хитове от суинг и рок стила, както и фънк пиеси, балади, латино музика, бразилска музика, инструментални пиеси и музика за духов оркестър.", "date": "2018.06.07", "title": "Благоевград: Васил Петров и Орлин Горанов ще участват в тържествен концерт по повод 25 години от създаването на Биг Бенд Благоевград"}
{"url": "http://www.focus-news.net/news/2018/06/07/2530885/a1-on-makedoniya-hilyadi-gartsi-protestiraha-sreshtu-reshavaneto-na-spora-za-imeto-zaev-makedonets-ne-se-stava-makedonets-se-razhda.html", "text": "Хиляди гърци излязоха по улиците на десетки градове в страната, за да защитят – съгласно думите на организаторите – гръцкия характер на Македония, предава скопското електронно издание A1 On. \r\nЦентралният протест бе в Пела, родното място на Александър Велики, където по данни на медиите се събраха окоо две хиляди души. „Призоваваме нашите съседи, които не познават историята, да дойдат в нашите музеи и нашите археологически обекти, за да видят, че Македония е гръцка“, заяви кметът на Халкидона (Илиджиево).\r\n„Мисля, че гръцкото правителство усети настиска от протестите и няма да продължи към решение на спора“, коментира Катерина Карамоуза, 60-годишна жена, включила се в протестите.\r\nНа един от транспарантите, издигнати от демонстрантите, можеше да се прочете: „Заев, македонец не се става, македонец се ражда“.\r\nСпоред полицията в повечето градове – общо 24 на брой - е имало между 500 и 1000 участници в протестите.Тереза Герова", "date": "2018.06.07", "title": "A1 On (Македония): Хиляди гърци протестираха срещу решаването на спора за името: „Заев, македонец не се става, македонец се ражда“"}
{"url": "http://www.focus-news.net/news/2018/06/07/2530894/sport-belgiya-pobedi-egipet-s-30-v-kontrola.html", "text": "Националният отбор на Белгия победи Египет с 3:0 във втората си контрола преди Световното първенство в Русия, играна на стадион „Роа Бодуен“ в Брюксел. В състава на гостите личеше отсъствието на звездата Мохамед Салах, който продължава да лекува контузията, получена на финала на Шампионската лига срещу Реал Мадрид. Домакините откриха с гол на Ромелу Лукаку в 27-ата минута и удвоиха с попадение на Еден Азар в 38-ата. Крайният резултат бе оформен от Маруан Фалаини в добавеното време на второто полувреме.", "date": "2018.06.07", "title": "Спорт: Белгия победи Египет с 3:0 в контрола"}
{"url": "http://www.focus-news.net/news/2018/06/07/2530896/ombudsmanat-maya-manolova-shte-ima-ogromen-problem-s-pensioniraneto-na-sakratenite-minyori.html", "text": "Ще има огромен проблем с пенсионирането на съкратените миньори. Това каза омбудсманът Мая Манолова в предаването „Денят започва“ по БНТ. Тя очаква да набележи мерки съвместно с миньорите, чрез които те да бъдат подкрепени при предстоящото съкращение в рудник \"Бобов дол\". По думите ѝ трябва да се търсят възможности за пренасочване към друг рудник или ангажиране на Агенцията по заетостта, за да може тези хора да бъдат преквалифицирани. „Това ще бъде тежка драма за Бобов дол, готова съм да прекарам колкото време е необходимо, за да помогнем на тези хора да вземат живота си в ръце. Ще има огромен проблем с тяхното пенсиониране през следващата 1 година“, коментира Манолова.\r\nДнес Манолова организира приемна в Кюстендил, където ще приема сигнали за нередности от всякакво естество. Там тя ще разговаря с черешопроизводители, от които ще се информира изцяло за проблемите. Манолова работи за координирани действия с министерството на земеделието. „Имам уверението, че през тази година, когато се отчита свръхпроизводство, отново да има подкрепа от министерството, каза омбудсманът, като направи препратка към миналата година, когато пък заради лошата реколта, производителите на череши бяха подкрепени със субсидии по de minimis“, посочи тя.\r\nЗа родителите на деца с увреждания Мая Манолова посочи, че тези хора са герои и се грижат за децата си с минимална подкрепа от институциите в България и въпреки това - не се отказват. „2 години моят екип работи заедно с тях за приемане на Закон за личната помощ, който да регламентира по справедлив начин асистентската грижа. Ние сме изработили законопроект, работим по него повече от 1 година. Основните положения са свързани с необходимостта на един човек с увреждания от лична помощ да се преценява след индивидуална оценка. В момента парите се раздават на калпак. Да се прекрати проектния принцип в асистентската грижа, тъй като няма устойчивост. Човекът с увреждане сам трябва да може сам да избере своя асистент, както и да посочи от какво точно съдействие има нужда“, каза още Мая Манолова.", "date": "2018.06.07", "title": "Омбудсманът Мая Манолова: Ще има огромен проблем с пенсионирането на съкратените миньори"}
{"url": "http://www.focus-news.net/news/2018/06/07/2530897/pregled-na-osnovnite-temi-vav-varnenskiya-pechat.html", "text": "„64% от децата, вманиачени в интернет, са проблемни“ е водещото заглавие в днешният брой на вестник „Черно море“. Форум на тема „Правото на детето на живот и развитие в сигурна и безопасна среда“ се проведе във Варна. Инициативата на дирекция „Превенции“ към местната община събра секретари на комисии за борба срещу противообществените прояви на малолетни и непълнолетни от община Варна и областта, инспектори от „Детска педагогическа стая“, учители и социални работници. „Бяла американска пеперуда нападна пак дръвчетата“, пише на 2-ра страница. От 25 май е регистрирано начало на вредната дейност на гъсениците от първо поколение на бялата американска пеперуда. Това алармираха от Областната дирекция по безопасност на храните (ОДБХ) във Варна. „Връчват българските технологични „Оскар“-и“, четем на стр. 3. Аутсорсинг индустрията е един от най-бързо развиващите се сектори на българската икономика. Петата годишна конференция на Българската аутсорсинг асоциация ще се проведе в петък в курорта Златни пясъци край Варна, съобщиха от организацията. Очакванията са за събитието да пристигне цяло съзвездие от доказали се в световен мащаб експерти в областта на изнесените бизнес процеси и услуги и високите технологии. „Здравните власти излязоха с препоръки срещу кърлежите“, пише изданието на същата страница. Регионалната здравна инспекция(РЗИ) във Варна излезе на уебстраницата си с препоръки за действие при ухапване от кърлеж. Те са във връзка с писмо на главния държавен санитарен инспектор д-р Ангел Кунчев по повод обстановката с паразитите и необходимостта от адекватни и своевременни мерки. „Забраняват спирането на няколко улици във Варна днес“, пише още на същата страница. Забраняват спирането на няколко улици във Варна днес заради въвеждането на „синята зона“. Днес ще се полага хоризонтална маркировка по улиците „Цар Иван Шишман“, „Цар Калоян“, „Параскева Николау“, „Епископ Константин“, „Презвитер Григорий“, „Йоан Екзарх“.", "date": "2018.06.07", "title": "Преглед на основните теми във варненския печат"}
{"url": "http://www.focus-news.net/news/2018/06/07/2530895/plovdiv-zapochna-glasuvaneto-za-vtorite-godishni-nagradi-na-obshtinata-za-otlichavane-na-dobrite-praktiki-v-turizma.html", "text": "Започна онлайн гласуването за Вторите годишни награди на Община Пловдив за отличаване на добрите практики в туризма от 2017 година. Това съобщиха за Радио „Фокус“ – Пловдив от Общината. Излъчените от експертната комисия на Консултативният съвет по въпросите на туризма към Община Пловдив номинации в тазгодишните категории „Най-оригинално събитие в областта на туризма“, „Най-оригинален нов туристически продукт“ и „Най-атрактивно заведение“ в Пловдив за 2017 година ще бъдат достъпни за онлайн гласуване до 2 юли. Всеки, който попълни анкетата, ще участва в томболата за 3 награди – билети за спектакъл, част от програмата на Opera Open 2018 на Държавна опера – Пловдив. Печелившите ще бъдат обявени на официалната церемония по награждаване, която ще се състои на 12 юли в Малката базилика.", "date": "2018.06.07", "title": "Пловдив: Започна гласуването за Вторите годишни награди на Общината за отличаване на добрите практики в туризма"}
{"url": "http://www.focus-news.net/news/2018/06/07/2530900/plovdiv-za-treta-poredna-godina-meditsinski-universitet-plovdiv-shte-bade-domakin-na-lyatno-uchilishte-za-patsienti.html", "text": "За трета поредна година Медицински университет - Пловдив ще бъде домакин на лятно училище за пациенти с първични имунни дефицити. Това съобщиха за Радио „Фокус“ – Пловдив от висшето учебно заведение. Лятното училище ще се проведе в рехабилитационната база в Цигов чарк на 8, 9 и 10 юни. Воден от девиза „Посветени на хуманността“, университетът събира на едно място пациенти и лекари – имунолози, педиатри, социални медици, които са ангажирани с диагностиката и лечението на тези заболявания. На пациентите ще бъде предоставена достъпна информация за първичните имунни дефицити, проблемите в социалната им интеграция, разработването на програми за скриниране на имунни дефекти при новородени. Ще има възможност за безплатни консултации с медиците относно състоянието на болните. Ще бъде проведена и съвместна среща на експертно ниво между имунолози и педиатри за проблемите на най-малките пациенти с първични имунни дефицити.", "date": "2018.06.07", "title": "Пловдив: За трета поредна година Медицински университет - Пловдив ще бъде домакин на лятно училище за пациенти"}
{"url": "http://www.focus-news.net/news/2018/06/07/2530899/kyustendil-dvizhenieto-v-rayona-na-rilski-manastir-se-osashtestvyava-v-ednata-lenta-poradi-padnala-skalna-masa.html", "text": "Поради паднала скална маса движението в района на Рилски манастир се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът е до 8 юни. Участъкът е сигнализиран с пътни знаци. Косене на тревни площи се извършва в участък от автомагистрала „Струма”, между Долна Диканя и тунел „Блатино”. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 8 юни. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.07", "title": "Кюстендил: Движението в района на Рилски манастир се осъществява в едната лента поради паднала скална маса"}
{"url": "http://www.focus-news.net/news/2018/06/07/2530901/pregled-na-osnovnite-temi-vav-velikotarnovskiya-pechat.html", "text": "„Провеждането на Дикси Джаз Фест остава под въпрос“ е заглавие от първа страница на областния всекидневник „Янтра Днес”. Провеждането на XI издание на Дикси Джаз  Фест във Велико Търново остава под въпрос. До няколко дни след събрание на Управителния съвет на едноименната фондация ще стане ясно дали културното събитие ще се проведе. „Само Жара Еленска е с максималните 100 точки на миниматурите в 7 клас“ е друго заглавие от днешното издание.  Жара Недкова Еленска е единствената седмокласничка от област В. Търново събрала максималните 100 точки на националното външно оценяване. Възпитаничката на търновското ОУ „Бачо Киро“ е с най-висок резултат от двата модула на миниматурата по математика. „Ликвидират кооперацията в Миндя, търсят се над 200 000 лв. от наеми и продажби“, пише още вестникът. След дълго разграбване и разпити къде са парите на земеделската кооперация в Миндя, новият председател Мартин Иванов, избран на общо събрание на 19 май, предлага тя да бъде ликвидирана. „Мъж е със счупена челюст след меле в заведение“ е новина от криминалната хроника. В изданието ще откриете и отговорите на малчуганите от региона,част от рубриката „Да попитаме децата…“. Темата този път е „Какво правят децата през ваканцията?“. \r\n„Общината подари на митрополията детска градина, вместо църковна библиотека тя вече е руина“ е заглавие от другия областен ежедневник „Борба“. Отломки падат върху главите на жители и гости на Велико Търново от някогашната детска градина в старата част на града. Заради опасността пустеещата сграда е опасана с предупредителни ленти. „Американци връчиха стипендия на дете инвалид в Свищов“ е друга тема от вестника. Американците Лидия и Тим Отри връчиха годишна стипендия „Райна Павлова“ на Анита Йорданова от Дневния център за деца с увреждания в Свищов … Какъв е размерът на средствата и за какво ще се използват те, прочетете на страниците на ежедневника. „Жара Еленска е единственият ученик в областта с максималните 100 точки по математика“ е друга тема от всекидневника. С пет точки се е сринал резултатът по Български език на седмокласниците в област Велико Търново, показа справка на Регионалното управление по образование в старата столица. 46.29 точки е средният бал на всички 1675 ученици …  Подробности за оценките на младежите ще разберете от вестника. На първа страница на областния ежедневник е поместен и материал, разказващ за великотърновското село Никюп, на което предстои побратимяване с френски селяни.", "date": "2018.06.07", "title": "Преглед на основните теми във великотърновския печат"}
{"url": "http://www.focus-news.net/news/2018/06/07/2530903/mvr-dvama-dushi-sa-zaginali-a-17-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 17 са ранени при катастрофи в страната през изминалото денонощие. Това съобщиха от пресцентъра на МВР. В столицата са станали 2 тежки и 75 леки пътни инцидента, при които има един загинал и петима ранени. От началото на годината са станали 2539 инциденти на пътя, при които са загинали 198 души, а 3274 са загинали.", "date": "2018.06.07", "title": "МВР: Двама души са загинали, а 17 са ранени при катастрофи в страната през изминалото денонощие"}
{"url": "http://www.focus-news.net/news/2018/06/07/2530904/pss-usloviyata-v-planinite-sa-podhodyashti-za-turizam-no-meteorologichnata-obstanovka-e-mnogo-dinamichna.html", "text": "Условията в планините са подходящи за туризъм, но метеорологичната обстановка е много динамична. Това съобщиха за Агенция „Фокус“ от Планинска спасителна служба (ПСС) към БЧК. Температурите са между 8 и 15 градуса. На места е слънчево, на други има разкъсана облачност. Лифтовите съоръженията в курортите не работят. Няма регистрирани инциденти с туристи за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.07", "title": "ПСС: Условията в планините са подходящи за туризъм, но метеорологичната обстановка е много динамична"}
{"url": "http://www.focus-news.net/news/2018/06/07/2530905/pazardzhik-lek-avtomobil-s-turska-registratsiya-se-e-udaril-v-kamion-na-avtomagistrala-trakiya-pri-km-75.html", "text": "Лек автомобил с турска регистрация се е ударил в камион на автомагистрала „Тракия“ при км 75. В ОДМВР - Пазарджик е получен сигналът за пътния инцидент в района на 75-ми километър от АМ „Тракия“ в платното по посока за София. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Незабавно на мястото са насочени дежурни екипи на сектор „Пътна полиция“, РСПБЗН - Пазарджик и „Спешна помощ“. „Установено е, че катастрофата е между лек автомобил „Мерцедес“ с турска регистрация и товарен автомобил с българска регистрация. По първоначални данни леката кола се е ударила в задната част на камиона. В „Мерцедес“-а са пътували семейство от трима човека. Майката и 17-годишната ѝ дъщеря са транспортирани с линейка в МБАЛ - Пазарджик, където да им бъде оказана медицинска помощ. На мястото се извършва оглед от дежурна група при РУ - Пазарджик“, уточни Стоянов. Той допълни, че движението се осъществява в едната лента и се регулира от пътни полицаи. Апелираме към водачите за повече търпение по време на движение във въпросния участък.\r\nАлбена ЖИЛЕКОВА", "date": "2018.06.07", "title": "Пазарджик: Лек автомобил с турска регистрация се е ударил в камион на автомагистрала „Тракия“ при км 75"}
{"url": "http://www.focus-news.net/news/2018/06/07/2530907/kyustendil-dva-zhilishtni-kvartala-v-dupnitsa-sa-bez-voda-zaradi-profilaktika-na-vodoprovodnata-mrezha.html", "text": "Два жилищни квартала в Дупница са без вода заради профилактика на мрежата. Това съобщи за Радио „Фокус” – Кюстендил Илия Илиев, управител на общинското ВиК дружество в града. По думите му профилактиката се налага поради предстоящия летен сезон. Това е и причината до 14.00 часа без вода да бъдат жителите на кварталите „Бешика” и „Елица”. Спряно ще бъде водоподаването в районите на „Старите жилища” и градинката „Муструков”, както и прилежащите преки. Според управителя на водното дружество подобна профилактика на резервоари и водопроводи ще има и в следващите седмици.\r\nВенцеслав ИЛЧЕВ", "date": "2018.06.07", "title": "Кюстендил: Два жилищни квартала в Дупница са без вода заради профилактика на водопроводната мрежа"}
{"url": "http://www.focus-news.net/news/2018/06/07/2530908/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 221 см., а температурата на водата 24.6  градуса. И днес преди обяд над българския участък на Дунав ще е предимно слънчево. В часовете след пладне отново ще се развива купесто-дъждовна облачност и се очакват интензивни локални валежи, с гръмотевици. Максималните температури ще са между 26° и 30°.", "date": "2018.06.07", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/07/2530906/ministar-lilyana-pavlova-vyarvam-che-predlozheniyata-po-paket-mobilnost-davat-dobra-osnova-za-zavarshvane-na-pregovorite-po-edin-kompromisen-nachin.html", "text": "Вярвам, че това, което е предложено, дава добра основа за завършване на преговорите по един компромисен начин, който да удовлетвори в максимална възможна степен заинтересованите страни. Това каза за в интервю за Агенция „Фокус“ министърът на Българското председателство на Съвета на ЕС Лиляна Павлова във връзка с решенията на Комисията по транспорт и туризъм на ЕП за пакет „Мобилност“. „Това е една много важна, но и сложна тема. Сложна е, защото имаме 28 държави, всяка от които защитава своя собствен интерес. Държави като нашата, които са по-периферни и отдалечени, имаме едни проблеми. Държави в ядрото, в центъра на Европа - имат други. Всеки гледа пречупено през интересите  на своите превозвачи, граждани и фирми“, коментира Павлова. По думите ѝ, когато имаме толкова фрагментиран сектор и в същия момент всички търсят да защитят интереса, за нас е важно да започнат преговорите и е много по-добре в търсенето на компромис. \r\n„От 5 наши предложения, ако са приети 4 – това вече е голям успех. Всички си даваме сметка, че няма как на 100% вероятно да бъдат приети всички наши искания, защото тук говорим за 28 държави с 28 различни мнения. Когато предлагаме решения, трябва да сме готови на това да приемат част от нашите и ние да приемам част от компромисните“, каза още Лиляна Павлова. \r\nЛюба АЛЕКСИЕВА", "date": "2018.06.07", "title": "Министър Лиляна Павлова: Вярвам, че предложенията по пакет „Мобилност“ дават добра основа за завършване на преговорите по един компромисен начин"}
{"url": "http://www.focus-news.net/news/2018/06/07/2530910/sliven-trafikat-po-osnovnite-patni-arterii-i-v-slivenskata-otsechka-na-am-trakiya-e-intenziven.html", "text": "Трафикът по основните пътни артерии и в сливенската отсечка на АМ „Тракия“ е интензивен, съобщиха от Областно пътно управление. Няма въведени ограничения за пътуващите.\r\nПътищата са сухи и нормално проходими.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец.", "date": "2018.06.07", "title": "Сливен: Трафикът по основните пътни артерии и в сливенската отсечка на АМ „Тракия“ е интензивен"}
{"url": "http://www.focus-news.net/news/2018/06/07/2530909/zam-ministar-denitsa-sacheva-mon-politikata-na-ezikovoto-mnogoobrazie-na-ek-dava-shansove-balgarskiyat-ezik-da-se-izuchava-vav-vsichki-darzhavi-chlenki.html", "text": "Политиката на езиковото многообразие на ЕК дава шансове българският език да се изучава във всички държави членки. Това каза в интервю за седмичното образователно предаване „Всички в час“ на Радио „Фокус“ заместник-министърът на образованието и науката Деница Сачева. Тя отбеляза, че Европейската комисия е публикувала своя втори образователен пакет на 22 май т.г. „Бяха предложени редица препоръки, свързани с осигуряване на по-добро качество на образованието още от ранна детска възраст, политики, свързани с младежта, с образованието, с културата. Препоръка на Съвета за автоматично признаване на дипломите за периодите на обучение в чужбина. Особено важна е тази за подобряване на преподаването и на изучаването на езици, с която да се гарантира повече млади хора в Европа да владеят свободно чужди езици“, обясни тя. „Като държава членка подкрепяме тази политика на езиково многообразие. Това дава шансове българският език да се изучава във всички останали членки след съответно изявено желание. Нашата образователна система е много отворена за езиковото многообразие, защото и в момента в нея могат да се изучават 25 езика, и това е нещо, с което страната ни определено може да се гордее на европейската сцена“, коментира Деница Сачева. Освен това отбеляза, че в момента има и сериозен дебат, който се води в рамките на Европейската комисия за английския език и дали след Брекзит трябва да продължи да бъде един от основните официални езици. „Повечето англичани не са склонни да говорят друг език, освен собствения. За разлика например от българите, където езиковата ни подготовка е много по-добра от гледна точка на владеенето на повече от един език, освен българския. Това е политика на езиково многообразие, която за в бъдеще ще бъде насърчавана от Европейската комисия, именно за да се запази и съответно културната идентичност на всяка една от държавите членки, и езиковата идентичност“, поясни образователният зам.-министър.\r\nТя загатна и за инициатива, по която според нея България трябва да намери достойно място.  „Свързана е  със създаването на европейски университети, с които ще започнат пилотни проекти през 2019 и 2020 година в рамките на програма „Еразъм +“, добави Сачева. \r\nМилослава АНГЕЛОВА", "date": "2018.06.07", "title": "Зам.-министър Деница Сачева, МОН: Политиката на езиковото многообразие на ЕК дава шансове българският език да се изучава във всички държави членки"}
{"url": "http://www.focus-news.net/news/2018/06/07/2530911/kyustendil-okolo-400-dushi-shte-ostanat-bez-rabota-sled-zakrivane-na-rudnik-v-bobov-dol.html", "text": "Около 400 души ще останат без работа, след закриване на рудник в Бобов дол. Това каза пред Радио „Фокус” – Кюстендил Елза Величкова, кмет на Община Бобов дол. По думите й поредният рудник прекратява дейността си в района, поради което работещите в него остават без препитание. Става въпрос за около 400 души, които са от Бобов дол, Дупница, Кюстендил и съседни населени места. „Хората са притеснени. Не съм спирала да водя срещи, да провеждам разговори, но към момента нещата стоят така”, каза Елза Величкова. По думите й предстои и заседание на Общинския съвет по темата. По данни на синдикалната организация „Подкрепа” в рудника вече няма синдикални организации.\r\nВенцеслав ИЛЧЕВ", "date": "2018.06.07", "title": "Кюстендил: Около 400 души ще останат без работа, след закриване на рудник в Бобов дол"}
{"url": "http://www.focus-news.net/news/2018/06/07/2530916/vyara-tserovska-kmet-na-pernik-16-teatralni-spektakala-shte-badat-predstaveni-v-ramkite-na-5-oto-izdanie-na-mezhdunarodniya-festival-arlekin.html", "text": "16 театрални спектакъла ще бъдат представени в рамките на 5-ия Международен детско-юношески фестивал „Арлекин“. Това каза в сутрешния блок „Добро утро, България“ на Радио „Фокус“ кметът на Перник Вяра Церовска. По думите й за пета поредна година над 250 деца от различни краища на страната ще изпълнят Перник с празнична атмосфера. Въпреки, че фестивалът няма конкурсен характер, целта е да бъдат насърчавани срещите между младите театрали, обясни градоначалникът. „Ще се играят постановки на Шекспир, Софокъл Станислав Стратиев, Чехов. В града ни вече има 15 театрални състава - от Враца, Благоевград, Нова Загора, Банкя, Кнежа, Велинград, Владая, дори от побратимения ни сръбски град Лесковац. Във фестивала основно като вдъхновител и съорганизатор е и Пернишкият детско-юношески театър „Мускетарите“, обясни тя. Вяра Церовска коментира още, че освен основната програма са предвидени и разнообразни съпътстващи събития, сред които посещение на Пернишката крепост и единствения по рода си подземен минен музей.", "date": "2018.06.07", "title": "Вяра Церовска, кмет на Перник: 16 театрални спектакъла ще бъдат представени в рамките на 5-ото издание на Международния фестивал „Арлекин“"}
{"url": "http://www.focus-news.net/news/2018/06/07/2530914/v-dvoretsa-vrana-se-provede-vtoroto-izdanie-na-mezhdunarodnata-ikonomicheska-konferentsiya-vrana-economic-council-2018.html", "text": "На 5 юни 2018 г. в двореца “Врана” се проведе второто издание на международната икономическа конференция “Vrana Economic Council 2018”. Това съобщиха от пресофиса на Н. В. Цар Симеон II. Темата на конференцията тази година бе “Умни решения за дигиталната икономика”. Организатори на събитието са Европейския Либерален Форум в партньорство с Либералния институт за политически анализи – ЛИПА и Фондация “Фридрих Науман”. По време на дискусията участниците в отделните панели разискваха темите за частните и публични инвестиции в дигиталната ера, нови стойности за дигиталните бизнес модели, регулации на дигиталното бъдеще и други.\r\nКонференцията беше открита от вицепрезидента на Европейския Либерален Форум г-н Оле Шмид,  г-жа Лиляна Павлова, министър на Българското председателство на Европейския съвет и бившия премиер проф. Огнян Герджиков. Специален гост бе Н.В. Цар Симеон II.\r\nСред лекторите бяха: г-н Кале Палинг, член на Парламента на Естония, г-жа Сузана Солис, член на Парламента на регион Мадрид от Испания, Даниел Кадик, директор за Югоизточна Европа на фондация “Фридрих Науман”, депутати от Словения, Хърватия и Румъния, г-н Любомир Минчев, създател и управител на “Телелинк”, проф. Мария Славова и доц. Тодор Ялъмовот СУ “Св. Климент Охридски” и др.\r\nИкономическият форум “Vrana Economic Council” беше учреден през 2013 г. във “Врана” и специални гости тогава бяха Цар Симеон II и бившият премиер на Кралство Белгия г-н Ги Ферховстад.\r\nВ изказването си на конференцията Н. В. Цар Симеон II подчерта: “Винаги съм държал много на знанието и считам, че обществено ангажираните хора се нуждаят от едно основно ниво на познания\".\r\n“Икономиката, заедно с технологиите са два инструмента, безкрайно необходими за развитието на обществото”, отбеляза Царят.\r\n“Хареса ми примерът на г-н Палинг от Естония колко бързо напредва науката. Това, което преди е открито за един цял век, сега се случва за 5 години. Спомням си, че като премиер посетих Естония и като влязох с залата, където заседава правителството не видях нито един лист хартия, а само лаптопи. Това беше преди 14 години. Винаги е положително да се взема пример от по-напредналите държави“, заяви Царят. Той каза още: “Жалко е, че всички констатираме днес как Европа изостава в сферата на дигитализацията, но аз съм убеден, че с интелектуалните способности на своето население от 500 милиона европейски граждани ще наваксаме това изоставане. Считам и, че много е важна ролята на бизнеса с неговата подкрепа за новаторски идеи.” Царят отбеляза, че в днешно време “С един смартфон в ръка имаме невероятни възможности, немислими преди. В същото време трябва да се отчита етичният аспект на съвременните технологии”.Негово Величество изказа своите опасения, че има опасност обществото да си навреди само, ако липсват задръжки, етични норми, които да се спазват и даде за пример злоупотребата с данни във Фейсбук и разпространяването на фалшиви новини. Царят апелира да се помисли върху моралната страна при използването на съвременните технологии.", "date": "2018.06.07", "title": "В двореца “Врана” се проведе второто издание на международната икономическа конференция “Vrana Economic Council 2018”"}
{"url": "http://www.focus-news.net/news/2018/06/07/2530912/ues-michal-pomoshtnik-darzhaven-sekretar-za-evropa-i-evraziya-sasht-prodalzhavat-da-igrayat-tiha-rolya-v-protsesa-na-razreshavane-na-spora-za-imeto.html", "text": "Помощник-държавният секретар на САЩ за Европа и Евразия Уес Мичъл заяви, че страната му продължават да играят тиха роля в процеса за разрешаване на спора за името на Македония, предава Радио „Свободна Европа“  в македонската си редакция.\r\n„Неотдавна приехме обща позиция не само за Сърбия и Косово, но работихме и за Босна и Херцеговина и по въпроса за името между Македония и Гърция. Част от нашия екип в момента работи по този въпрос, а САЩ продължават да играят тиха роля заедно с ЕС, Германия и останалите, насърчавайки намирането на решение за името, за да видим Македония като член на НАТО“, заяви Мичъл в рече пред фондация „Херитидж\", в рамките на която популяризира стратегията на президента на САЩ Доналд Тръмп за Европа.\r\n„Някои от тези проблеми, които са от много отдавна, не очаквам да видя напълно решени скоро, но мисля, че постигаме добър напредък“, бе оценката на Мичъл.Тереза Герова", "date": "2018.06.07", "title": "Уес Мичъл, помощник-държавен секретар за Европа и Евразия: САЩ продължават да играят тиха роля в процеса на разрешаване на спора за името"}
{"url": "http://www.focus-news.net/news/2018/06/07/2530898/politika-sarbiya-v-gartsiya-protestiraha-sreshtu-targoviyata-s-imeto-na-makedoniya.html", "text": "В знак на несъгласие с решението на правителството в Атина да води преговори със Скопие за преодоляване на спора за името, гражданите на Гърция излязоха на протест в 24 града срещу „търговията с името на Македония“, отбелязва електронното издание на белградския вестник „Политика“.\r\nПосланието на протестите бе едно: „Македония е гръцка“, с което гражданите на страната за пореден път показаха, че не са готови да споделят името на едноименната северна област със северния си съсед.\r\nОт редакцията обръщат внимание, че за разлика от февруари, този път протести не бяха организирани в столицата Атина и във втория по големина град в страната – Солун, столица на административната гръцка област Македония. Идеята за демонстрациите най-напред подкрепиха 11 града от областта, но впоследствие се възприе от цялата страна – от най-северната до най-южната част. В общо 24 града бяха организирани акции. \r\nТова, което различава последните протести от тези през февруари, са организаторите, които предупредиха, че не искат да виждат на демонстрациите никакви партийни знамена и лозунги, а само националния флаг на Гърция. Също така, за разлика от първите митинги, този път Църквата не се намеси с призиви. Само отделни митрополити подкрепиха акциите. Тереза Герова", "date": "2018.06.07", "title": "„Политика“ (Сърбия): В Гърция протестираха срещу „търговията с името на Македония“"}
{"url": "http://www.focus-news.net/news/2018/06/07/2530917/ministar-lilyana-pavlova-edna-godina-po-kasno-temata-za-zapadnite-balkani-veche-e-chast-ot-evropeyskiya-dneven-red.html", "text": "Една година по-късно темата за Западните Балкани  вече е част от европейския дневен ред. Това каза в интервю за Агенция „Фокус“ министърът на Българското председателство на съвета на ЕС Лиляна Павлова. „За изминалите повече от пет месеца работата по председателството беше изключително динамична и активна. В същия момент успяхме да докажем и покажем, че България е подготвена както професионално и експертно с ангажиментите по председателството, така и организационно и логистично. Мисля, че бяхме приятната изненада за всички, които не ни познаваха толкова добре с това, което показахме. Това е и високата оценка, която получихме за нашата и експертна, и политическа готовност, както и за нашата организация и логистика“, коментира Павлова. \r\n„Една година по-късно можем да кажем, че успехът не само е налице като успех на българското председателство, а темата за Западните Балкани, за тяхната свързаност, европейска перспектива, икономическо развитие на региона като цяло и за сигурността, стабилността и мира на Балканите, вече е част от европейския дневен ред“, допълни тя и уточни, че всички адмирират усилията на България затова, че е успяла държави, политици, партньори, които доскоро не са си говорили и не са имали диалог, не са стояли на една маса, да ги съберем заедно да говорят, работят и да имат преговори. „Надявам се горещо до края на месеца да имаме и така желания от нас напредък в преговорите  и за името на Р Македония и отношенията им с Гърция, и поканата им за НАТО, и за Македония и Албания. Надявам се на започване на преговори, като възможна перспективна и част от тази интеграция. Тя включва нещо много повече – стабилизирането на Балканите като зона за просперитет, перспектива за младите хора, стабилност, мир и икономическо развитие“, каза още Лиляна Павлова.\r\nЛюба АЛЕКСИЕВА", "date": "2018.06.07", "title": "Министър Лиляна Павлова: Една година по-късно темата за Западните Балкани  вече е част от европейския дневен ред"}
{"url": "http://www.focus-news.net/news/2018/06/07/2530918/vratsa-4-000-lv-sa-otkradnati-ot-zhilishte-v-selo-kameno-pole.html", "text": "4 000 лв. са откраднати от жилище в село Камено поле. Това съобщиха от ОДМВР - Враца. Сигналът за кражбата е получен на 20 май 2018 г. в РУ - Роман. Жител на село Камено поле заявил, че от стая в жилището му неизвестно лице извършило кражба на 4 000 лв. и фиш за получаване на 2 000 лв. от игрална зала. По време на досъдебно производство е установено, че извършител на кражбата е лице с инициали Л.У. (на 38 г.) от същото село. Мъжът е направил пълни самопризнания. Работата по случая продължава.", "date": "2018.06.07", "title": "Враца: 4 000 лв. са откраднати от жилище в село Камено поле"}
{"url": "http://www.focus-news.net/news/2018/06/07/2530919/gabrovo-kola-e-izgoryala-napalno-tazi-nosht-v-selo-dushevo-politsiyata-vodi-razsledvane.html", "text": "Кола горя тази нощ в село Душево, община Севлиево. Сигнал за инцидента е подаден минута след 24.00 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Огънят е унищожил изцяло лекия автомобил, но данни за пострадали и други щети няма. Причините за избухването на пожара са в процес на установяване. Районното полицейско управление в Севлиево води разследване. В гасенето на огъня са се включили четирима пожарникари от Районната служба в общинския център.\r\nНадежда КРЪСТЕВА", "date": "2018.06.07", "title": "Габрово: Кола е изгоряла напълно тази нощ в село Душево, полицията води разследване"}
{"url": "http://www.focus-news.net/news/2018/06/07/2530921/vratsa-katastrofa-sas-zaginal-e-stanala-na-vhoda-na-grada.html", "text": "Катастрофа със загинал е станала на входа на града. Това съобщиха от ОДМВР - Враца. На 6 юни около 15.55 часа на влизане в град Враца лек автомобил ”Дачия Сандеро”, управляван от лице с инициали Р.П. (на 56 г.) от с. Остров, катастрофирал в бетонен водосток и се преобърнал извън пътното платно. Водачът е загинал. Образувано е досъдебно производство.", "date": "2018.06.07", "title": "Враца: Катастрофа със загинал е станала на входа на града"}
{"url": "http://www.focus-news.net/news/2018/06/07/2530902/iefimeridagartsiya-hilyadi-kazaha-makedoniya-e-gratska-sblasatsi-v-hanya-nov-miting-na-sintagma-na-8-yuli-2018-g.html", "text": "Хиляди македонски гърци казаха \"Македония е гръцка!\", пише гръцкото електронно издание \"Iefimerida\" в репортаж, посветен на протестните митинги, организирани от \"Комитетът за защита на елинизма\" в 23 града, от които повечето в Егейска Македония - от Кавала и Драма на изток до Янина на запад.\r\n\"Iefimerida\" отбелязва, че масовото участие на гражданите във всички митинги се обяснява с опитите на правителството да приеме компромис за промяна на името на бившата югорепублика, в което да се съдържа термина Македония, а най-големият успех на протестите е, че са преминали под гръцкото национално знаме без каквито и да било партийни символи.\r\nСпоред изданието на митинга в градчето Пела, разположено на мястото на някогашната столица на македонската държава на Филип и Александър Македонски, са присъствали над 3000 души, а хиляди са се събрали на протести в Катерини, Лариса, Верия, Корфу, Ханя, Кожани, Поликастро, Левкада, Лагадина, Кавала, Драма, Серес и др.\r\nДо инциденти се е стигнало на митинга в Ханя, където участниците са били провокирани от група анархисти, в резултат на което полицията е била принудена да се намеси и да употреби сълзотворен газ. Арестувани са били двама от участниците в сблъсъците, а двама полицейски служители са били ранени.\r\n\"Iefimerida\" пише, че общ национален митинг за защита на гръцкото население в Македония и на гръкоговорящите в Скопие се свиква на 8 юли 2018 г., неделя , на атинския площад \"Синтагма\".", "date": "2018.06.07", "title": "Iefimerida\"(Гърция): Хиляди казаха \"Македония е гръцка!\", сблъсъци в Ханя, нов митинг на \"Синтагма\" на 8 юли 2018 г."}
{"url": "http://www.focus-news.net/news/2018/06/07/2530920/zam-ministar-denitsa-sacheva-mon-yugoiztochna-evropa-vse-oshte-ostava-nepoznata-i-neotkrita-za-mnogo-mladi-evropeytsi.html", "text": "Югоизточна Европа все още си остава непозната и неоткрита за много млади европейци. Това каза в интервю за седмичното образователно предаване „Всички в час“ на Радио „Фокус“ заместник-министърът на образованието и науката Деница Сачева. „Ние, като държава членка, бихме искали да работим в посока на увеличаване на студентските мобилности, на притока на студенти, на обмена на научен и изследователски потенциал с останалите страни членки към България“, заяви тя. Според нея едно от сериозните постижения за европредседателство предвид, че страната ни е посетена от десетки хиляди хора, е че е била преоткрита. „На България вече се гледа по доста по-различен начин. Все още по отношение на Източна Европа се работи с много митове и предразсъдъци. И това е една обща кауза, която и други министри на държави членки, които са от Югоизточна Европа, също споделят“, коментира Сачева. По думите ѝ българските студенти предпочитат да посещават Германия, Италия, Франция, Испания, Белгия, Великобритания, Полша, Гърция. Докато западни студенти у нас има по-малко и най-големите групи обикновено са от Полша, Испания и Франция. \r\nМилослава АНГЕЛОВА", "date": "2018.06.07", "title": "Зам.-министър Деница Сачева, МОН: Югоизточна Европа все още остава непозната и неоткрита за много млади европейци"}
{"url": "http://www.focus-news.net/news/2018/06/07/2530923/ix-natsionalno-sastezanie-na-mladezhkite-avariyni-ekipi-na-bchk-shte-se-provede-na-9-yuni.html", "text": "На 9 юни 2018 г. (събота) в Националния учебно-логистичен център на БЧК в с. Лозен ще се проведе IX Национално състезание на младежките аварийни екипи (МАЕ )на БЧК. Това съобщиха от пресцентъра на БЧК.\r\nВ състезанието ще участват 18 отбора и 90 младежи от цялата страна. Чрез специални ситуативни задания в различни пунктове ще бъде оценявана подготовката им по първа долекарска помощ, първа психологична помощ и психосоциална подкрепа, международно хуманитарно право, мениджмънт на бедствията и др. Състезателите ще демонстрират готовността си за реакция при различни бедствия, аварии и кризи, техники за транспортиране на пострадали и грижа за нуждаещите се.\r\nУменията на младежите ще бъдат оценявани от съдийска колегия с главен съдия проф. д-р Красимир Гигов, главен секретар на Министерство на здравеопазването.\r\nОфициалното откриване на IX Национално състезание на Младежките аварийни екипи започва в 9.00 часа на 9 юни 2018 г. в НУЛЦ на БЧК в Лозен. \r\nНа откриването ще присъстват представители на ръководството на Българския Червен кръст и Българския младежки Червен кръст, както и партньорски организации и институции.", "date": "2018.06.07", "title": "IX Национално състезание на младежките аварийни екипи на БЧК ще се проведе на 9 юни"}
{"url": "http://www.focus-news.net/news/2018/06/07/2530926/sofiya-dvizhenieto-se-izvarshva-v-edna-lenta-na-severnata-tangenta-pri-km-14-v-posoka-bul-botevgradsko-shose-poradi-patnotransportno-proizshestvie.html", "text": "Движението се извършва в една лента в посока бул. \"Ботевградско шосе\" при км 14 на Северната тангента на Софийски околовръстен път поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.06.07", "title": "София: Движението се извършва в една лента на Северната тангента при км 14 в посока бул. \"Ботевградско шосе\" поради пътнотранспортно произшествие"}
{"url": "http://www.focus-news.net/news/2018/06/07/2530924/zam-ministar-denitsa-sacheva-mon-v-obsht-evropeyski-interes-e-da-podkrepyame-initsiativi-nasarchavashti-balansiranata-mobilnost-i-obmen-na-studenti-i-uchiteli.html", "text": "В общ европейски интерес е да подкрепяме инициативи, които насърчават балансираната мобилност и обмен на студенти, учители и добри практики. Това каза в интервю за седмичното образователно предаване „Всички в час“ на Радио „Фокус“ заместник-министърът на образованието и науката Деница Сачева по отношение на публикуваното предложение на Европейската комисия за програмата „Еразъм“. „За периода 2021-2027 година комисията предлага да се увеличи бюджетът на програмата до 30 милиарда евро, като почти 26 милиарда да отидат за образование и обучение. И това е много сериозно предложение, което беше посрещнато с аплодисменти от цялата академична общност и от всички млади хора“, заяви тя. „Това, което е важно за България, за да може и нашата държава да защити своя интерес, е да направим колкото се може инвестиции в мобилностите – в движението на млади хора, на студенти и на преподаватели, да може да облагодетелства и Югоизточна Европа.  На този етап, по признание на редица министри, мобилностите повече благоприятстват северозападната част на Европа. Това беше една от тезите, които повдигнах по време на тази среща на министрите“, добави тя.\r\nМилослава АНГЕЛОВА", "date": "2018.06.07", "title": "Зам.-министър Деница Сачева, МОН: В общ европейски интерес е да подкрепяме инициативи, насърчаващи балансираната мобилност и обмен на студенти и учители"}
{"url": "http://www.focus-news.net/news/2018/06/07/2530925/anders-fog-rasmusen-v-statiya-za-politico-zapadat-vse-oshte-ne-e-gotov-da-spre-ruskata-namesa-v-izborite.html", "text": "От сега до предстоящите президентски избори в САЩ през 2020 година, Западните избиратели ще могат да отидат до урните в повече от 20 случая. Разглеждайки скорошните случаи на намеса в изборите и в САЩ, и в Европа и анемичния отговор от демократическите институции, има всички причини да се мисли, че тези вотове представляват 20 нови мишени за Русия и други да се месят, пише бившият генерален секретар на НАТО Андерс Фог Расмусен в ко-авторство с американския адвокат и бивш министър на вътрешната сигурност на САЩ Майкъл Чертоф в статия за електронното издание Politico, представена без редакторска намеса.\r\nЧуждестранната намеса е относително евтина що се отнася до финансовите и човешките ресурси, които изисква. Но тя дава почти гарантирано предимство в подкопаването на доверието в нашите легитимни институции, нещо, което не-демократичните режими, като например Русия, се радват да направят. Обезпокояващото е, че Западните правителства продължават да водят все същата стара война: Те са затънали в грубата лексика за \"фалшиви новини\" от 2016 г., докато текущите тенденции показват, че Русия и подобни противници изострят своите инструменти.\r\nПърво, ние виждаме преход от „фалшивите новини“ към хипер-партизански наративи. Тези истории обикновено съдържат зрънце истина, но с изопачени факти, така че да се получи поляризираща публична история. Видяхме, че по време на изборите в Италия,където социалните медии и ботове, свързани с Русия огласяваха истории за заплахата от нелегалната имиграция. Това, взето заедно с изтощението на италианските избиратели от политическия елит на страната, стана решаващ фактор, който даде на двете популистки и анти-имигрантски партии най-големия дял от гласовете. Проблемът с хипер-партизанското съдържание е, че то е по-малко откриваемо от откровено фалшивите новини. Борбата с него изисква много по-всеобхватно усилие от всички демократични институции, правителства, медии, НПО-та и самите избиратели, което днес не е налице.\r\nМеждувременно, ние виждаме интернационализация на наръчника за намеса. Независимо от това, че президентските избори през 2016-а година привлякоха най-много вниманието на медиите, САЩ далеч не са единствената мишена. Русия активно изнася платформата си за намеса в други страни. На референдума в Каталуния видяхме безпрецедентно нива на тролване в социалните медии и употребата на изкривени факти, с произход Венецуела. Сега погледите се насочват към това да видим как ще бъде използвана Венецуела на предстоящите избори в Мексико. Други не-демократични държави като Иран и Китай, а също и Турция, гледат отблизо. Само преди няколко седмици, „Туитър“ акаунтите на няколко европейски политици, включително на един от ко-авторите, бяха хакнати, предполага се, че от турски оперативни работници, разпространяващи фалшиви новини за неуспешния опит за преврат през 2016-а година.\r\nВидът намеса зависи от изборите, на които се прави. В САЩ, на Русия й се наложи да използваха неморални средства – хакваха имейл сървъри и оперативни работници, базирани в страната, за да влияят на политическата сцена. В Италия или Германия, Русия може да разчита на близките до Москва партии и на икономическото си влияние, за да разпространява поляризиращи послания. Украйна e кота нула за московската кампания за намеса, където всички средства – от политически убийства до корумпиране, от тролване до кибератаки – всичко се използва докрай.\r\nКолективният отговор сред Атлантическия алианс беше слаб и неорганизиран. Няколко НПО-та, тинк-танкове, национални парламента и правителства работят за идентифицирането и борбата с подривните действия на Русия. Тези проекти разглеждат въпроса как да се справим с отделни инструменти от арсенала на руската намеса: защитата на онлайн пространствата, нашите изборни урни, нашите медии и засилване на нашата киберзащита. Но много често те го правят с оглед на намесата в предишни избори, без да се предприемат мерки за проактивна подготовка За следващите. Те рядко се координират помежду си или имат цялостен подход за защита срещу целия спектър от зловредни действия. В САЩ дебатът също е толкова поляризиран, че само една двупартийна мярка мина през Конгреса.\r\nИменно поради тази причина създаваме Трансатлантическата комисия за изборен интегритет. Да събираме на едно място политици, индустриалци, медии, хора от технологичния сектор и експерти от гражданското общество от двете страни на Атлантика, нашата цел  е да разширим работата, която е проведена до сега и да запълним пропуските в нашия колективен отговор. За да се справим наистина с престъпните действия на Русия и другите играчи, е императив да преодолеем две разделения: това, минаващо през Атлантическия океан и другото – по партийните линии.\r\nВ широкия спектър на членовете на комисията са политици като бившия вицепрезидент на САЩ Джо Байдън, бившия вицепремиер на Великобритания Ник Клег, както и бившият главен редактор на най-четения вестник в Европа – Bild. Тук е и бившият началник на интернет сигурността на британския премиер Тереза Мей. Нашата цел е да влезем в контакт с парламентите от двете страни на Океана и да разгледаме тяхното законодателство, да анализираме това, което вече е свършено и искам да помогнем и разширим инициативите и организациите, които вече работят по този въпрос. На технологията в момента се гледа като на част от проблема, но ние също имаме намерение да намерим начин тя да се превърне в част от решението, използвайки възможностите на машините да се учат и изкуствения интелект, за да идентифицираме и контрираме фалшивите разкази.\r\nИдентифицирането на целия арсенал на разузнавателните тактики на Русия и другите чуждестранни сили е единственият начин за развиване на цялостна стратегия за противопоставяне срещу това. Ако се провалим в опитите да го направим, други държави, които желаят да подкопаят сигурността ни ще възприемат подобни разрушителни тактики.\r\nОт двете страни на Атлантическия океан ние вече показахме, че работейки заедно, можем да преодолеем предизвикателствата, които стоят пред нас. Днес ние сме изправени пред голямото предизвикателство да осъвременим нашата демокрация. Ако работим в изолация, за да се преборим с тази взаимна заплаха, ние ще се провалим. Именно затова трансатлантическото сътрудничество е нужно и е нужно спешно, за да сме сигурни, че ще защитим интегритета не само на 20-те избори през следващите две години, но и интегритета на институциите като такива.\r\nПревод и редакция:", "date": "2018.06.07", "title": "Андерс Фог Расмусен в статия за Politico: Западът все още не е готов да спре руската намеса в изборите"}
{"url": "http://www.focus-news.net/news/2018/06/07/2530915/yambol-turski-grazhdanin-e-zadarzhan-pod-strazha-za-kontrabanda-na-markovi-teniski-za-stoynost-51-000-lv.html", "text": "По искане на Окръжна прокуратура - Ямбол съдът задържа под стража турски гражданин. Той е обвинен за това, че на 31 май на ГКПП „Лесово“, с товарен автомобил – влекач, е пренесъл през границата на страната от Р. Турция в Р. България 3 400 броя тениски от различни марки, на обща стойност около 51 000 лв.\r\nСпоред прокурора налице е обосновано предположение за това, че той е извършил престъплението, за което му е повдигнато обвинение. Представителят на държавното обвинение заяви, че обвиняемият може да се укрие или да извърши ново престъпление.\r\nСъдът прие мотивите на прокурора и задържа под стража мъжа. Определението на Окръжен съд може да бъде обжалвано пред Апелативния съд - Бургас.", "date": "2018.06.07", "title": "Ямбол: Турски гражданин е задържан под стража за контрабанда на маркови тениски за стойност 51 000 лв."}
{"url": "http://www.focus-news.net/news/2018/06/07/2530913/spetsializiraniyat-apelativen-sad-otnovo-shte-zasedava-za-tova-dali-da-badat-tstraneni-ot-postovete-im-kmetat-na-mladost-i-zamestnichkata.html", "text": "Специализираният апелативен съд /САС/ ще направи трети опит да реши окончателно - да бъдат ли отстранени от постовете им кметът на \"Младост\" Десислава Иванчева и заместничката ѝ Биляна Петрова, предаде БНР. Според прокуратурата, въпреки че е от почти два месеца в ареста, Иванчева продължава да управлява общината. Заповед на Иванчева от килията за уволнението на заместника ѝ Румен Русев - по-късно назначен за и.д. кмет на „Младост“, мотивира прокуратурата да поиска отстраняването ѝ. В нея разследващите видяха заплаха срещу ключов свидетел, разказал за корупционните практики в общината.\r\nНаказателният спецсъд каза \"да\" на искането още преди две седмици, но настояване на Десислава Иванчева и Биляна Петрова да четат секретните материали по делото, отложиха на два пъти окончателното решение.\r\nВъв вторник двете пристигнаха в Апелативния специализиран съд с избрани, преписани на ръка, цитати от записани разговори между сочения за посредник в аферата - бивш районен кмет Петко Дюлгеров, и изнудвания за пари строителен предприемач Александър Ваклин.\r\nПредставени с инициалите Д. и В., те се чудят как: \"ББ и ЦЦ търпят Иванчева\", притесняват се, че \"София ще се напълни с такива като нея и даже ще се появят на държавно ниво, ако не бъдат взети мерки\", те обсъждат и дали да не я заведат на Витоша, ако откаже да вземе парите.", "date": "2018.06.07", "title": "Специализираният апелативен съд отново ще заседава за това дали да бъдат тстранени от постовете им кметът на „Младост“ и заместничката ѝ"}
{"url": "http://www.focus-news.net/news/2018/06/07/2530929/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Новият посланик на САЩ в Германия Ричърд Гренел е недоволен от последиците от интервюто, което даде за крайнодясната медия  - или поне така твърдят правителствени източници от Берлин, отбелязва австрийският национален ежедневник Der Standard.\r\nНяколко по-остри критики от страна на германски политици – и Гренъл тръгна в друга посока: американският дипломат, който разбуни духовете в Берлин още в самото начало на мандата си, сега предприема усилия за успокояване на обстановката. \r\nСъответният коментар от страна на правителствените кръгове в Берлин бе направен след срещата на избраника на Тръмп с държавния секретар на Министерството на външните работи на ФРГ Андреа Михаелис. В рамките Гренел е заявил, че не би искал да бъде възприеман като човек, който насърчава десните сили в Германия. След това американският дипломат е уверил, че ще се стреми да гарантира атмосфера за „близкото и доверено сътрудничество с германските партньори“.\r\n*** Близо 1,4 млн. избиратели с турски паспорти, живеещи в Германия, могат от четвъртък, 7 юни, да упражнят правото си на глас за президентските и парламентарни избори в родината си, съобщава националният ежедневник Die Frankfurter Allgemeine Zeitung.\r\nПо данни на Генералното консулство на Турция във ФРГ, избирателните секции на германска територия ще останат на разположение за избирателите до 19 юни. Такива са отворени в Берлин, Дюселдорф, Есен, Франкфурт, Хановер, Хамбург, Кьолн, Мюнхен, Нюрнберг и Щутгарт. В самата Турция общите избори са насрочени за 24 юни, припомнят от редакцията.\r\nТурският държавен глава Реждеп Тайип Ердоган, който след опита за преврат от лятото на 2016 г. предприе серия мерки срещу критиците си, се стреми към преизбиране. Резултатите от последните социологически проучвания показват, че победата му на първия тур не е съвсем сигурна. Ако се стигне до втори тур, турците в Германия ще гласуват в периода от 30 юни до 4 юли. В Турция той е планиран за 8 юли.\r\n*** Бивш военнослужещ на Северна Корея си спомня за жестокостта на режима, докато президентът на САЩ Доналд Тръмп се готви за среща със севернокорейския лидер Ким Чен-ун, на която се очаква да не се обръща внимание на нарушаването на човешките права, пише британският вестник The Guardian.\r\nЛий Чеол не си спомня колко пъти е бил принуден да се събира със своите колеги военнослужещи на летище извън Пхенян и да гледа как отряди за стрелба екзекутират противници на режима. Но едно нещо, което си спомня, е че тези прояви на жестокост са се увеличили при Ким Чен-ун.\r\n„Бях много травматизиран, не можех да се храня или да спя с дни. Спомням си звука на човек, който е уцелен от куршум. Много е различен от звука на цел, но след като я видях толкова пъти останах вцепенен“, заяви Лий.\r\nТой е работил в строителна бригада, полагайки труд върху правителствени сгради и апартаменти за елита на страната. Вярата в режима е започнала да си губи, когато той е бил разпределен към един от почивните домове на Ким Чен-ун.\r\n„Беше ни казано, че всички в Северна Корея преминават през трудните времена заедно, но те живееха в лукс“, заяви той. „Чувствах се предаден, сякаш целият ми живот беше лъжа“.\r\nДоналд Тръмп не спомена нищо за проблема, докато приемаше представителя на Северна Корея Ким Йонг-чол, но президентът остави вратата отворена за евентуалното обсъждане на човешките права на предстоящата среща със севернокорейския лидер. „Мисля, че ще говорим по този въпрос и може би в големи подробности“, заяви Тръмп пред репортери след срещата му с Ким Йонг-чол.\r\n***От сега до предстоящите президентски избори в САЩ през 2020 година, Западните избиратели ще могат да отидат до урните в повече от 20 случая. Разглеждайки скорошните случаи на намеса в изборите и в САЩ, и в Европа и анемичния отговор от демократическите институции, има всички причини да се мисли, че тези вотове представляват 20 нови мишени за Русия и други да се месят, пише бившият генерален секретар на НАТО Андерс Фог Расмусен в съавторство с американския адвокат и бивш министър на вътрешната сигурност на САЩ Майкъл Чертоф в статия за електронното издание Politico, представена без редакторска намеса.\r\nЧуждестранната намеса е относително евтина що се отнася до финансовите и човешките ресурси, които изисква. Но тя дава почти гарантирано предимство в подкопаването на доверието в нашите легитимни институции, нещо, което не-демократичните режими, като например Русия, се радват да направят. Обезпокояващото е, че Западните правителства продължават да водят все същата стара война: Те са затънали в грубата лексика за \"фалшиви новини\" от 2016 г., докато текущите тенденции показват, че Русия и подобни противници изострят своите инструменти.\r\nПърво, ние виждаме преход от „фалшивите новини“ към хипер-партизански наративи. Тези истории обикновено съдържат зрънце истина, но с изопачени факти, така че да се получи поляризираща публична история. Видяхме, че по време на изборите в Италия,където социалните медии и ботове, свързани с Русия огласяваха истории за заплахата от нелегалната имиграция. Това, взето заедно с изтощението на италианските избиратели от политическия елит на страната, стана решаващ фактор, който даде на двете популистки и анти-имигрантски партии най-големия дял от гласовете. Проблемът с хипер-партизанското съдържание е, че то е по-малко откриваемо от откровено фалшивите новини. Борбата с него изисква много по-всеобхватно усилие от всички демократични институции, правителства, медии, НПО-та и самите избиратели, което днес не е налице.\r\nМеждувременно, ние виждаме интернационализация на наръчника за намеса. Независимо от това, че президентските избори през 2016-а година привлякоха най-много вниманието на медиите, САЩ далеч не са единствената мишена. Русия активно изнася платформата си за намеса в други страни. На референдума в Каталуния видяхме безпрецедентно нива на тролване в социалните медии и употребата на изкривени факти, с произход Венецуела. Сега погледите се насочват към това да видим как ще бъде използвана Венецуела на предстоящите избори в Мексико. Други не-демократични държави като Иран и Китай, а също и Турция, гледат отблизо. Само преди няколко седмици, „Туитър“ акаунтите на няколко европейски политици, включително на един от ко-авторите, бяха хакнати, предполага се, че от турски оперативни работници, разпространяващи фалшиви новини за неуспешния опит за преврат през 2016-а година.\r\nВидът намеса зависи от изборите, на които се прави. В САЩ, на Русия й се наложи да използваха неморални средства – хакваха имейл сървъри и оперативни работници, базирани в страната, за да влияят на политическата сцена. В Италия или Германия, Русия може да разчита на близките до Москва партии и на икономическото си влияние, за да разпространява поляризиращи послания. Украйна e кота нула за московската кампания за намеса, където всички средства – от политически убийства до корумпиране, от тролване до кибератаки – всичко се използва докрай.\r\nКолективният отговор сред Атлантическия алианс беше слаб и неорганизиран. Няколко НПО-та, тинк-танкове, национални парламента и правителства работят за идентифицирането и борбата с подривните действия на Русия. Тези проекти разглеждат въпроса как да се справим с отделни инструменти от арсенала на руската намеса: защитата на онлайн пространствата, нашите изборни урни, нашите медии и засилване на нашата киберзащита. Но много често те го правят с оглед на намесата в предишни избори, без да се предприемат мерки за проактивна подготовка За следващите. Те рядко се координират помежду си или имат цялостен подход за защита срещу целия спектър от зловредни действия. В САЩ дебатът също е толкова поляризиран, че само една двупартийна мярка мина през Конгреса.\r\nИменно поради тази причина създаваме Трансатлантическата комисия за изборен интегритет. Да събираме на едно място политици, индустриалци, медии, хора от технологичния сектор и експерти от гражданското общество от двете страни на Атлантика, нашата цел  е да разширим работата, която е проведена до сега и да запълним пропуските в нашия колективен отговор. За да се справим наистина с престъпните действия на Русия и другите играчи, е императив да преодолеем две разделения: това, минаващо през Атлантическия океан и другото – по партийните линии.\r\nВ широкия спектър на членовете на комисията са политици като бившия вицепрезидент на САЩ Джо Байдън, бившия вицепремиер на Великобритания Ник Клег, както и бившият главен редактор на най-четения вестник в Европа – Bild. Тук е и бившият началник на интернет сигурността на британския премиер Тереза Мей. Нашата цел е да влезем в контакт с парламентите от двете страни на Океана и да разгледаме тяхното законодателство, да анализираме това, което вече е свършено и искам да помогнем и разширим инициативите и организациите, които вече работят по този въпрос. На технологията в момента се гледа като на част от проблема, но ние също имаме намерение да намерим начин тя да се превърне в част от решението, използвайки възможностите на машините да се учат и изкуствения интелект, за да идентифицираме и контрираме фалшивите разкази.\r\nИдентифицирането на целия арсенал на разузнавателните тактики на Русия и другите чуждестранни сили е единственият начин за развиване на цялостна стратегия за противопоставяне срещу това. Ако се провалим в опитите да го направим, други държави, които желаят да подкопаят сигурността ни ще възприемат подобни разрушителни тактики.\r\nОт двете страни на Атлантическия океан ние вече показахме, че работейки заедно, можем да преодолеем предизвикателствата, които стоят пред нас. Днес ние сме изправени пред голямото предизвикателство да осъвременим нашата демокрация. Ако работим в изолация, за да се преборим с тази взаимна заплаха, ние ще се провалим. Именно затова трансатлантическото сътрудничество е нужно и е нужно спешно, за да сме сигурни, че ще защитим интегритета не само на 20-те избори през следващите две години, но и интегритета на институциите като такива.", "date": "2018.06.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/07/2530928/ministarat-na-obrazovanieto-shte-otkrie-vtorata-mezhdunarodna-hayfu-konferentsiya-na-8-yuni-v-meditsinski-universitet-pleven.html", "text": "На 8 юни 2018 г. в Медицински университет – Плевен ще се състои Втората международна Хайфу конференция на тема: „Хайфу терапия: клинична практика и бъдещи перспективи“. Форумът ще бъде официално открит от ректора на висшето училище проф. д-р Славчо Томов и министъра на образованието и наука на Република България Красимир Вълчев в 9.00 часа в Зала „Амброаз Паре“ на Телекомуникационния ендоскопски център. Това съобщиха от пресцентъра на Медицински университет - Плевен. Образователният министър е на двудневно работно посещение в град Плевен, част от което е и визитата му във висшето училище с цел запознаване с високотехнологичните решения в обучението, разглеждане на новоразкрития Факултет по фармация и провеждане на срещи с академичната общност.\r\nЦелта на форума е да бъде направен окончателен доклад за резултатите от двустранния научен проект, озаглавен \"Проучване на възможностите на ХАЙФУ технологията за лечение на миомна болест при български и китайски пациентки като неинвазивен, алтернативен на хирургията метод“. Архивирането, анализа и обработката на резултатите в проучването са осъществени чрез специално създаден за целта софтуер. Това ще бъде отличен пример и модел за бъдещите проекти между ХАЙФУ центровете по света, за да се увеличат и улеснят научноизследователските проучвания помежду им с цел откриване на все повече доказателства за ползите от това лечение за пациентите.  \r\nДвустранният проект се финансира от Министерството на науката и технологиите на Китайската Народна Република и Фонд „Научни изследвания“ към Министерството на образованието и науката на Р България. Партньори по проекта са Медицински университет - Плевен, ХАЙФУ Център към УМБАЛ \"Света Марина\" - Плевен и Втора асоциирана болница към Медицинския университет Чонгчинг, Китай. За втори път форумът ще се превърне в платформа за обмен на знания, идеи и опит между специалисти в различни клинични приложения на HIFU (Хайфу) терапията с по-широк кръг от медицинска аудитория на национално и международно ниво. Регистрираните участници са над сто от 13 държави, а част от гост-лекторите на събитието са професори от водещи клинични центрове в Европа, както и китайските партньори от Втора асоциирана болница към Медицинския университет Чонгчинг, Китай.\r\nПо време на конференцията екипът на Хайфу Център при УМБАЛ „Света Марина“ - Плевен с управител доц. д-р Добромир Димитров, зам.-декан на Факултет „Медицина“, ще представи натрупания 5-годишен опит в прилагането на този неинвазивен метод на термична аблация в лечението на над 500 случая на доброкачествени и злокачествени солидни тумори. Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. В световните ХАЙФУ центрове с богат опит рискът от усложнения за пациента е сведен до под 0.5%.", "date": "2018.06.07", "title": "Министърът на образованието ще открие Втората международна Хайфу конференция на 8 юни в Медицински университет - Плевен"}
{"url": "http://www.focus-news.net/news/2018/06/07/2530931/ministar-rumen-porozhanov-badeshteto-na-cherno-more-e-v-nashi-ratse-i-ot-nas-zavisi-opazvaneto-na-ribnite-resursi-za-pokoleniyata.html", "text": "Бъдещето на Черно море е в наши ръце и от нас зависи опазването на рибните ресурси за поколенията. Това каза министърът на земеделието, храните и горите Румен Порожанов по време на конференция на високо равнище за риболова и аквакултурите в Черно море, предаде репортер на Агенция „Фокус“.\r\n„Искам да потвърдя ангажираността на България за постигане на аквакултура в Черно море в дългосрочен план. Тази среща е пример за доброто сътрудничество помежду ни. Убеден съм, че обединени можем да постигнем защитата на Черно море и на неговите екосистеми. Независимо, че сме от различни държави и живеем на различни места, всички ние споделяме общата идея за развитие на рибарството в Черно море чрез обосновани действия. Държа да подчертая, че Европейската комисия и Комисията по рибарство на Европейския парламент отчитат спецификата на отделните рибарства и полагат огромни усилия за намирането на най-ефективните модели за управление“, каза още министър Порожанов и посочи, че геополитическата ситуация е много сложна, но е необходимо да се търсят практически решения. \r\n„Надяваме се, че в резултат от дейностите по проекта „Black sea for fish“ ще се увеличат и научните дейности в Черно море. Приетата през 2011 г. стратегия за устойчиво развитие на черноморските аквакултури има стремеж за развитие на аквакултурите като по-устойчив и по-конкурентноспособен сектор. Вярвам, че днес с подписването на съвместната декларация за нелегалния, недеклариран и нерегламентиран улов крайбрежните държави ще засилят сътрудничеството помежду си. Трябва да координираме дейностите си по събирането на данни и премахването на незаконния риболов, подпомагане на едромащабния риболов и развитието на аквакултурите. Трябва да търсим специфичните потребности на всяка една от държавите в отговор на техните нужди от повече сигурност. Бъдещето на Черно море е в наши ръце и от нас зависи да опазването на рибните ресурси за поколенията – то следва да бъде един от нашите приоритети. И въпреки че рибните ресурси могат да бъдат възобновяеми, трябва да помним, че те могат и да изчезнат“, коментира министър Порожанов и посочи, че заради всичко това всички черноморски държави заедно трябва да се възползват от всяка възможност за доуправление.\r\nЦветилена СИМЕОНОВА", "date": "2018.06.07", "title": "Mинистър Румен Порожанов: Бъдещето на Черно море е в наши ръце и от нас зависи опазването на рибните ресурси за поколенията"}
{"url": "http://www.focus-news.net/news/2018/06/07/2530930/pazardzhik-trima-postradali-ot-katastrofata-na-avtomagistrala-trakiya-sa-prieti-v-oblastnata-bolnitsa.html", "text": "Две жени и един мъж да докарани от екипи на Спешна помощ в областната болница в Пазарджик след катастрофа на автомагистрала „Тракия“ в района на 77 км. Това съобщи за Радио „Фокус“ – Пазарджик д-р Дора Шопова, зам.-директор на пазарджишката болница. По думите ѝ става въпрос за две жени от турски произход на 62 и 16 години, които са докарани с леки травми. „Възрастната жена има гръдно-коремна травма и ще бъде хоспитализирана, а на 16-годишното момиче ще бъде направен рентген на глава, гръбначен стълб и крайници, за да се установи видът на травмите. Сред пострадалите е и 43-годишен водач на ТИР, български гражданин, на който към момента се взема кръвна проба за алкохол и наркотични вещества от екип на \"Пътна полиция\". По първоначална информация той има травма на дясната ръка“, уточни д-р Шопова. Тя допълни, все още не е докаран шофьорът на лекия автомобил, който е участвал в катастрофата. Към момента състоянието на пострадалите не е тежко.\r\nАлбена ЖИЛЕКОВА", "date": "2018.06.07", "title": "Пазарджик: Трима пострадали от катастрофата на автомагистрала „Тракия“ са приети в областната болница"}
{"url": "http://www.focus-news.net/news/2018/06/07/2530932/yambol-nagrazhdavaneto-na-laureatite-v-10-oto-izdanie-na-konkursa-za-mladi-hudozhnitsi-i-pisateli-dushata-na-edin-izvor-shte-se-provede-v-hudozhestvena-galeriya-zhorzh-papazov-na-8-yuni.html", "text": "Награждаването на лауреатите в Десетото издание на Националния конкурс за млади художници и писатели „Душата на един извор“ ще се проведе на 8 юни от 18.00 часа в Художествена галерия „Жорж Папазов“. Това съобщиха от пресцентъра на Община Ямбол. Както е по традиция, част от церемонията ще бъде откриването на експозиция от най-добрите картини. Излезе от печат и специалният сборник с художествените творби, заедно с най-доброто от раздел „Литература”, който също е неделима част от историята на „Душата на един извор“. За включване в сборника, освен тези на победителите, бяха номинирани още 13 други творби в категория „Литература“, както и 11 творби от категория „Изобразително изкуство“.\r\nВ 16.30 часа на 8 юни в Културно-информационен център „Безистен“ ще бъде представена книгата „Въпреки бурите“. Нейният автор Росен Карамфилов е победител в раздел „Литература“, във възрастова група 20 - 25 години в тазгодишното издание на конкурса.\r\n230 творби на млади автори от цяла България постъпиха в Десетото издание на Националния конкурс за млади художници и писатели „Душата на един извор“. Конкурсът, организиран от Община Ямбол и фондация „Млада България“, има за цел откриване на млади таланти в областта на литературата и изобразителното изкуство и стимулиране на развитието им в избраната от тях творческа област.", "date": "2018.06.07", "title": "Ямбол: Награждаването на лауреатите в 10-ото издание на конкурса за млади художници и писатели „Душата на един извор“ ще се проведе в Художествена галерия „Жорж Папазов“ на 8 юни"}
{"url": "http://www.focus-news.net/news/2018/06/07/2530927/vratsa-89-godishna-peshehodka-e-blasnata-ot-lek-avtomobil-na-ul-reka-leva.html", "text": "89-годишна пешеходка е блъсната от лек автомобил на ул. „Река Лева“. Това съобщиха от ОДМВР - Враца. Инцидентът е станал на 6 юни в 12.10 часа в град Враца на ул. „Река Лева“. Лек автомобил „Рено Еспейс”, управляван от лице с инициали Д.А. (на 56 г.), при извършване на маневра блъснал пресичащата пътното платно 89-годишна пешеходка. Жената е транспортирана в МБАЛ „Христо Ботев“ - Враца. Пробата за алкохол на водача е отрицателна. Образувано е досъдебно производство.", "date": "2018.06.07", "title": "Враца: 89-годишна пешеходка е блъсната от лек автомобил на ул. „Река Лева“"}
{"url": "http://www.focus-news.net/news/2018/06/07/2530936/ministar-lilyana-pavlova-balgariya-e-nadezhden-stabilen-i-predskazuem-partnyor-tova-e-otsenkata-na-es-za-balgarskoto-predsedatelstvo.html", "text": "Въпреки че имаше скептични мнения в началото, днес те са коренно различни и много позитивни. Оценката, която получихме е, че България е надежден, стабилен и предсказуем партньор. Това каза в интервю за Агенция „Фокус“ министърът на Българското председателство на съвета на ЕС Лиляна Павлова. „Това е една доста висока оценка, казана от нашите европейски партньори, за които да имат срещу себе си партньор, на който могат да разчитат и който умее да бъде мост и медиатор по сложни теми, е нещо изключително важно. Те разчитат много на нас и дори в оставащите по-малко от 4 седмици до края на председателството се възлагат големи очаквания за това да проведем поредица от заседания и срещи, така че да постигнем още по-голяма част от темите и досиетата, свързани както с теми като сигурност и миграция, така и с дигиталния дневен ред, социалния стълб и по много други въпроси, по които работим, включително Енергийния съюз“, коментира Павлова.  \r\nТя уточни, че мотото „Съединението прави сила“ се е доказало като такова, което не само е припознато от лидерите, но и във всяко свое изказване на Срещата на върха те са започвали и са свършвали с това. „За да сме стабилни и сигурни, трябва да сме единни, каквото е и мото на българското председателство „Съединението прави силата“. Не беше лесно, защото дебати, по които има предизвикателства, които касаят стабилността и единството в Европа, бяха големи“, допълни министърът. \r\nЛиляна Павлова обясни и каква работа остава на оглавяваното от нея министерство до края на 2018 г. „Работим в трио, така че Министерството ще продължи своята работа, за да довършим до края на годината работата и с австрийско председателство, участвайки в различните формати. За нас е важно, че австрийското председателство обяви своите 3 приоритета, които са 3 от 4-те български приоритета. Това означава приемственост и продължение на нашите усилия. Едната тема е Западните Балкани, по която ще продължим да работим с обмяна на опит, с подкрепа“, обясни Павлова. По думите ѝ втората тема е сигурност и миграция. „България и Българското председателство предложихме нова философия и модел за справяне и реформа на модела за системата за убежище и превенция. Ще продължим да работим по този модел. Третата тема е дигиталния дневен ред, цифрова Европа и трансформацията в този спектър. Имаме и български еврокомисар, който е с този ресор. Вярваме, че България и страните в региона можем да бъдем своеобразен дигитален хъб на Европа и това е нашият потенциал за развитие. По тази тема също ще продължаваме да работим“, каза още Лиляна Павлова.\r\nЛюба АЛЕКСИЕВА", "date": "2018.06.07", "title": "Министър Лиляна Павлова: България е надежден, стабилен и предсказуем партньор – това е оценката на ЕС за българското председателство"}
{"url": "http://www.focus-news.net/news/2018/06/07/2530922/der-standard-noviyat-amerikanski-poslanik-v-berlin-ne-e-dovolen-ot-posleditsite-ot-intervyuto-mu-pred-breitbart.html", "text": "Новият посланик на САЩ в Германия Ричърд Гренел е недоволен от последиците от интервюто, което даде за крайнодясната медия  - или поне така твърдят правителствени източници от Берлин, отбелязва австрийският национален ежедневник Der Standard.\r\nНяколко по-остри критики от страна на германски политици – и Гренъл тръгна в друга посока: американският дипломат, който разбуни духовете в Берлин още в самото начало на мандата си, сега предприема усилия за успокояване на обстановката. \r\nСъответният коментар от страна на правителствените кръгове в Берлин бе направен след срещата на избраника на Тръмп с държавния секретар на Министерството на външните работи на ФРГ Андреа Михаелис. В рамките Гренел е заявил, че не би искал да бъде възприеман като човек, който насърчава десните сили в Германия. След това американският дипломат е уверил, че ще се стреми да гарантира атмосфера за „близкото и доверено сътрудничество с германските партньори“. Тереза Герова", "date": "2018.06.07", "title": "Der Standard: Новият американски посланик в Берлин не е доволен от последиците от интервюто му пред Breitbart"}
{"url": "http://www.focus-news.net/news/2018/06/07/2530935/prodalzhava-razsledvaneto-za-ubiystvoto-na-vladimir-pelov.html", "text": "Продължава разследването на убийството на избягалия затворник Владимир Пелов в Ботевград. Полицейското присъствие в града все още е засилено. Състоянието на простреляния Марио Панчев остава тежко, съобщи БНТ.\r\nПокрай ситуацията с престрелката вчера, полицейското присъствие в града е засилено, обясни кметът на Ботевград Иван Гавалюгов. Той коментира още, че в района на инцидента има камери, но доколкото му е известно, инцидентът се случва на около 50 метра от обхвата на камерите.\r\n\"Сериозен проблем в община Ботевград и специално в град Ботевград остава крайно недостатъчния състав на местното полицейско управление, което е в това си състояние от години и за съжаление тенденцията е да продължава да намалява\", заяви Гавалюгов.\r\nТой обясни, че в момента по информация от местното полицейско управление са около 25 униформени полицаи за община от 35 хиляди жители, и град от 23 хиляди жители.", "date": "2018.06.07", "title": "Продължава разследването за убийството на Владимир Пелов"}
{"url": "http://www.focus-news.net/news/2018/06/07/2530937/d-r-stanislav-polomski-tssmp-vidin-lineyki-ot-tri-filiala-na-speshna-pomosht-byaha-izprateni-na-myastoto-na-katastrofata-s-rumanskiya-avtobus-na-glaven-pat-e-79.html", "text": "Линейки от три филиала на Спешна помощ бяха изпратени на мястото на катастрофата с румънския автобус. Това каза за Радио „Фокус“ – Видин д-р Станислав Поломски, директор на ЦСМП - Видин. Той посочи, че броят на пострадалите е 10 души. „Линейки от филиала в Димово, Видин и Белоградчик пристигнаха на мястото на катастрофата. Пострадалите бяха извозени до Центъра за спешна медицинска помощ във Видин. На място бе установено, че няма тежко пострадали, които да се нуждаят от болнично лечение“, каза д-р Поломски. Той допълни, че пострадалите са били предимно с охлузни рани и натъртвания.\r\nПътническият автобус с румънски граждани е катострофирал в крайпътно дърво на главен път Е-79 край град Димово вчера към 23.30 часа. Трафикът в този участък на пътя се извършва нормално.\r\nАнна ЛОЗАНОВА", "date": "2018.06.07", "title": "Д-р Станислав Поломски, ЦСМП - Видин: Линейки от три филиала на Спешна помощ бяха изпратени на мястото на катастрофата с румънския автобус на главен път Е-79"}
{"url": "http://www.focus-news.net/news/2018/06/07/2530938/kyustendil-v-ramkite-na-tri-dni-sedmoklasnitsite-shte-mogat-da-se-zapoznayat-s-proverenite-raboti-ot-natsionalnoto-vanshno-otsenyavane.html", "text": "В рамките на три дни седмокласниците ще могат да се запознаят с проверените работи от националното външно оценяване. Това съобщиха за Радио „Фокус” – Кюстендил от Регионално управление на образованието – Кюстендил. Това може да стане днес, на 8 и 11 юни в сградата на Основно училище „Професор Марин Дринов” в Кюстендил. В тези дни учениците от седми клас, в присъствието на родител имат право да се запознаят с проверената си и оценена работа от националното външно оценяване по български език и литература и по математика. Легитимирането на учениците е със служебна бележка за явяване на изпита или ученическа книжка, а за родителите – документ за самоличност. По време на запознаване с изпитната работа не се разрешава изнасяне, копиране, преснимане или преписване на изпитната работа и на рецензиите на оценителите. На по-късен етап ще бъде представена обобщена информация за постигнатите резултати в област Кюстендил.\r\nВенцеслав ИЛЧЕВ", "date": "2018.06.07", "title": "Кюстендил: В рамките на три дни седмокласниците ще могат да се запознаят с проверените работи от националното външно оценяване"}
{"url": "http://www.focus-news.net/news/2018/06/07/2530940/veliko-tarnovo-prekusori-za-proizvodstvo-na-narkotitsi-sa-izzeti-ot-zhilishteto-na-31-godishen-mazh.html", "text": "Прекурсори за производство на наркотици иззеха служители на полицейското управление в града. Това потвърдиха от пресцентъра на Областна дирекция на МВР – Велико Търново. При специализирана полицейска операция за противодействие разпространението на наркотични вещества, вчера, е извършена проверка на жилище в областния град, обитавано от 31-годишния М. Д. от старата столица, известен на полицията. В туристическа чанта униформените намерили и иззели  две кутии, съдържащи гелообразно вещество, което при полеви наркотест е реагирало на амфетамин. В жилището са установени и иззети още вещества, способстващи производството на наркотици. М. Д. е задържан с полицейска мярка за 24 часа в момента на приготвянето им. По случая е започнато досъдебно производство.", "date": "2018.06.07", "title": "Велико Търново: Прекусори за производство на наркотици са иззети от жилището на 31-годишен мъж"}
{"url": "http://www.focus-news.net/news/2018/06/07/2530941/kyustendil-trima-dushi-sa-raneni-pri-masovo-sbivane-i-strelba-v-kvartal-iztok-dvama-dushi-sa-zadarzhani.html", "text": "Трима души са ранени при масово сбиване и стрелба в квартал „Изток“, съобщиха от пресцентъра на Областна дирекция на МВР – Кюстендил. Снощи около 23.00 часа е възникнал конфликт между членове на две фамилии в кюстендилския квартал „Изток“, прераснал е в масово сбиване, възпроизведени са изстрели. Пострадали са 14-годишен велосипедист, който е бил в близост до мястото на разразилото се сбиване, както и 65-годишна жена, която се прибирала към дома си. С порезни наранявания е и участник в сбиването. Тримата пострадали са настанени в кюстендилската болница, без опасност за живота са. Пристигналите на място полицейски екипи са задържали двама от участниците. Напрежението е овладяно, работата по изясняване на факти и обстоятелства, свързани с инцидента продължава Районно управление – Кюстендил, започнато е досъдебно производство, уведомен е дежурен прокурор.", "date": "2018.06.07", "title": "Кюстендил: Трима души са ранени при масово сбиване и стрелба в квартал „Изток“, двама души са задържани"}
{"url": "http://www.focus-news.net/news/2018/06/07/2530934/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.07", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/07/2530943/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-yuni.html", "text": "„Софийска вода” временно ще прекъсне водоснабдяването в някои части на столицата на 8 юни. Това съобщиха от пресцентъра на дружеството.\r\nВъв връзка с ремонт на сградно водопроводно отклонение на ул. „Искър“, с. Герман се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. \"Искър\" между ул. \"Патриарх Герман\" и ул. \"Росица\"; ул.\" Росица\" между ул.\" Градина\" и ул.\" Искър\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ на ъгъла с ул. „Росица“.\r\nВъв връзка с подмяна на спирателен кран на ул. „Букет“, кв. „Овча купел“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Букет“ между ул. „Народен герой“ и бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Букет“ на ъгъла с  ул. 693.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.07", "title": "„Софийска вода” временно ще прекъсне водоснабдяването в някои части на столицата на 8 юни"}
{"url": "http://www.focus-news.net/news/2018/06/07/2530945/pazardzhik-okrazhniyat-sad-gleda-delo-za-vaorazhen-grabezh-pri-koyto-sa-otkradnati-zlato-i-veshti-na-obshta-stoynost-nad-56-700-lv.html", "text": "Окръжният съд в Пазарджик гледа дело за въоръжен грабеж, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Прокуратурата в Пазарджик. Срещу тримата подсъдими лица са повдигнати обвинения за това, че на 21 декември 2015 г. са извършили въоръжен грабеж и са откраднали злато и вещи на обща стойност над 56 700 лв. и са причинили на друго лице средни телесни повреди. Съдия-докладчик по делото е Александър Александров.\r\nВаня НИКОЛОВА", "date": "2018.06.07", "title": "Пазарджик: Окръжният съд гледа дело за въоръжен грабеж, при който са откраднати злато и вещи на обща стойност над 56 700 лв."}
{"url": "http://www.focus-news.net/news/2018/06/07/2530946/evrokomisar-karmenu-vela-vreme-e-da-pokazhem-na-sveta-kolko-e-silno-upravlenieto-na-ribarstvoto-v-cherno-more.html", "text": "Време е да покажем на света колко е силно управлението на рибарството в Черно море. Това каза европейският комисар, отговарящ за околната среда, морското дело и рибарството, Кармену Вела по време на конференция на високо равнище за риболова и аквакултурите в Черно море, предаде репортер на Агенция „Фокус“.\r\n„Искам да благодаря на Българското председателство на Съвета на ЕС и моя колега Румен Порожанов за това, че събрахте заедно толкова много високопоставени хора, за да насърчим диалога за добро управление на рибното дело. Всички сме наясно, че няма време само за разговори, а трябва да се действа. Иначе нашите рибари и всички, които зависят от рибарството за своя поминък -  8 700 аквакултурни ферми и хилядите работни места, които те дават, ще платят тежка цена“, каза още еврокомисар Вела и посочи, че 5 от 6-те запаси от риби на Черно море са обект на свръх улов, а хиляди риби се хващат незаконно на ден и това е катастрофа за околната среда и икономката, тъй като спадат цените. „И ако не предприемем действия, те ще продължат да спадат, ще спадат и работните места. Запасите са споделени между нас и те изискват споделена отговорност. Трябва ни регионално сътрудничество и затова се договорихме в Букурещ преди 2 години и отбелязахме в някаква степен напредък досега. Европейският съюз например ускори финансирането си за дългосрочни научни проекти като проекта „Black sea for fish“, който е насочен към конкретните потребности на Черно море. Засилваме сътрудничеството си и със страните, които не са членки на ЕС, с цел борба с незаконния риболов“, коментира още той.\r\nЕврокомисарят посочи, че декларацията на министрите за нелегалния, недеклариран и нерегламентиран улов, която ще се подпише днес, ще определи плана на действие и общите приоритети на страните през следващите 10 години. „Знаем, че когато решенията се прилагат, те работят. Знаем, че цената на свръх експлоатацията може да бъде избегната. Доброто управление и неговото строгото изпълнение могат да подобрят положението. Трябва обаче да действаме усилено, защото иначе няма да се възстановят рибните запаси. Черно море е море със здравословна околна среда и устойчив сектор на рибарска и аквакултура, затова нека поемем ангажимент към нашите граждани и да обещаем, че ще реформираме в полза на нашите рибари“, каза още Вела и посочи, че е време да покажем на света колко е силно управлението на рибарството в Черно море.\r\nЦветилена СИМЕОНОВА", "date": "2018.06.07", "title": "Еврокомисар Кармену Вела: Време е да покажем на света колко е силно управлението на рибарството в Черно море"}
{"url": "http://www.focus-news.net/news/2018/06/07/2530948/vidin-politsiyata-zadarzha-73-godishna-zhena-za-telefonna-izmama.html", "text": "Със съдействието на 82-годишна видинчанка служителите на реда предотвратиха телефонна измама, по случая е задържана 73-годишна местна жителка. Това съобщиха от ОДМВР-Видин. Вчера, в 14.00 часа постъпил сигнал от пенсионерка за опит за телефонна измама. Във времето от 09.30 до 13.30 часа с възрастната жена се свързала дама, представила се като Елена Георгиева. Тя обещала да ѝ окаже помощ срещу телефонни измамници и поискала от нея да събере паричните си средства и да ги остави под пейка на ул.\"Св. Кирил\" в града. Пенсионерката първо уведомила полицията, а след това изпълнила заръката и оставила под пейката плик с 1000 лева. На мястото полицаите задържали 73-годишната Р.Л., която дошла и взела плика с парите. Продължава работата на разследващите по установяване ролята на задържаната в измамната схема. Случаят е докладван в Районна прокуратура – Видин, образувано е досъдебно производство за престъпление по чл. 209, ал. 1 от Наказателния кодекс.", "date": "2018.06.07", "title": "Видин: Полицията задържа 73-годишна жена за телефонна измама"}
{"url": "http://www.focus-news.net/news/2018/06/07/2530947/yambol-teatralnite-praznitsi-nevena-kokanova-zapochvat-v-nch-saglasie-1862-na-11-yuni.html", "text": "От 11 юни в Ямбол започва театрална седмица с ХХIII-тото поредно издание на Театрални празници \"Невена Коканова\". Това съобщиха от пресцентъра на Общината. В шест поредни вечери ще бъдат представени спектакли на водещи театри в страната. Пиесите ще се играят на сцената в зрителния салон на НЧ „Съгласие - 1862“. Началото на спектаклите е от 19.00 часа. \r\nФестивалът, организиран от ямболския Драматичен театър „Невена Коканова“, се реализира с подкрепата на Община Ямбол.\r\nПървото издание на театралните празници „Ямболска пролет\" е през 1962 г. След кратко прекъсване, през 2004 г. празниците са възстановени и преименувани в театрални празници „Невена Коканова”. \r\n11 юни ще бъде представена постановката „Швейк“ на Театър на Българската армия - София;\r\n12 юни ще бъде представена постановката „Нашенски мераци“ на Театрално-музикален център - Кърджали;\r\n13 юни ще бъде представена постановката „Жертвата\" - РДТ „Николай Хайтов\" - Смолян;\r\n14 юни ще бъде представена постановката „Бащи, лъжи и още нещо\" - ДТ „Стоян Бъчваров\" - Варна;\r\n15 юни ще бъде представена постановката „Лес“ – ДТ „Адриана Будевска“ - Бургас;\r\n16 юни ще бъде представена постановката „Разделям двойки по домовете\" – МТ „Николай Бинев“ - София.", "date": "2018.06.07", "title": "Ямбол: Театралните празници \"Невена Коканова\" започват в НЧ „Съгласие - 1862“ на 11 юни"}
{"url": "http://www.focus-news.net/news/2018/06/07/2530950/alsat-m-makedoniya-harvatskata-politsiya-e-otkrila-ogan-na-granitsata-sas-sloveniya.html", "text": "Хърватската полиция съобщи, че е открила огън на границата със Словения, за да защити от нападение на непознато лица, предава скопският телевизионен канал „Алсат-М“, като се позовава на местни медии.\r\nСъгласно разпространената информация, до стрелбата се е стигнало след опит на мигрант, влязъл на територията на Хърватия нелегално, да пресече границата със Словения. Когато полицейските служители са предприели мерки, за да го спрат, той ги е нападнал. \r\nСъобщава се, че нападателят е в ареста. Инициирано е разследване на случая.Тереза Герова", "date": "2018.06.07", "title": "„Алсат-М“ (Македония): Хърватската полиция е открила огън на границата със Словения"}
{"url": "http://www.focus-news.net/news/2018/06/07/2530944/dimitar-zdravkov-kmet-na-sadovo-informatsionna-agentsiya-fokus-se-fokusira-varhu-sadbata-na-obiknoveniya-chovek-i-malkite-naseleni-mesta-neshto-koeto-drugite-medii-ne-pravyat.html", "text": "Информационна агенция „Фокус“ се фокусира върху съдбата на обикновения човек и малките населени места – нещо, което другите медии не правят. Това каза за Радио „Фокус“ – Пловдив кметът на Община Садово Димитър Здравков по повод 18-тия рожден на Агенция „Фокус“. По думите му едно от предимствата на медията е, че е съвсем близо дори и до най-обикновения слушател. „Това, което мога да ви пожелая, е да сте още по-близо до хората и до малките населени места в страната, до тяхното ежедневие и проблеми. Медиите отразяват живота в големите населени места и не се фокусират върху проблемите в селата, кварталите и махалите. Вие отразявате традиционните събития и фестивали, коментирате проблемите на хората в селата. Продължавайте да го правите“, каза Димитър Здравков.\r\nКметът на Община Садово коментира още, че предимство на Информационна агенция „Фокус“ е и историческата насоченост на медията. „Трябва да се говори повече за историята ни, за славното ни минало. Липсва любов към историята у младото поколение и тя трябва да се възпита. Много малко от подрастващите се насочват към и се интересуват от историческите ценности, към това какво е представлявала България и какви национални герои сме имали. Вие се справяте добре с възпитанието на младите хора в любов към историята с вашите тематични предавания“, каза Здравков.\r\nКметът на Садово пожела на всички членове на екипа на Информационна агенция „Фокус“ да бъдат живи и здрави, да набират все повече слушатели и да бъдат все по-близо до техните проблеми. „Пожелавам ви да отразявате все по-актуални теми, които да доведат до още по-голяма аудитория“, каза Здравков.\r\nТони МИХАЙЛОВ", "date": "2018.06.07", "title": "Димитър Здравков, кмет на Садово: Информационна агенция „Фокус“ се фокусира върху съдбата на обикновения човек и малките населени места – нещо, което другите медии не правят"}
{"url": "http://www.focus-news.net/news/2018/06/07/2530942/na-18-iya-rozhden-den-na-agentsiya-fokus-se-obrashtame-kam-nashite-chitateli-i-slushateli-da-spodelyat-svoeto-mnenie-i-preporaki-za-rabotata-na-mediyata.html", "text": "На 18-ия рожден ден на Агенция „Фокус” се обръщаме към нашите читатели и слушатели да споделят своето мнение и препоръки за работата на медията. Вече 18 години „Фокус” предоставя бърза и точна информация от мястото на събитията. Следим в развитие най-важното от случващото се в страната и света по всяко времe на денонощието. Всеки рожден ден е повод за равносметка, ето защо е важна вашата оценка за нашата работа. Какво място отреждате на „Фокус“ сред българските медии? Какво искате да променим и какво да продължим да развиваме? Информация от кои сфери на обществения живот следите с най-голям интерес? Кои са темите, по които искате да прочетете мнението на специалисти? Може да се свържете с нас на телефон: 0882 802 802, да ни пишете на e-mail: focus@focus-news.net или на страницата ни във Фейсбук.", "date": "2018.06.07", "title": "На 18-ия рожден ден на Агенция „Фокус” се обръщаме към нашите читатели и слушатели да споделят своето мнение и препоръки за работата на медията"}
{"url": "http://www.focus-news.net/news/2018/06/07/2530939/iskren-veselinov-obedineni-patrioti-iskame-realizatsiya-na-proekta-aets-belene-na-pazaren-printsip-s-garantsiya-che-potrebitelyat-nyama-da-plashta-po-skap-tok.html", "text": "Искаме реализация на проекта АЕЦ „Белене“ на пазарен принцип, с гаранция, че потребителят няма да плаща от джоба си по-скъпа цена на тока. Това каза зам.-председателят на ПГ на „Обединени патриоти“ Искрен Веселинов в дебатите по проекторешенията за АЕЦ „Белене“, предаде репортер на Агенция „Фокус“. „Заявявам категоричната ни подкрепа за развитието на ядрената енергетика и за реализацията на АЕЦ „Белене“, изтъкна той. „Не е въпрос на недоверие към правителството. Тези решения остават за бъдещето, от тях ще се ръководят и следващите правителства“, коментира Искрен Веселинов по повод твърденията на БСП, че проекторешението на управляващите показва недоверие към правителството. „Задачата ни днес е да покажем, че мислим за бъдещето и сме единни в това отношение. Даваме сигурност на бъдещите инвеститори, че Народното събрание подкрепя изграждането на проекта. От това по-голяма гаранция едва ли може да се даде“, заяви депутатът.\r\nБиляна ИВАНОВА", "date": "2018.06.07", "title": "Искрен Веселинов, „Обединени патриоти“: Искаме реализация на проекта АЕЦ „Белене“ на пазарен принцип, с гаранция, че потребителят няма да плаща по-скъп ток"}
{"url": "http://www.focus-news.net/news/2018/06/07/2530954/plovdiv-dve-sela-ot-oblastta-sa-s-narusheno-vodopodavane-zaradi-avarii.html", "text": "Две села в Пловдивска област са без вода заради аварии. Това съобщиха за Радио „Фокус“ - Пловдив от водоснабдителното дружество, обслужващо областта. Водоподаването е спряно за домакинствата в селата Първенец и Бегово. С частично нарушено водоподаване са живущите в карловското село Розино.\r\nЕкипи от водоснабдителното дружество работят по отстраняване на авария в района на бул. „Васил Априлов“ на спирката преди моста на ВИХВП.\r\nВесела КРЪСТЕВА", "date": "2018.06.07", "title": "Пловдив: Две села от областта са с нарушено водоподаване заради аварии"}
{"url": "http://www.focus-news.net/news/2018/06/07/2530953/sofiya-dvama-politsai-sa-postradali-pri-presledvane-na-piyan-shofyor.html", "text": "Задържан е водач в нетрезво състояние, опитал да осуети полицейска проверка в столицата. Това съобщиха от пресцентъра на МВР. Около 23.00 часа снощи екип на СДВР е подал знак за спиране на лек автомобил. Водачът не се е подчинил на полицейските разпореждания и е продължил движението си. След предприето незабавно преследване по южната дъга на Околовръстния път на столицата, нарушителят е спрян. От извършената справка е установено, че 36-годишният мъж не притежава шофьорска книжка и управлява с концентрация на алкохол 1.4 промила, отчетено с техническо средство. При проведените действия по спирането и задържането му са нанесени материални щети по два патрулни автомобила. Двама полицейски служители са получили леки наранявания, прегледани са и освободени. Извършителят, многократно регистриран в полицията, е задържан за срок до 24 часа.", "date": "2018.06.07", "title": "София: Двама полицаи са пострадали при преследване на пиян шофьор"}
{"url": "http://www.focus-news.net/news/2018/06/07/2530955/bloomberg-frantsiya-se-prisaedini-kam-germaniya-i-predupredi-donald-tramp-che-nyama-da-podpishe-savmestnata-deklaratsiya-na-sreshtata-na-g-7.html", "text": "Франция се присъедини към Германия и предупреди американския президент Доналд Тръмп, че няма да подпише съвместната декларация на Групата на седемте на срещата на върха в Квебек без САЩ да направят значителни отстъпки, съобщи неназован служител от френското президентство пред Bloomberg.\r\nПрезидентът на Франция Еманюел Макрон е сигнализирал, че трябва да бъде направен прогрес по въпросите за митата, ядрената сделка с Иран и Парижкото споразумение за климата, за да подпише съвместната декларация, заяви официалното лице пред журналистите в Отава. Френският държавен глава в сряда беше на посещение в Канада при премиера на страната Джъстин Трюдо и други политици преди предстоящата на 8 и 9 юни среща на Г-7 в Квебек.\r\nМакрон е стигнал до извода, че останалите членки на Г-7 – Великобритания, Германия, Япония, Франция, Италия и Канада – трябва да се противопоставят на решението на САЩ да наложи по-високи мита върху вноса на стомана и алуминий от Европейския съюз, Канада и Мексико, както и по другите проблемни въпроси.\r\nПозицията на френския президент до голяма степен се припокрива с тази на германския канцлер Ангела Меркел, която обеща пред Бундестага да не се огъва пред Тръмп по въпросите на търговията и климатичните проблеми на срещата в Канада. Тя заяви също, че няма място за компромиси и лидерите може да не се споразумеят за традиционната заключителна декларация.\r\nПревод и редакция:", "date": "2018.06.07", "title": "Bloomberg: Франция се присъедини към Германия и предупреди Доналд Тръмп, че няма да подпише съвместната декларация на срещата на Г-7"}
{"url": "http://www.focus-news.net/news/2018/06/07/2530952/rossiyskaya-gazeta-rusiya-mitingite-makedoniya-e-gartsiya-sabraha-hilyadi-hora-na-protest.html", "text": "Многохилядни митинги срещу използването на понятието \"Македония\" в името на бившата югославска република събраха хиляди граждани в 23 града на Гърция, пише руският вестник \"Российская газета\".\r\nВестникът отбелязва, че протестите са били организирани от \"Комитет за защита на елинизма\" и в тях редом с гражданите са участвали десетки кметове, митрополити, историци, юристи и бивши военни.\r\nМитингуващите са поискали от правителството да не подписва договор със Скопие, който да съдържа понятието \"Македония\", както и каквото и да било времево или географско определение.\r\n\"Российская газета\" съобщава, че на 8 юли 2018 г., неделя, на атинския площад \"Синтагма\"е насрочен нов протест, организиран от \"Комитета за защита на влахофоните в Македония\".", "date": "2018.06.07", "title": "\"Российская газета\" (Русия): Митингите \"Македония е Гърция\" събраха хиляди хора на протест"}
{"url": "http://www.focus-news.net/news/2018/06/07/2530956/kyustendil-obrazuvano-e-dosadebno-proizvodstvo-po-sluchaya-s-masovoto-sbivane-v-kvartal-iztok-vodi-se-razpit-na-svideteli.html", "text": "Досъдебно производство за причиняване на средна телесна повреда е образувано по случая с масовото сбиване в квартал „Изток”. Това съобщиха за Радио „Фокус” – Кюстендил от Районна прокуратура – Кюстендил. По случая е уведомен дежурен прокурор, координират се бъдещите действия, води се разпит на свидетели, които са били на място. През нощта е извършен оглед местопроизшествието и работата продължава. Към момента досъдебното производство е за причиняване на средна телесна повреда, но в процеса на работа ще се прецизира и друго обвинение, най-вероятно и за хулиганство. Наблюдаващият прокурор ще извърши преценка дали ще поиска налагане на мярка „Задържане под стража” за задържаните лица.„Фокус” припомня, че снощи около 23.00 часа е възникнал конфликт между членове на две фамилии в кюстендилския квартал „Изток“, прераснал е в масово сбиване, възпроизведени са изстрели. Пострадали са 14-годишен велосипедист, който е бил в близост до мястото на разразилото се сбиване, и 65-годишна жена, която се прибирала към дома си. С порезни наранявания е и участник в сбиването. Тримата пострадали са настанени в кюстендилската болница, без опасност за живота са. Пристигналите на място полицейски екипи са задържали двама от участниците.\r\nВенцеслав ИЛЧЕВ", "date": "2018.06.07", "title": "Кюстендил: Образувано е досъдебно производство по случая с масовото сбиване в квартал „Изток”, води се разпит на свидетели"}
{"url": "http://www.focus-news.net/news/2018/06/07/2530958/militairegrgartsiya-generalniyat-shtab-varna-za-dopalnitelni-obyasneniya-doklada-za-intsidenta-pri-koyto-dvama-gratski-voennosluzheshti-byaha-zadarzhani-na-granitsata-s-turtsiya.html", "text": "99 дни след инцидента в делтата на река Марица, при който турските власти задържаха двама гръцки военнослужещи, гръцкият Генерален щаб върна за допълнителни обяснения доклада на армейските служби за сигурност, пише гръцкото електронно издание \"Мilitaire.gr\".\r\nСпоред изданието Генералният щаб е поискал допълнителни разяснения по констатациите, направени от комисията разследваща инцидента.\r\n\"Мilitaire.gr\" съобщава, че от командването на сухопътните войски са поискали още 20 дни за работа по случая, въпреки че \" разследването вече е било драстично забавено.\"", "date": "2018.06.07", "title": "\"Мilitaire.gr\"(Гърция): Генералният щаб върна за допълнителни обяснения доклада за инцидента, при който двама гръцки военнослужещи бяха задържани на границата с Турция"}
{"url": "http://www.focus-news.net/news/2018/06/07/2530957/sliven-malniya-zapali-40-dekara-zhitni-posevi-v-zemlishteto-na-selo-zagortsi.html", "text": "Мълния запали 40 декара житни посеви в землището на село Загорци. Това съобщиха от ОДМВР - Сливен. Сигналът е получен на 6 юни в 15.39 часа за запален житен блок в землището на село Загорци. На място е изпратен дежурен екип от четирима пожарникари от Нова Загора, които потушават пожара в 16.15 часа. Причината за възникване на произшествието е природно явление - мълния, което е довело до запалването и унищожаването на 40 декара посеви. Пожарникарите са успели да загасят своевременно пожара и да спасили 1 500 декара пшеница. Земеделският масив е собственост на старозагорска фирма. Нанесените щети са в процес на установяване.", "date": "2018.06.07", "title": "Сливен: Мълния запали 40 декара житни посеви в землището на село Загорци"}
{"url": "http://www.focus-news.net/news/2018/06/07/2530933/zhelyo-boychev-bsp-s-proektoreshenieto-si-za-aets-belene-gerb-vrazvat-ratsete-na-ministerskiya-savet-v-pregovorniya-protses.html", "text": "С проекторешението на ГЕРБ се изразява недоверие към министъра на енергетиката. „Връзват се ръцете“ на МС в преговорния процес. Това каза зам.-председателят на ПГ на БСП Жельо Бойчев в дебатите по проекторешенията за АЕЦ „Белене“, предаде репортер на Агенция „Фокус“. „Това е липса на доверие към правителството“, заяви той. „Преговорите няма да ги водя аз или Таско Ерменков, а правителството. На него ли нямате доверие?“, попита Жельо Бойчев. „Поставяте пред невъзможност проектът да бъде реализиран“, коментира той към ГЕРБ. „Да не се отмени решението на НС през от март 2012 година за АЕЦ „Белене“ е лицемерие“, каза още той.\r\nБиляна ИВАНОВА", "date": "2018.06.07", "title": "Жельо Бойчев, БСП: С проекторешението си за АЕЦ „Белене“, ГЕРБ „връзват ръцете“ на Министерския съвет в преговорния процес"}
{"url": "http://www.focus-news.net/news/2018/06/07/2530951/blagoevgrad-v-dramatichen-teatar-nikola-vaptsarov-shte-bade-predstavena-postanovkata-printsesa-turandot.html", "text": "В Драматичен театър „Никола Вапцаров“ ще бъде представена постановката „Принцеса Турандот“ по приказка на Карло Гоци. Това каза пред Радио „Фокус“ - Пирин Симона Спасова, експерт „Връзки с обществеността към културната институция. Тя посочи, че спектакълът ще започне днес от 19.00 часа на Голяма сцена. По думите ѝ сценичният вариант и постановката са дело на младия режисьор Маргарита Мачева, която от 2016 година е главен режисьор на Благоевградския театър. „Сценографията и костюмите са на Теодор Киряков, а музиката е на Пламен Мирчев – Мирона, с който Маргарита Мачева работи успешно през последните години. Хореографията и пластиката са поверени на актьора Аладин Алиибрахим, който съвсем скоро стана част от трупата на театъра“, отбеляза Спасова. Тя допълни, че в ролята на Турандот ще влезе Божана Косева, а в ролята на младия принц Калаф благоевградската публика ще има възможността да види Кънчо Кънев. Тя добави, че в ролята на китайския император Алтум ще влезе Лъчезар Кацарски; в ролята на татарската принцеса Аделма ще влезе Пепа Манева; в ролята на придворната на Турандот – Скирина ще влезе Биляна Дилкова; в ролята на бившия наставник на Калаф ще влезе Огнян Спиров; в ролята на бащата на Калаф – Тимур ще влезе Андраш Кончалиев, а свитата на Турандот ще изпълняват Александър Митев, Теодор Куков, Мартин Лазаревски, Илия Павлевчев и Анастас Жайгаров.\r\nНатали СТЕФАНОВА", "date": "2018.06.07", "title": "Благоевград: В Драматичен театър „Никола Вапцаров“ ще бъде представена постановката „Принцеса Турандот“"}
{"url": "http://www.focus-news.net/news/2018/06/07/2530963/veliko-tarnovo-mezhdunarodna-izlozhba-predstavya-zhenata-kato-vechna-muza-v-izkustvoto.html", "text": "Международната изложба „Ева, вечната жена“, бе открита снощи във Велико Търново. Експозицията съдържа над 200 подбрани творби на автори от цял свят, създадени в стила екслибрис. Графичните произведения са посветени на женския образ и представят жената като вечна муза в изкуството. Това съобщиха от пресцентъра на Община Велико Търново. \r\nИзложбата е по съвместна инициатива на Община Бодио Ломнаго /Италия/, Италианската Екслибсир Асоциация и Арт форум Xotaris и е организирана в партньорство с Община Велико Търново.\r\nКултурният форум бе открит от заместник-кмета на Старата столица Ганчо Карабаджаков и от кмета на Бодио Ломнаго Елеонора Паолели. Интересът към изложбата бе много голям – присъстваха десетки гости от всички обществени сфери, студенти и преподаватели от ВТУ „Св. св. Кирил и Методий“ и др. \r\nГанчо Карабаджаков подчерта, че гостуването на експозицията е събитие, което придава много голяма стойност на културния календар във Велико Търново. „Изложбата е пример за близостта между българския и италианския народ и прави тези връзки още по-силни“, посочи заместник-кметът. \r\nОсвен във Велико Търново, графиките са представяни също в Атина и Прага. В Старата столица те са подредени в Изложбени зали „Рафаел Михайлов“, където ще останат до 30 юли. \r\nМеждународната колекция представя графични произведения както на утвърдени и млади автори – Мариус Лиугайла, Йохен Кублик, Наталия Чернекова, Владимир Зуев, така и на имена-икони на италианската гравюра – Бенвенуто Дизертори, Луиджи Бомпард, Костанте Костантини. Присъстват и многобройни български творци – Христо Керин, Петър Лазаров, Юлиан Йорданов, Петър Великов, Веселин Дамянов, Радослав Котларски, Едуард Пенков, Димо Колибаров, Деница Иванова-Александрова.", "date": "2018.06.07", "title": "Велико Търново: Международна изложба представя жената като вечна муза в изкуството"}
{"url": "http://www.focus-news.net/news/2018/06/07/2530960/predsedatelyat-na-parlamenta-tsveta-karayancheva-fokus-e-edna-ot-nay-obektivnite-i-patriotichni-medii-po-povod-palnoletieto-pozhelavam-oshte-po-shirok-efir.html", "text": "„Фокус“ е една от най-обективните и патриотични медии, а по повод пълнолетието ѝ пожелавам още по-широк ефир. Това каза председателят на Народното събрание Цвета Караянчева по повод 18-ия рожден ден на Агенция „Фокус“. „Това е една от най-обективните медии, които слушам с удоволствие“, каза Караянчева. По думите ѝ „Фокус“ е една от най-патриотичните медии, защото в нейния ефир и на сайта на агенцията могат да бъдат открити както слова на революционери, така новини, които популяризират български и национални обекти, които могат да бъдат посетени от българските граждани и да се запознаят с красотите и с историята на България. Караянчева поздрави „Фокус“ с 18-годишнината. „Тази възраст не е никак малка, но не е много голяма. Пожелавам ви дълголетие, да продължите да бъдете така обективни, да информирате слушателите за най-актуалните събития“, каза председателят на Народното събрание. \r\nДеница КИТАНОВА", "date": "2018.06.07", "title": "Председателят на парламента Цвета Караянчева: „Фокус“ е една от най-обективните и патриотични медии, по повод пълнолетието ѝ пожелавам още по-широк ефир"}
{"url": "http://www.focus-news.net/news/2018/06/07/2530949/aleksandar-nenkov-gerb-ne-sme-saglasni-s-bsp-che-nyamame-doverie-v-ministrite-proektoreshenieto-ni-za-aets-belene-e-na-bazata-na-doklad-na-energiyniya-ministar.html", "text": "Проекторешението ни за АЕЦ „Белене“ е на базата на внесения от министъра на енергетиката доклад. Това каза депутатът от ПГ на ГЕРБ Александър Ненков в дебатите по проекторешенията за АЕЦ „Белене“, предаде репортер на Агенция „Фокус“. „Няма как да се съглася с твърдението на БСП, че едва ли не парламентът и мнозинството нямат доверие в собствените си министри“, заяви той. „Допълнили сме само какво ще рече на пазарен принцип“, уточни Александър Ненков. „Историческият прочит на проекта ни провокира да бъдем максимално внимателни“, посочи депутатът. „Правилно е МС и министъра на енергетиката да търсят политическа подкрепа, за да може реализирането на проекта да бъде изключително прозрачно. Точно поради лошата му слава и история и защото сме стигнали дотук“, каза още Александър Ненков.\r\nБиляна ИВАНОВА", "date": "2018.06.07", "title": "Александър Ненков, ГЕРБ: Не сме съгласни с БСП, че нямаме доверие в министрите - проекторешението ни за АЕЦ „Белене“ е на базата на доклад на енергийния министър"}
{"url": "http://www.focus-news.net/news/2018/06/07/2530959/orf-gartsite-protestirat-sreshtu-kompromisa-v-spora-za-imeto-na-makedoniya.html", "text": "Десетки хиляди гърци излязоха на протести срещу компромиса в спора за името на Македония, който е на път да бъде постигнат, предава ORF, най-голямата обществена медия в Австрия.\r\n„Македония е гръцка и само гръцка“, скандираха участниците в акциите, проведени в общо 24 гръцки града. По-голямата част от протестиращите бяха членове националистически настроени организации и граждански движения, констатира медията. Левите партии и Ортодоксалната църква не подкрепиха протестите.Тереза Герова", "date": "2018.06.07", "title": "ORF: Гърците протестират срещу компромиса в спора за името на Македония"}
{"url": "http://www.focus-news.net/news/2018/06/07/2530967/pernik-narodniyat-predstavitel-ot-gerb-d-r-aleksandar-aleksandrov-organizira-priemen-den-v-kmetstvo-iztok-na-12-yuni.html", "text": "Народният представител от ГЕРБ д-р Александър Александров и кметът на кв. „Изток“ в Перник Емил Костадинов ще проведат съвместен приемен ден с жители на кметството. Това съобщиха от пресцентъра на ПП ГЕРБ. Срещата с граждани ще се проведе на 12 юни 2018 г. от 13.30 часа в сградата на Кметство „Изток“ в гр. Перник, намираща се на адрес: ул. „Благой Гебрев“ 15. Записвания се правят на тел. 076/67 0701.", "date": "2018.06.07", "title": "Перник: Народният представител от ГЕРБ д-р Александър Александров организира приемен ден в кметство \"Изток\" на 12 юни"}
{"url": "http://www.focus-news.net/news/2018/06/07/2530961/veselin-mareshki-volya-proektat-za-aets-belene-e-polezen-za-balgarskiya-narod-za-razlika-ot-zakupuvaneto-na-nyakolko-samoleta.html", "text": "За разлика от ограбващия българския народ проект за закупуване на няколко самолета, проектът за АЕЦ „Белене“ е коренно различен. Той е надграждащ и полезен за българския народ. Това каза зам.-председателят на парламента и лидер на „Воля“ Веселин Марешки в дебатите по проекторешенията за АЕЦ „Белене“, предаде репортер на Агенция „Фокус“. „С цялата мощ на нашата сплотена група ще подкрепим предложението на ГЕРБ и „Обединени патриоти“. То повтаря визията ни за проекта“, заяви той. „Ще го подкрепим с чиста съвест и сме най-искрените в това“, посочи Веселин Марешки. „За проекта трябва воля и това е знакът - вече има „Воля“ в парламента“, каза още той.\r\nБиляна ИВАНОВА", "date": "2018.06.07", "title": "Веселин Марешки, „Воля“: Проектът за АЕЦ „Белене“ е полезен за българския народ, за разлика от закупуването на няколко самолета"}
{"url": "http://www.focus-news.net/news/2018/06/07/2530966/georgi-ikonomov-kmet-na-obshtina-bansko-agentsiya-fokus-e-edna-ot-nay-serioznite-nay-obektivnite-i-nay-patriotichnite-medii.html", "text": "Агенция „Фокус“ е една от най-сериозните, най-обективните и най-патриотичните медии. Това каза за Радио „Фокус“ - Пирин Георги Икономов, кмет на Община Банско, по повод рождения ден на Агенция „Фокус“. „Наистина съм впечатлен от Вашия професионализъм и от все сърце Ви пожелавам здраве! Бъдете все така добронамерени, все така търсещи доброто, все така патриотично настроени и желаещи да бъдете полезни на обществото и на всички нас! Честит рожден ден!“, заяви той. Икономов допълни, че през всички години на съвместна работа с „Фокус“ той винаги е срещал разбиране от страна на медията. По думите му „Фокус“ винаги поднася актуалните теми по един безпристрастен, обективен и точен начин.\r\nНатали СТЕФАНОВА", "date": "2018.06.07", "title": "Георги Икономов, кмет на Община Банско: Агенция „Фокус“ е една от най-сериозните, най-обективните и най-патриотичните медии"}
{"url": "http://www.focus-news.net/news/2018/06/07/2530962/brigaden-general-yavor-mateev-agentsiya-fokus-kategorichno-e-izvoyuvala-myastoto-pozitsiyata-i-priznanieto-na-informatsionen-lider-v-balgariya.html", "text": "Ако сравним с човешкия живот, на 18 години човек навършва пълнолетие. Но Агенция „Фокус” категорично много преди това е извоювала мястото, позицията и признанието на информационен лидер в България. Това каза за Радио \"Фокус\" - Пловдив бригаден генерал Явор Матеев, началник на Пловдивския гарнизон и командир на 68-ма бригада Специални сили, по повод рождения ден на Агенция „Фокус”. По думите му всичко това е постигнато на базата на много труд и обективност при отразяването на събитията. Бригаден генерал Явор Матеев пожелава на екипа на медията да бъде все така на точното място и в точното време.\r\n„От неспециализираните информационни сайтове вие сте лидер в отразяването на събитията и проблематиката в армията”, каза още генерал Матеев. „Но като военен човек на мен ми се иска и още повече отразяване на тези теми. Би могло да се търсят и алтернативни, разнопосочни мнения, защото виждате в каква среда на несигурност живеем”, добави бригаден генерал Явор Матеев. Според него обстановката се променя изключително динамично и колкото повече алтернативни мнения има, толкова по-добре. „Да не се търсят само официалните мнения, тъй като при противоборство на мнения се ражда истината\", посочи генерал Матеев.\r\n„Но аз не мога да не бъда ваш приятел и да не съм възхитен от вашата работа във връзка с всички патриотични инициативи, които имате, свързани с родовата памет, с възраждането на събития от нашата национална и военна история, за които през годините се е знаело малко”, каза още бригаден генерал Матеев. Според него досега Агенция „Фокус” е дала много такива примери, свързани с Каймак-Чалан и Добруджанската епопея. „Надявам се и в бъдеше да се продължава така и дано тази година се организира подобаващо едно изключително мащабно изкачване на Каймак-Чалан – и в буквалния, и в преносен смисъл, защото това е един голям връх в нашата военна история. Надявам се и тази година, така както беше преди две години, подобаващо да се отбележи годишнината от големите боеве там”, добави бригаден генерал Явор Матеев.\r\nЦветана ТОНЧЕВА", "date": "2018.06.07", "title": "Бригаден генерал Явор Матеев: Агенция „Фокус” категорично е извоювала мястото, позицията и признанието на информационен лидер в България"}
{"url": "http://www.focus-news.net/news/2018/06/07/2530971/inzh-daniel-panov-nsorb-mnogogodishnata-finansova-ramka-na-sayuza-sled-2020-g-tryabva-da-pokazhe-politicheskata-angazhiranost-na-nay-visoko-evropeysko-nivo.html", "text": "Многогодишната финансова рамка на съюза след 2020 г. трябва да покаже политическата ангажираност на най-високо европейско ниво за благоденствието на европейските граждани. Това каза кметът на Велико Търново и председател на Националното сдружение на Общините в Р България инж. Даниел Панов по време на конференция на тема „Последиците от дългосрочния бюджет на ЕС за периода след 2020 г. за местните и регионални власти“, предаде репортер на Агенция „Фокус“. „Това ще бъде и основният ни дебат днес – как дългосрочният бюджет на ЕС след 2020 г. ще отрази усилията на местните власти в отговор на потребностите на европейските граждани. Ние сме обнадеждени от ангажираността на най-високо политическо ниво на ЕК по кохезията, чийто израз е предложения бюджет от 373 млрд. евро за следващият финансов период 2021-2027 г.“, допълни той. „Приветстваме предложението на Комисията за модернизиране на кохезионната политика като основен инвестиционен инструмент. Ние считаме, че обединените усилия на членовете на комитета на регионите и подкрепата на националните асоциации и сдруженията от цяла Европа са предпоставка нуждата на милионите европейски граждани да бъдат посрещнати за общото ни бъдеще“, допълни Даниел Панов. По думите му предизвикателствата, пред които сме изправени в тази епоха на глобализация и модернизация на икономиките, справяне с миграцията и климата, намират отражение в новите предложения на ЕК за многогодишната финансова рамка. „Инвестициите в изследвания и иновации, подкрепата към малкия бизнес, дигитални транспортни мрежи, подобряване на здравеопазването и образованието трябва да допринесат за устойчиво развитие на нашите региони“, каза още кметът на Велико Търново.\r\nЦветелин ДИМИТРОВ", "date": "2018.06.07", "title": "Инж. Даниел Панов, НСОРБ: Многогодишната финансова рамка на съюза след 2020 г. трябва да покаже политическата ангажираност на най-високо европейско ниво"}
{"url": "http://www.focus-news.net/news/2018/06/07/2530970/dimitar-margaritov-kzp-potrebitelite-se-nuzhdayat-ot-oshte-po-golyama-zashtita-pri-pridobivane-na-stoki-i-uslugi-ot-fizicheski-litsa.html", "text": "Гражданите би трябвало да имат по-голяма защита, когато насреща стои някой, който не е търговец по занятие, защото тогава вероятността да придобият нещо, което не отговаря на описаните характеристики, е по-голяма. Необходимо е физическите лица, които предлагат за продажба стоки и услуги в Интернет, да бъдат третирани като търговци, защото те фактически осъществяват търговска дейност и това става все по-често явление. Това заяви председателят на Комисията за защита на потребителите (КЗП) Димитър Маргаритов в предаването „Директно“ по телевизия BG On Air по повод наложена от контролния орган санкция на физическо лице, което след продажба чрез платформа в Интернет не е уважило желанието на купувача да се откаже от сделката и да си получи обратно парите, съобщиха от пресцентъра на КЗП.   \r\nСлед извършена проверка по жалбата на потребителя КЗП е съставила акт за неуваженото право на отказ в 14-дневния срок и за други нарушения, за всяко от които е издала наказателно постановление на обща стойност 1600 лв. Въз основа на произнасянето на контролния орган започва дело в Районния съд във Варна, което по-късно стига до Административния съд. Последният отправя запитване до Съда на Европейския съюз за тълкуване на Директивата за нелоялните търговски практики - дали публикуването от регистрирано в Интернет физическо лице на обяви за продажба на стоки е действие на търговец към потребител. Заключението отпреди няколко дни на генералния адвокат, е че такова лице не може да се квалифицира като търговец, но все още се очаква произнасянето на Съда. \r\n„Ние опитахме да направим пробив в действащата нормативна уредба, като ясно си даваме сметка, че тя не е достигнала нивото, на което трябва да се намира от гледна точка развитието на този тип отношения в онлайн средата. То е изключително динамично, социалните мрежи дори вече имат специални бутони, които пращат директно в „търговска среда“, коментира Маргаритов. Той посочи, че към момента законодателството не дефинира като търговци физическите лица, които в социални мрежи и интернет платформи предлагат различни стоки. А оттам следва и затруднението те да бъдат санкционирани, когато са допуснали нарушение. \r\nПредседателят на КЗП смята, че и при търговските предложения от физически лица трябва да има ясна информация за характеристиките на стоките, тяхната цена, цената за доставка, както и да е възможно да се упражни правото на отказ в 14-дневен срок, на рекламация при дефект на стоката и т.н. „Не можем аналогично да приложим всички правила, които важат за онлайн търговците към физическите лица, които предлагат стоки или услуги в социалните мрежи. Но от наша гледна точка на първо място е важно да гарантираме на хората, че когато видят такива обяви, те ще бъдат търговски оферти с всички необходими реквизити. И второ – да се спазват разпоредбите на законодателството – действащото и бъдещото, което ще отчете в по-голяма степен това, че потребителите имат определени права“, посочи Маргаритов. \r\nТой обясни, че предложеното наскоро от Европейската комисия потребителско законодателство предвижда въвеждането до една година на по-детайлна уредба на онлайн търговията и отговорностите, които имат и двете страни в такава сделка. Допуска се, че е възможно и потребителите да упражнят превратно своите права. Например, известно време да употребяват стоката, а след това да поискат да я върнат или пък да я заменят със съвсем друга. Маргаритов призна, че в някои от казусите, с които Комисията се е сблъсквала, са именно такива и в тях понякога не става въпрос само за нарушения на потребителското законодателство, а и за измами, които се санкционират от наказателното право. \r\nПредложението за новото потребителско законодателство дойде след като европейските институции отправиха апел с позитивен уклон към големите социални медии да носят по-сериозна отговорност за търговското взаимодействие, което се случва на тяхна територия, припомни Маргаритов. Той изрази мнение, че те са реагирали адекватно и защото са си дали сметка, че в един момент самите те могат да бъдат залети от жалби и да се очаква от тях да бъдат и контролен, и  правораздаващ орган. \r\nВ заключение Маргаритов посочи, че до влизането в сила на новата законодателна регламентация, очаква във връзка с конкретния дискутиран в предаването казус съдът в Люксембург да се произнесе в посока, че физическите лица, които предлагат в Интернет лични или придобити от някъде стоки по-скоро извършват търговска дейност и съответно носят отговорността, която носи и всеки един онлайн търговец.", "date": "2018.06.07", "title": "Димитър Маргаритов, КЗП: Потребителите се нуждаят от още по-голяма защита при придобиване на стоки и услуги от физически лица"}
{"url": "http://www.focus-news.net/news/2018/06/07/2530969/tihomir-bezlov-tsentar-za-izsledvane-na-demokratsiyata-prestrelkata-v-botevgrad-pokazva-neuspehat-na-mvr-zashtoto-takav-intsident-nosi-golyam-risk-za-grazhdanite.html", "text": "Престрелката в Ботевград показва неуспехът на МВР, защото такъв инцидент носи голям риск за гражданите. Това каза за сутрешния блок „Добро утро, България“ на Радио „Фокус“ главния експерт в програма „Сигурност“ в Центъра за изследване на демокрацията Тихомир Безлов по повод убийството на 5 юни в центъра на Ботевград, където според главния експерт има няколко противоречиви неща. Той добави, че действително МВР е отделило голям ресурс за намирането на двамата бегълци от Софийския затвор Владимир Пелов и Радослав Колев. „Eдно от нещата, които правят впечатление, е, че действително МВР отдели големи ресурси за намирането на двамата бегълци, в случая Пелов и Колев. И имаше няколко съобщения в медиите за неуспешни действия в района на Ботевград, но като цяло прави впечатление, че очевидно МВР е имало добра оценка за хората, които са помогнали за бягството и укриването на Пелов и правиха усилия той да бъде заловен около Ботевград. Другото важно нещо е, че фактът, че Пелов не успява да напусне страната, за разлика примерно с бягството от Софийския затвор от 2014 г., когато двама затворници избягаха и по-късно успяха да напуснат страната”, каза още той. Тихомир Безлов каза още, че МВР не е това, което е било, което означава, че трябва да се правят преоценки и да се търси решение на проблема с недокомплекта и с недостига на квалифицирани хора.", "date": "2018.06.07", "title": "Тихомир Безлов, Център за изследване на демокрацията: Престрелката в Ботевград показва неуспехът на МВР, защото такъв инцидент носи голям риск за гражданите"}
{"url": "http://www.focus-news.net/news/2018/06/07/2530964/yeni-safak-turskoto-vanshno-ministerstvo-razkritikuva-komentarite-na-gratskiya-prezident-po-egeyskite-vaprosi.html", "text": "Говорителят на Министерството на външните работи на Турция Хами Аксой в сряда отговори на изявление на президента на Гърция Прокопис Павлопулос по отношение на европейската програма за околната среда „Натура 2000“, пише електронното издание на турския ежедневник Yeni Safak.\r\nВ отговор на зададен му въпрос, Аксой предупреди ЕС „да не се превръща в инструмент на гръцките политически експлоатации“.\r\n„Добре известно е, че Гърция отдавна използва програмите за околната среда на ЕС, основно „Натура 2000“, по отношение на егейските въпроси“, заяви говорителят на външното министерство, като добави, че ведомството е излязло с изявление по въпроса на 31 март.\r\n„Турската позиция по въпроса миналата седмица бе обяснена и на представител на делегацията на ЕС“, добави той.\r\nСпоред думите на Аксой, гръцкият президент е направил съобщение, в което се установяват пресилени връзки между мрежата на „Натура 2000“, границите и територията.\r\n„Тези изявления нямат никаква юридическа стойност. Нещо повече, подобни изявление от изповеднически характер демонстрират, че Гърция просто злоупотребява с програмите за околната среда на ЕС като  „Натура 2000“ според своята политическа целесъобразност“.\r\nТурският политик подчерта, че Турция няма да приеме възможен свършен факт, който Гърция може да представи спрямо географските формации в Егейско море, чийто статут се оспорва.\r\n„Йени Шафак“ обяснява, че десетилетния спор между Турция и Гърция за необитаеми егейски островчета докара двете страни на ръба на война през 1996 година и доведе до ново напрежение през тази година.\r\nПревод и редакция:", "date": "2018.06.07", "title": "Yeni Safak: Турското външно министерство разкритикува коментарите на гръцкия президент по егейските въпроси"}
{"url": "http://www.focus-news.net/news/2018/06/07/2530965/tasko-ermenkov-bsp-sega-e-vremeto-darzhavnite-institutsii-da-se-obedinyat-v-imeto-na-interesite-na-balgariya-i-neynoto-badeshte-na-energiyno-nezavisima-strana.html", "text": "Сега е времето, държавните институции да се обединят в името на интересите на България и нейното бъдеще на енергийно независима страна. Нужна е ясна и категорична позиция по проекта АЕЦ „Белене”. Това заяви народният представител от ПГ на \"БСП за България\" Таско Ерменков при представянето на предложението на левицата за проект на решение за отмяна на решение на НС от 29.03.2012 г. за прекратяване изграждането на Ядрена централа на площадка „Белене“, съобщиха от пресцентъра на НС на БСП.\r\nЕрменков обясни, че в предложението на левицата е записано, че НС възлага на министъра на енергетиката: да организира, координира и контролира провеждането на преговори с инвеститори и производители на оборудване; да предприеме действия за разработване на процедура за избор на стратегически инвеститор и да предложи възможности за структурирането на проекта в срок до 31.10.2018 г. и да информира НС за предприетите действия и конкретните резултати. „За 37 години проектът „Белене” имаше три първи копки, две спирания и два рестарта. Реализацията му е гаранция за силна икономика на страната ни в областта на енергетиката и заемането от нея на заслужено място на Балканите като износител на електроенергия, заяви социалистът и припомни, че .гласът на народа е „За” релизирането му, заявен на референдум през 2013 година.\r\nТаско Ерменков обясни, че недовършването на проекта за втората атомна централа в България е плод на непоследователна позиция от страна на законодателната и изпълнителна власт на страната ни. „БСП винаги е била категорична, че АЕЦ „Белене” трябва да заработи, защото гледа на проекта като на национален въпрос, и в дългосрочен план, за стабилна и развиваща се българска икономика и е въпрос на национална сигурност”, каза още той.\r\nЕрменков подчерта, че ЕС категорично подкрепя атомната енергетика като единствен начин за намаляване на вредните емисии. По думите му атомните електроцентрали отделят по-малко вредни емисии, отколкото останалите видове централи. Депутатът заяви, че България има традиции на износител на електрическа енергия, а електропотреблението в региона ще се увеличи в следващите години и това изисква изграждане на нови мощности, и може да играе стратегическа роля на регионалния пазар на електрическа енергия.\r\n„Този проект е в напреднала фаза, което го поставя в позицията на изпреварващ с 5 до 10 години пред всички останали проекти в начална фаза в региона. Днес страната ни има оборудване за атомна електроцентрала и площадка, в които са вложени над 3 милиарда лева, което поставя на дневен ред въпроса за реализиране на активите на АЕЦ „Белене”, заключи Таско Ерменков.", "date": "2018.06.07", "title": "Таско Ерменков, БСП: Сега е времето, държавните институции да се обединят в името на интересите на България и нейното бъдеще на енергийно независима страна"}
{"url": "http://www.focus-news.net/news/2018/06/07/2530973/blagoevgrad-izlozhbata-fokusirane-blagoevgrad-parizh-myunhen-ot-sonya-kovacheva-shte-gostuva-v-gradska-hudozhestvena-galeriya.html", "text": "Самостоятелната изложба „Парижки предизвикателства- игра с образи“ от Соня Ковачева идва в Благоевград. На 15 юни от 18:00 часа в ГХГ талантливата художничка ще представи своите творби. Това съобщиха от пресцентъра на Община Благоевград. Експозицията включва светлина, цвят, огледала и симетрия, сцени от ежедневието във визуално стимулиращи, красиви илюзии и се фокусира върху най-новите произведения на авторката. \r\nСоня Ковачева е доказал се автор на съвременната арт сцена и доктор по изкуствознание и изобразителни изкуства, катедра „Текстил – изкуство и дизайн”. Има самостоятелни изяви и редица участия в български и международни форуми, кураторски проекти, пленери и изложби за съвременно изкуство, между които глобалния проект „Imago mundi” Венеция, „Фротажи”, Вила Валдберта и галерия GEDOCmuc, Мюнхен, Център за съвременно изкуство Ниш, Сърбия, и др.", "date": "2018.06.07", "title": "Благоевград: Изложбата „Фокусиране: Благоевград, Париж, Мюнхен“ от Соня Ковачева ще гостува в Градска художествена галерия"}
{"url": "http://www.focus-news.net/news/2018/06/07/2530975/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според медийни доклади до петък, 8 юни, ще настъпят бързи промени в преговорите за името - лидерът на кабинета в Скопие Зоран Заев трябва да реши дали да приеме предложението „Република Северна Македония“, пише скоското електронно издание „Курир“.\r\nПо данни на гръцкия вестник „Та Неа“ ако отговорът на Заев бъде положителен, македонският премиер ще разговаря с гръцкия си колега Алексис Ципрас. Ако обаче Скопие не приеме предложението, договорено в Ню Йорк между външните министри Никола Димитров и Никос Коциас, двете страни ще пропуснат шанса си да постигнат решение на дългогодишния спор, който хвърля сянка върху двустранните им отношения.\r\n*** В знак на несъгласие с решението на правителството в Атина да води преговори със Скопие за преодоляване на спора за името, гражданите на Гърция излязоха на протест в 24 града срещу „търговията с името на Македония“, отбелязва електронното издание на белградския вестник „Политика“.\r\nПосланието на протестите бе едно: „Македония е гръцка“, с което гражданите на страната за пореден път показаха, че не са готови да споделят името на едноименната северна област със северния си съсед.\r\nОт редакцията обръщат внимание, че за разлика от февруари, този път протести не бяха организирани в столицата Атина и във втория по големина град в страната – Солун, столица на административната гръцка област Македония. Идеята за демонстрациите най-напред подкрепиха 11 града от областта, но впоследствие се възприе от цялата страна – от най-северната до най-южната част. В общо 24 града бяха организирани акции. \r\nТова, което различава последните протести от тези през февруари, са организаторите, които предупредиха, че не искат да виждат на демонстрациите никакви партийни знамена и лозунги, а само националния флаг на Гърция. Също така, за разлика от първите митинги, този път Църквата не се намеси с призиви. Само отделни митрополити подкрепиха акциите.\r\n***Хиляди македонски гърци казаха \"Македония е гръцка!\", пише гръцкото електронно издание \"Iefimerida\" в репортаж, посветен на протестните митинги, организирани от \"Комитетът за защита на елинизма\" в 23 града, от които повечето в Егейска Македония - от Кавала и Драма на изток до Янина на запад.\r\n\"Iefimerida\" отбелязва, че масовото участие на гражданите във всички митинги се обяснява с опитите на правителството да приеме компромис за промяна на името на бившата югорепублика, в което да се съдържа термина Македония, а най-големият успех на протестите е, че са преминали под гръцкото национално знаме без каквито и да било партийни символи.\r\nСпоред изданието на митинга в градчето Пела, разположено на мястото на някогашната столица на македонската държава на Филип и Александър Македонски, са присъствали над 3000 души, а хиляди са се събрали на протести в Катерини, Лариса, Верия, Корфу, Ханя, Кожани, Поликастро, Левкада, Лагадина, Кавала, Драма, Серес и др.\r\nДо инциденти се е стигнало на митинга в Ханя, където участниците са били провокирани от група анархисти, в резултат на което полицията е била принудена да се намеси и да употреби сълзотворен газ. Арестувани са били двама от участниците в сблъсъците, а двама полицейски служители са били ранени.\r\n\"Iefimerida\" пише, че общ национален митинг за защита на гръцкото население в Македония и на гръкоговорящите в Скопие се свиква на 8 юли 2018 г., неделя , на атинския площад \"Синтагма\".\r\n***Говорителят на Министерството на външните работи на Турция Хами Аксой в сряда отговори на изявление на президента на Гърция Прокопис Павлопулос по отношение на европейската програма за околната среда „Натура 2000“, пише електронното издание на турския ежедневник Yeni Safak.\r\nВ отговор на зададен му въпрос, Аксой предупреди ЕС „да не се превръща в инструмент на гръцките политически експлоатации“.\r\n„Добре известно е, че Гърция отдавна използва програмите за околната среда на ЕС, основно „Натура 2000“, по отношение на егейските въпроси“, заяви говорителят на външното министерство, като добави, че ведомството е излязло с изявление по въпроса на 31 март.\r\n„Турската позиция по въпроса миналата седмица бе обяснена и на представител на делегацията на ЕС“, добави той.\r\nСпоред думите на Аксой, гръцкият президент е направил съобщение, в което се установяват пресилени връзки между мрежата на „Натура 2000“, границите и територията.\r\n„Тези изявления нямат никаква юридическа стойност. Нещо повече, подобни изявление от изповеднически характер демонстрират, че Гърция просто злоупотребява с програмите за околната среда на ЕС като  „Натура 2000“ според своята политическа целесъобразност“.\r\nТурският политик подчерта, че Турция няма да приеме възможен свършен факт, който Гърция може да представи спрямо географските формации в Егейско море, чийто статут се оспорва.\r\n„Йени Шафак“ обяснява, че десетилетния спор между Турция и Гърция за необитаеми егейски островчета докара двете страни на ръба на война през 1996 година и доведе до ново напрежение през тази година.\r\n***", "date": "2018.06.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/07/2530968/galina-stoyanova-kmet-na-kazanlak-agentsiya-fokus-e-predpochitana-mediya-v-obshtinata.html", "text": "Агенция „Фокус“ е предпочитана медия в общината. Това каза кметът на Община Казанлък Галина Стоянова по повод 18-ия рожден ден на Агенция „Фокус“.  „С голямо удоволствие искам да поздравя Агенция „Фокус“ за навършване на пълнолетие. 18 години са сериозна възраст за работата на медията. Община Казанлък, а и в мое лице като кмет работи професионално с Агенция „Фокус“. Всички теми, които са на вниманието на гражданите и ги вълнуват, са разглеждани от всички гледни точки, каквато е и моята цел като кмет“, коментира Стоянова. Тя подчерта, че никога Агенция „Фокус“ не си позволява едностранчивост на обсъжданите теми. По думите ѝ именно затова е изключително предпочитана медия в Община Казанлък. „Пожелавам да бъдат толкова на висотата на професионализма, колкото и изискват гражданите“, каза Стоянова. Тя пожела на „Фокус“ да бъде винаги във фокуса на темите, които вълнуват гражданите и да дава отговора на въпросите на деня. „Честит рожден ден и честит празник!“, каза Стоянова. \r\nТя поясни, че би искала да открие повече положителни теми, свързани с талантливи хора. „Казвам го, защото в Казанлък има страшно много такива хора. Много бих искала да се застъпва все повече темата за българите, които са извън пределите на България, които допринасят и с участието си в световните, икономически и образователни научни среди за развитието на нашата държава. Ние специално в Казанлък сме се фокусирали много върху това да намерим контакти и връзка с нашите казанлъчани, които са извън граница и които милеят за родния си град“, допълни Галина Стоянова. \r\nДеница КИТАНОВА", "date": "2018.06.07", "title": "Галина Стоянова, кмет на Казанлък: Агенция „Фокус“ е предпочитана медия в общината"}
{"url": "http://www.focus-news.net/news/2018/06/07/2530976/dobrich-detskata-mlechna-kuhnya-v-grada-poluchi-kato-darenie-nov-avtomobil-i-kuhnensko-oborudvane.html", "text": "Нови придобивки, дарени от „Есетере България“ вече са доставени в Детска млечна кухня в Добрич. Това съобщиха от пресцентъра на Общината. Кухнята, която бе ремонтирана със средства на компанията, вече разполага с нов автомобил, климатик, фризер, заленчукорезачна и картофобелачна машина, както и 12 броя термокутии, необходими за транспортирането на кулинарната продукция. Новият автомобил ще служи на заведението, за да може кулинарната продукция навреме да бъде доставена до потребителя. Кухненското обзавеждане ще допринесе за приготвяне на качествена, здравословна и разнообразна  храна  за най – малките граждани на Добрич. С дарените средства на стойност 42 810.00 лв. са ремонтирани и сервизните помещения в заведението. Храната в Детската кухня се приготвя по рецепти от „Сборник за здравословно хранене на деца до 3 годишна възраст“, утвърден от Министерството на здравеопазването. Изготвят се седмични менюта, които се сменят на три месеца според сезона.  Детската млечна кухня приготвя всеки ден храна за две възрастови групи - около 1000 - 1200 порции. Предлага се тристепенно меню, съобразено с препоръчителните дневни норми за консумация на основните хранителни продукти, като плодовете и зеленчуците са съобразени със съответния сезон. Храната отговаря по качествен състав и технологична обработка на възрастовите особености на детския организъм. От тази услуга в момента се възползват около 400 потребители. За последните три години услугата на детската кухня се използва от 1150 потребители и са приготвени 197 320 обяда. От месец май 2017 г. се въведе и услугата „Доставка до адрес“,  която се прие с одобрение от родителите. Регистрираните родители, които желаят да получават приготвената храна  на желания адрес вече наброяват 170. Доставката осигурява спокойствие и удобство. \r\nОбщина Добрич ще продължи съвместната инициатива с „Есетере“, която датира от три години, да направим децата на Добрич щастливи и да подобрим услугите за тях.", "date": "2018.06.07", "title": "Добрич: Детската млечна кухня в града получи като дарение нов автомобил и кухненско оборудване"}
{"url": "http://www.focus-news.net/news/2018/06/07/2530977/zam-ministar-denitsa-sacheva-veche-ima-zakonova-vazmozhnost-balgarskiyat-ezik-da-se-izuchava-v-darzhavite-ot-es.html", "text": "Вече има законова възможност българският език да се изучава в други държави-членки на Европейския съюз, след като преди дни Европейската комисия даде препоръки за повишаването на езиковите компетентности на учениците. Това коментира във Варна зам.-министърът на образованието Деница Сачева преди старта на изнесеното заседание на Комитета по образование към Европейския съюз, предаде репортер на Радио „Фокус“ – Варна. Според Сачева това означава, че образователните системи в отделните държави трябва да се пренастроят така, че всяко европейско дете да може да изучава поне още два езика освен майчиния си. Според зам.-министър Сачева за българската образователна система повишаването на нивото на езиковите компетенции на учениците няма да е проблем. По думите ѝ и в момента в страната могат да се изучават 25 езика, а като цяло лингвистичната подготовка на българските деца е на много високо ниво. „Те имат желание да усвояват чужди езици“, коментира зам.-министърът. Тя цитира данни от проучване на Евробарометър, според които 84% от младите хора в Европа искат да задълбочат знанията си по чужд език, а 77% биха искали да изучават нов език. Според Сачева данните са валидни и за България. „Образованието и културата да бъдат много високо в политическия дневен ред на Европейския съюз – това беше договорка, постигната в Гьотеборг и в шестте месеца на нашето Европредседателство бяха предприети множество инициативи за изграждането на общо европейско образователно пространство“, коментира още тя. По думите ѝ повишаването на езиковите компетентности е част от втория пакет от инициативи за изграждането на общо европейско образователно пространство. Темата ще е в основата на разискванията на изнесеното заседание във Варна, което ще продължи днес и утре. На срещата присъстват 70 експерти от обазователните министерства на 28 държави-членки на ЕС.\r\nДиана СТОЕВА", "date": "2018.06.07", "title": "Зам.-министър Деница Сачева: Вече има законова възможност българският език да се изучава в държавите от ЕС"}
{"url": "http://www.focus-news.net/news/2018/06/07/2530978/sport-balgariya-se-klasira-v-top-4-na-zlatnata-evropeyska-liga.html", "text": "Женският национален отбор по волейбол на България победи като гост Португалия с 3:0 гейма, в последния си мач от група „А“ в Златната европейска лига и завърши на първо място в своя поток.\r\nНай-труден се оказа третият гейм, в който българките успяха да отразят няколко геймбола в полза на домакините, а след добра игра в защита и атака на Мария Каракашева, приключиха мача в своя полза при 27:25.\r\nС тази победа националния отбор на България се класира за финалната четворка на лигата, която ще се проведе в Будапеща на 14 и 15 юни.\r\nВенцислав ДРАГОМАНОВ", "date": "2018.06.07", "title": "Спорт: България се класира в Топ 4 на Златната европейска лига"}
{"url": "http://www.focus-news.net/news/2018/06/07/2530979/smolyan-76-godishen-mazh-e-postradal-pri-vzriv-na-gazova-butilka-v-nedelinskoto-selo-ogradna.html", "text": "76-годишен мъж е пострадал при взрив на газова бутилка в неделинското село Оградна. Това съобщиха от ОДМВР-Смолян. Сигналът за инцидента е подаден в 17.16 часа в сряда на тел. 112. Предполагаема причина за инцидента е неправилно боравене с газови уреди. Пострадалият мъж, който е получил изгаряния по тялото, е транспортиран в болница гр. Златоград. При инцидента е унищожена дограма, преградна конструкция и част от таван. Екип на РСПБЗН-Неделино е изкарал газовата бутилка на безопасно място и е обезопасил помещението, в което е била бутилката.", "date": "2018.06.07", "title": "Смолян: 76-годишен мъж е пострадал при взрив на газова бутилка в неделинското село Оградна"}
{"url": "http://www.focus-news.net/news/2018/06/07/2530983/nkzhi-za-deseti-pat-otbelyazvame-mezhdunarodniyat-den-za-bezopasno-preminavane-prez-zhelezopatnite-prelezi.html", "text": "Днес се отбелязва за 10-ти път Международният ден за безопасно преминаване през железопътните прелези. Това съобщиха от пресцентъра на НКЖИ. Национална компания „Железопътна инфраструктура“ ежегодно провежда дейности, инициативи и събития, свързани с този ден от самото му начало през 2009 г. - раздаване на брошури на натоварени прелези, предоставяне на медиите на видеоклипове с конкретни нарушения, организиране на конкурс за детска рисунка по темата, открити уроци по безопасност в училища, създаване на фейсбук страница „Видиш ли релси, мисли за влак“ и мн. други.\r\nСтатистиката на НКЖИ сочи, че само за последните 3 години (2015, 2016, 2017 г.), при инциденти на прелези са ранени 25 души, а загиналите са 11. До 1 юни 2018 г. инцидентите на прелези са 13, с 6 ранени и 2-ма загинали.\r\nЗначителни са и щетите, които търпи Компанията от повредени бариерни механизми. Само през 2017 година в НКЖИ са регистрирани 273 случая на повредени бариерни греди, вследствие на удари на МПС-та или други вандалски действия. Най-много от тях са на прелеза Враца - Бели извор (73), който е и с видеонаблюдение. Там камерите запечатват уникални кадри.\r\nВ тази връзка на 12 юни 2018 г. от 11.00 часа на прелеза при село Бели извор (област Враца) ще бъде изложен автомобил, претърпял злополука при неправилно преминаване през железопътен прелез. \r\nЦелта е този автомобил да предизвиква вниманието на водачите на моторни превозни средства като им показва какви могат да бъдат последствията при неспазване на правилата.", "date": "2018.06.07", "title": "НКЖИ: За десети път отбелязваме Международният ден за безопасно преминаване през железопътните прелези"}
{"url": "http://www.focus-news.net/news/2018/06/07/2530985/yordanka-fandakova-kmet-na-sofiya-za-nastoyashtiya-programen-period-2014-2020-godina-sofiya-uspya-da-privleche-12-mlrd-lv-evropeysko-finansirane-za-izpalnenie-na-50-proekta.html", "text": "За настоящия програмен период 2014-2020 година София успя да привлече 1,2 млрд. лв. европейско финансиране за изпълнение на 50 проекта. Това каза кметът на София Йорданка Фандъкова по време на конференция на тема „Последиците от дългосрочния бюджет на ЕС за периода след 2020 г. за местните и регионални власти“, предаде репортер на Агенция „Фокус“. „За мен като кмет е чест София да бъде домакин на заседание на Комитета на регионите. Икономическите успехи на градовете са успехи на гражданите. Големите градове и региони имаме общи предизвикателства. Ролята на Комитета на регионите както и на Националното сдружение на общините в България са изключително големи. Успехите на София, които постигнахме в последните години, се дължат именно на доверието, което изградихме с нашите европейски партньори и средствата, които ЕС отделя за различията между отделните страни и региони. Резултатите от тези инвестиции са най-ясно видимите от хората“, каза още тя. „София активно участва в политиките за развитие на регионите и през последния програмен период. Нашият град още през 2011 година беше домакин на конференция „Бъдещата кохезионна политика на ЕС 2014-2020 година и ролята на Балканските столици“, на която бяха обсъдени политики за сближаване съвместно със столиците на балканските държави. Изводите, които направихме тогава, са актуални и днес. Благодарение на европейската солидарност София напредна в транспортната инфраструктура, обновяване на градски транспорт, проекти в сферата на околната среда“, допълни Фандъкова. „От 2007 до 2013 година София реализира проекти на обща стойност 3 млрд. лева. 2 млрд. от тях бяха безвъзмездно европейско финансиране, а 1 млрд. София осигури от собствения си бюджет. Софийското метро е важен проект за нашия град. Метрото е както най-големият проект със значение за транспорта, така и за околната среда. Благодарение на кохезионния фондв София реализирахме и проекти за опазване на околната среда. Най-големият от тях – заводът за механично и биологично третиране на отпадъците. Той допринесе за това да превърнем отпадъците на София от проблем в ресурс“, допълни тя. „Отделно от това по ОП „Околна среда“ успяхме модернизирахме градския транспорт. За настоящия програмен период 2014-2020 година София успя да привлече средства в размер на 1,2 млрд. лв. европейско финансиране за 50 проекта. За третата линия на метрото привлякохме 320 млн. евро безвъзмездна финансова помощ. Със построяването на третия лъч на метрото ще намалим вредните емисии 93 000 тона годишно. Това са инвестиции, които хората усещат в своя ежедневен живот“, каза още кметът на София.\r\nЦветелин ДИМИТРОВ", "date": "2018.06.07", "title": "Йорданка Фандъкова, кмет на София: За настоящия програмен период 2014-2020 година София успя да привлече 1,2 млрд. лв. европейско финансиране за изпълнение на 50 проекта"}
{"url": "http://www.focus-news.net/news/2018/06/07/2530986/spetsializiranata-prokuratura-predade-na-sad-trima-granichni-politsai-ot-letishte-sofiya-za-uchastie-v-organizirana-prestapna-grupa-za-trafik-na-migranti.html", "text": "Специализираната прокуратура предаде на съд трима гранични полицаи от аерогара \"София\", двама от които началници на смяна. Те, заедно с двама легално пребиваващи в България граждани на Бангладеш, бяха задържани в края на февруари 2017 г. и обвинени за участие в организирана престъпна група за незаконно пропускане в страната на мигранти през ГКПП, с цел отпътуване към Западна Европа. Това съобщиха от пресцентъра на Апелативна специализирана прокуратура.\r\nВ хода на досъдебното производство на Специализирана прокуратура бе установено, че от септември 2016 г. те осигурявали преминаването през ГКПП на аерогарата на граждани от Бангладеш, Индия, Непал и Пакистан срещу 6000 до 10 000 евро на човек. Мигрантите пристигали от Кипър, като крайната им дестинация били страни от Западна Европа.\r\nДвамата чужденци в групата имали сериозни контакти сред кипърската емигрантската общност. Чрез тях те набирали кандидати от островната държава и осигурявали информация за тях, в т.ч. снимки и копия на лични документи, датите на полетите им. на пристигащите, инструктирали ги на кое гише на „Гранична полиция“ трябва да се явят, за да не бъдат подложени на подробна проверка и върнати обратно.\r\nОт 2015 г. лицата от посочените страни следва да представят на граничните власти покани, обратен билет, средства, както да посочат повода за посещението си в България. Решението за влизане на такъв пътник взимал лично началникът на смяната.\r\nЧужденците в групата първо обсъдили схемата за лесна печалба с инспектор от ГКПП на летището. Той пък уговорил в нея да се включат и двама началници на смени. Така групата започнала да действа през септември 2016 г. След като преминели през ГКПП, пристигащите от Кипър били посрещани от двамата бангладешци и настанявани в хотел, в квартири или в апартамента на единия от тях. После, срещу допълнително заплащане, им било оказвано съдействие за незаконното им преминаване в Сърбия на път за Германия, Холандия и други западноевропейски държави.\r\nПредстои Специализираният наказателен съд да насрочи дата за разпоредително заседание по делото.", "date": "2018.06.07", "title": "Специализираната прокуратура предаде на съд трима гранични полицаи от летище \"София\" за участие в организирана престъпна група за трафик на мигранти"}
{"url": "http://www.focus-news.net/news/2018/06/07/2530984/spetsializiraniyat-nakazatelen-sad-zadarzha-pod-strazha-sobstvenika-na-starozagorski-sayt-opetnil-balgarskoto-zname.html", "text": "Специализираният наказателен съд наложи мярка за неотклонение „Задържане под стража“ на собственика на сайта „Гласът на Стара Загора“, който на 29 май 2018 г. опетни българското знаме недалеч от столичната Съдебна палата, а 2 юни 2018 г. разпространи клип с гаврата и с други свои непристойни действия в интернет. Това съобщиха от Апелативна специализирана прокуратура. \r\nВ деня на публикуването  Специализираната прокуратура се самосезира и образува досъдебно производство. Със съдействието на органите на МВР извършителят бе задържан в Стара Загора за 24 часа и му бяха повдигнати обвинения за престъпление срещу Републиката  и за хулиганство с изключителен цинизъм и дързост.\r\nСъдът уважи искането на Специализираната прокуратура за задържане заради наличие на опасност да извърши друго престъпление.", "date": "2018.06.07", "title": "Специализираният наказателен съд задържа под стража собственика на старозагорски сайт, опетнил българското знаме"}
{"url": "http://www.focus-news.net/news/2018/06/07/2530988/sofiyska-gradska-prokuratura-vnese-v-sada-obvinitelen-akt-sreshtu-dvama-izvarshiteli-na-otvlichane.html", "text": "Софийска градска прокуратура (СГП) внесе в Софийска градски съд (СГС) обвинителен акт срещу Цветелин П. и Димитър А. за отвличане на непълнолетно лице. Това съобщиха от пресцентъра на Прокуратура на Република България. Двамата извършители са предадени на съд за това, че на 3 август 2016г. в град Банкя са отвлекли малолетно момиче, като деянието е извършено от две лица, а по отношение на Димитър А. деянието е осъществено в условията на опасен рецидив. \r\nПострадалата и Цветелин П. били съседи, но поради личностната си незрялост в края на малолетието си, тя го възприемала като свой интимен приятел. Възползвайки се от субективните ѝ представи и авторитета, който смятал, че си е изградил във взаимоотношенията им, Цветелин П. доминирал над нея и често определял постъпките ѝ по принудителен начин, използвайки насилие. \r\nТова пораждало страх като у пострадалата, така и у майка ѝ. \r\nНа 3 август 2016 г. Цветелин П. и приятелят му Димитър А. се появили без предупреждение в дома на пострадалата и въпреки несъгласието си, чрез употреба на сила я принудили да тръгне с тях. \r\nС дърпане, бутане и удари по тила, като я държали за крайниците, за да сломят съпротивата ѝ, тя е качили на сила на задната седалка на управляван от Цветелин П. автомобил. \r\nПрез цялото време момичето се съпротивлявало и крещяло, че не иска да тръгва с тях. \r\nВъпреки това, двамата извършители я отвели със себе си. \r\nДействията им били преустанови, след намесата на полицията по подаден сигнал от граждани, свидетели на инцидента. \r\nАко бъде признат за виновен Цветелин П. може да получи наказание „лишаване от свобода“ от 7 до 15 години, а Димитър А. – „лишаване от свобода“ от 10 до 20 години или доживотен затвор.", "date": "2018.06.07", "title": "Софийска градска прокуратура внесе в съда обвинителен акт срещу двама извършители на отвличане"}
{"url": "http://www.focus-news.net/news/2018/06/07/2530982/ramadan-atalay-dps-premierat-boyko-borisov-go-nyama-debatat-za-aets-belene-e-podvezhdane-na-narodnoto-sabranie.html", "text": "Премиерът Бойко Борисов го няма - дебатът за АЕЦ „Белене“ е подвеждане на Народното събрание. Това каза депутатът от ПГ на ДПС Рамадан Аталай в дебатите по проекторешенията за АЕЦ „Белене“, предаде репортер на Агенция „Фокус“. „Поканихме премиера Бойко Борисов с ясната цел, не да дойде, за да го унижим, а да разясни какво се случи в Москва и какви договорености има“, заяви той. „Няма политическа воля, решенията на БСП и ГЕРБ са противоположни“, коментира Рамадан Аталай. „Смятах, че ГЕРБ вече са приключили списъка с неправилните решения. Явно, че списъкът още е дълъг“, посочи депутатът. „Ако искахме да водим сериозен дебат трябваше да представим необходимостта от нови мощности, при закриване на стари“, обясни Рамадан Аталай. „Разговорът щеше да бъде сериозен, ако бяхте казали колко ще бъде растежът на икономиката“, посочи той и уточни, че енергетиката иска здраво ръководство и управление.\r\nБиляна ИВАНОВА", "date": "2018.06.07", "title": "Рамадан Аталай, ДПС: Премиерът Бойко Борисов го няма - дебатът за АЕЦ „Белене“ е подвеждане на Народното събрание"}
{"url": "http://www.focus-news.net/news/2018/06/07/2530974/kurir-makedoniya-republika-severna-makedoniya-bez-prevod-zoran-zaev-tryabva-da-vzeme-reshenie-za-predlozhenieto-do-petak.html", "text": "Според медийни доклади до петък, 8 юни, ще настъпят бързи промени в преговорите за името - лидерът на кабинета в Скопие Зоран Заев трябва да реши дали да приеме предложението „Република Северна Македония“, пише скоското електронно издание „Курир“.\r\nПо данни на гръцкия вестник „Та Неа“ ако отговорът на Заев бъде положителен, македонският премиер ще разговаря с гръцкия си колега Алексис Ципрас. Ако обаче Скопие не приеме предложението, договорено в Ню Йорк между външните министри Никола Димитров и Никос Коциас, двете страни ще пропуснат шанса си да постигнат решение на дългогодишния спор, който хвърля сянка върху двустранните им отношения.Тереза Герова", "date": "2018.06.07", "title": "„Курир“ (Македония): Република Северна Македония без превод – Зоран Заев трябва да вземе решение за предложението до петък"}
{"url": "http://www.focus-news.net/news/2018/06/07/2530981/thestivalgr-gartsiya-telefonniyat-razgovor-mezhdu-tsipras-i-zaev-za-republika-severna-makedoniya-dnes-ili-utre.html", "text": "Телефонният разговор между Ципрас и Заев за \"Северна република Македония\" предстои днес или утре, пише гръцкото електронно издание \"Тhestival.gr\".\r\nИзданието уточнява, че ако премиерът на Македония даде съгласието си \"името Република Северна Македония ще бъде използвано за всеобща употреба \"erga omnes\" и с възможност от преходен период от две години, за да се направят необходимите промени в конституцията на бившата югославска република.\"\r\n\"Тhestival\" коментира, още че \"през последните няколко дни дипломатите в Атина са убедени в успешния край на преговорите и са обнадеждени от изявлението на Зоран Заев, че финалният телефонен разговор е въпрос на дни.\" Изданието цитира пост на бившия външен министър на Македония Антонио Милошоски в социалната мрежа, според който \"в четвъртък или в петък предстои среща между Ципрас и Заев в Преспанско, на която ще бъде подписано споразумението за смяна на името.\"\r\nСпоред \"Тhestival\" усложнения в преговорите могат да настъпят, заради вчерашните митинги, на които е оспорена легитимността на правителството да обвърже страната с подобни споразумения.", "date": "2018.06.07", "title": "\"Тhestival.gr\" (Гърция): Телефонният разговор между Ципрас и Заев за \"Република Северна Македония\" - днес или утре"}
{"url": "http://www.focus-news.net/news/2018/06/07/2530991/b92-sarbiya-kosovskite-sarbi-poiskaha-speshna-sreshta-s-aleksandar-vuchich-zaradi-mitnicheskiya-sayuz-mezhdu-tirana-i-prishtina.html", "text": "Партия „Сръбска листа“, чиито членове представляват интересите на косовските сърби в парламента в Прищина, поиска спешна среща с президента на Сърбия Александър Вучич във връзка с решението на местния парламент да ратифицира споразумението за митнически съюз между Косово и Албания, предава белградското радио „Б92“.\r\nПартията на косовските сърби излезе с изявление, че тези действия на косовския парламент изискват спешна среща между представителите на „Сръбска листа“ и президента Вучич.\r\nВ изявлението се добавя, че споразумението е напълно неприемливо и е продукт на политическо насилие в парламента в Прищина.\r\n„Сръбска листа смята, че това решение е манифестация на политиката за образуване на Велика Албания. Това е потвърждение, че спешно трябва да проведем среща между представители на Сръбска листа и президента Вучич“, се казва още в съобщението.\r\nПревод и редакция:", "date": "2018.06.07", "title": "„Б92“ (Сърбия): Косовските сърби поискаха спешна среща с Александър Вучич заради митническия съюз между Тирана и Прищина"}
{"url": "http://www.focus-news.net/news/2018/06/07/2530992/nsi-prez-parvoto-trimesechie-na-2018-g-brutniyat-vatreshen-produkt-vazliza-na-21-479-mln-lv-po-tekushti-tseni-koeto-e-s-36-poveche-spryamo-parvoto-trimesechie-na-2017-g.html", "text": "През първото тримесечие на 2018 г. брутният вътрешен продукт (БВП) възлиза на 21 479 млн. лв. по текущи цени. Това сочи статистика на Националния статистически институт (НСИ). Преизчислен в евро, БВП е съответно 10 982 млн., като на човек от населението се падат 1 558 евро. Сезонно изгладените данни показват растеж от 3.6% на БВП през първото тримесечие на 2018 г. в сравнение със съответното тримесечие на предходната година и 0.9% спрямо четвъртото тримесечие на 2017 година.БВП в стойностен обем, текущи цени\r\nПърво тримесечие на 2018 година\r\nПо предварителни данни произведеният брутен вътрешен продукт през първото тримесечие на 2018 г. възлиза на 21 479 млн. лв. по текущи цени. На човек от населението се падат 3 048 лв. от стойностния обем на показателя. При среден за тримесечието валутен курс от 1.59128 лв. за 1 щатски долар БВП възлиза на 13 498 млн. долара и съответно на 1 915 долара на човек от населението. Преизчислена в евро, стойността на БВП възлиза на 10 982 млн. евро, като на човек от населението се падат 1 558 евро.\r\nСъздадената от отраслите на националната икономика брутна добавена стойност през първото тримесечие на 2018 г. възлиза на 18 782 млн. лв. по текущи цени. \r\nПрез първото тримесечие на 2018 г. относителният дял на аграрния сектор в добавената стойност на икономиката намалява равнището си с 0.3 процентни пункта спрямо същото тримесечие на предходната година до 2.2%. Индустриалният сектор запазва равнището на относителния си дял в добавената стойност на икономиката от 29.3%. Относителният дял на добавената стойност, реализирана от дейностите в сферата на услугите, се увеличава до ниво от 68.5% при 68.2% през съответния период на предходната година.\r\nЗа крайното потребление през първото тримесечие на 2018 г. се изразходват 86.2% от произведения БВП. Инвестициите (бруто образуване в основен капитал) формират 18.2% от произведения БВП. Външнотърговското салдо от стоки и услуги е отрицателно.Темп на прираст на БВП, общо и по компоненти\r\nТримесечни изменения \r\nПрез първото тримесечие на 2018 г. БВП нараства спрямо предходното тримесечие с 0.9% според сезонно изгладените данни. Брутната добавена стойност в икономиката нараства също с 0.9%.\r\nПо предварителни данни за първото тримесечие на 2018 г. крайното потребление нараства с 0.5%, а бруто образуването в основен капитал - с 4.6% спрямо предходното тримесечие. Износът на стоки и услуги увеличава равнището си с 1.1%, докато вносът на стоки и услуги намалява с 2.2% спрямо предходното тримесечие според сезонно изгладените данни.Годишни изменения\r\nБВП нараства с 3.6% през първото тримесечие на 2018 г. в сравнение със същото тримесечие на предходната година според сезонно изгладените данни.\r\nПрез първото тримесечие на 2018 г. спрямо същото тримесечие на предходната година брутната добавена стойност се увеличава с 3.4%. Динамиката на брутната добавена стойност се определя основно от регистрирания растеж при: Операции с недвижими имоти - 6.7%, Строителство - 6.6%, Финансови и застрахователни дейности - 5.5%, Създаване и разпространение на информация и творчески продукти; далекосъобщения - 3.7%, Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - 3.4%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 2.6%, Професионални дейности и научни изследвания; административни и спомагателни дейности - 2.1%.\r\nПо отношение на компонентите на крайното използване основен принос за регистрирания положителен икономически растеж имат бруто образуването на основен капитал - с ръст от 7.0%, индивидуалното потребление на нетърговските организации, обслужващи домакинствата - с 6.8%, индивидуалното потребление на домакинствата - с 3.4%, и колективното потребление на държавното управление - с ръст от 1.7%. Износът на стоки и услуги се увеличава с 4.4%, а вносът на стоки и услуги - с 4.6%.", "date": "2018.06.07", "title": "НСИ: През първото тримесечие на 2018 г. брутният вътрешен продукт възлиза на 21 479 млн. лв. по текущи цени, което е с 3.6% повече спрямо първото тримесечие на 2017 г."}
{"url": "http://www.focus-news.net/news/2018/06/07/2530972/andrey-novakov-gerbenp-za-paket-mobilnost-grupa-ot-balgarskite-prevozvachi-beshe-izpolzvana-i-manipulirana-ne-biva-da-zagarbvame-postignatoto.html", "text": "Група от българските превозвачи беше използвана и манипулирана, не бива да загърбваме постигнатото. Това каза евродепутатът от ГЕРБ/ЕНП Андрей Новаков в интервю за Агенция „Фокус“ във връзка с пакет „Мобилност“. „Това, което направихме – да отпаднат от всички други командировани работници, единственото изключение беше за заетите в международния транспорт. Това да отпадне забраната за почивка в камионите същи беше пробив. Беше пробив и това, че шофьорите не трябва да се прибират. Очевидно е, че остават някакви спорни моменти, които не предполагахме, че са в досие, в което са минали – каквото беше каботажа. Имаме полезни ходове, оттук насетне това няма да се случи. Ако такъв текст остане във финалния, каквото очакваме да се случи, знаем, че той противоречи на основни принципи на ЕС и няма как да мине“, обясни Новаков.\r\n„Докрая на годината, до следващото лято, до следващата година вярвам, че нищо от това няма да се прилага и ще работят по старите правила. Нямат поводи да се тревожат в момента. Вярвам, че група от българските предприемачи, превозвачи беше използвана и манипулирана. Едва няколко часа след гласуването, преди още да сме видели финалния резултат, те вече бяха получили съмнително съобщение, че има проблем. Едва ли не, че той е по-голям от всичко, което до момента имаше. Няма такова нещо“, добави той.  „Все още анализираме тези текстове, които очакваме да минат, говорим за няколко хиляди поправки. Освен, че противоречат на Договора за функциониране на ЕС е написано така, че става въпрос за каботажни операции, не за всички превозвачи, пише камион, никъде не пише всеки. Останаха толкова много спорни моменти в него и няма как да издържи докрая. Превозвачите не бива да се тревожат. Това, което постигнахме заедно с тях, заради справедливите им протести, заради общите усилия на всички България, които работихме е успех и не бива да го забравяме“, каза още Новаков. \r\n„Успяхме да наложим това тоталната забрана за използване на кабините да отпадне и те да могат да ги използват. Има някакви изисквания, за да може да бъде ползвана, но нека да ги проследим – да може камионът да е спрян на безопасно място, някой против ли е това; на паркинга, на който е спрях да има охранителна камера, да се продава храна и да има тоалетна, нима това е лошо за тях? Ако от другата страна имаме абсолютна забрана за използване на кабините и сега имам това, според мен това е само в наш интерес. Не мога да приема, че с лека ръка ще загърбим това, което сме постигнали с общи усилия и считам, че група превозвачи, още преди да имаме финален резултат на гласуването в Комисията, бяха подведени, използвани“, коментира още той. \r\nБиляна ИВАНОВА", "date": "2018.06.07", "title": "Андрей Новаков, ГЕРБ/ЕНП за пакет „Мобилност“: Група от българските превозвачи беше използвана и манипулирана, не бива да загърбваме постигнатото"}
{"url": "http://www.focus-news.net/news/2018/06/07/2530990/dobrich-25-sorta-semena-predlaga-dobrudzhanskiyat-zemedelski-institut-za-esennata-seitbena-kampaniya.html", "text": "В Добруджанският земеделски институт край Генерал Тошево се провежда Ден на отворените врати, който преминава под надслов „Заедно напред в земеделската наука и практика“. 25 сорта семена се предлагат за есенната сеитбена кампания. Това съобщи проф. д-р Генчо Милев, зам.-директор и ръководител на сектор „Наука“ в ДЗИ, предаде кореспондент на Радио „Фокус” – Варна. „Както всяка година нашата цел е да привлечем фермери, бизнес-партньори и учени от цялата страна, които да се обединят около идеята за подкрепа на производството и пазарната реализация на семена от висококачествени и високодобивни български сортове зърнено-житни култури. Ние всяка година се опитваме да ги убедим, че за условията на България най-подходящи за отглеждане си остават сортовете на българската селекция, тъй като още при създаването им селекционерите залагат на показатели, които ги правят пригодни за отглеждане в почвено-климатичните условия на страната. Освен това се преследва не само висок добивен потенциал, но и високо качество на зърното. По този начин нашите сортове се превръщат в гаранция за сигурност в родното земеделие“, заяви проф. Милев. В Деня на отворените врати са представени над 40 сорта зърнено-житни култури. Те са създадени и отглеждани в опитните полета и производствените участъци на ДЗИ. Гости и заинтересовани страни имат възможност да разгледат на място развитието на посеви от сортове обикновена и твърда пшеница, тритикале и ечемик. Сред тях са сортовете обикновена пшеница от група А. Те се отличават с много добро качество на зърното. Това са сортовете Аглика, Милена, Лазарка, Мерилин, Галатея и Пчелина; от група Б – Божана, Стояна, Рада, Кристи, Карина, Корона, Косара, Горица, Ками, Калина, Катаржина, Енола, Сладуна, Киара и Драгана, при твърдата пшеница -Малена, Северина, Мирела, Мелина, и Мирабел, при тритикалето – Добруджанец, Колорит, Благовест, Респект, Дони-52, Борислав и Атила, при ечемика – Тангра и Ахат. Специалисти от института ще предоставят информация по конкретни въпроси, свързани с основните предимства и технологията на отглеждане на предлаганите сортове.\r\n\"25 сорта семена предлага Добруджанският земеделски институт (ДЗИ) за есенната сеитбена кампания\", каза още той. Освен вече познати на местните земеделци сортове, като пшениците Енола, Драгана, Аглика, Кристи, тритикале - Колорит, Атила, Благовест, Институтът предлага семена от по-новите сортове пшеница, сред които Катаржина, Косара, Киара, Калина, Горица, Мерилин и Пчелина, семена от твърда пшеница - сорт Мелина и тритикале Добруджанец. Най-новата селекция на зърнено-житни култури включва пшеница сорт Никодим, тритикале сорт Борислав и твърда пшеница сорт Малена. Те се отличават с екологична пластичност, устойчивост на най-разпространените болести, висок добивен потенциал и много добро качество на зърното. В Деня на отворените врати гости, специалисти и фермери имат възможност да разгледат демонстрационни парцелки, засети с четири сорта полски фасул – Еликсир, Устрем, Блян и Скития, като характерното за последните три е това, че са с изправен храст, което ги прави подходящи за директно механизирано прибиране. Това значително улеснява земеделските производители и намалява разходите при реколтиране (прибиране) на тази култура.\r\nЖулиета НИКОЛОВА", "date": "2018.06.07", "title": "Добрич: 25 сорта семена предлага Добруджанският земеделски институт за есенната сеитбена кампания"}
{"url": "http://www.focus-news.net/news/2018/06/07/2530995/sport-halep-sreshtu-mugurusa-dazhd-prekasna-mazhkite-chetvartfinali-obzor.html", "text": "Симона Халеп и Анджелик Кербер отново не разочароваха и предоставиха на публиката нов зрелищен мач на четвъртфиналите в Париж. И двете демонстрираха чудесен тенис, но в крайна сметка световната номер 1 триумфира с 6-7(2) 6-3 6-2, за да се класира за финалната четворка и да запази надежди за първи трофей от Големия шлем.\r\nСветовната номер 3 Гарбине Мугуруса не остави никакви шансове на Мария Шарапова на четвъртфиналите на Ролан Гарос и се наложи с 6-2 6-1. Очакваше се двете бивши шампионки да ни предоставят оспорван сблъсък, но денят бе изцяло за испанката, която се нуждаеше от малко повече от час, за да си осигури място сред последните 4 в Париж.\r\nДъждът прекъсна мъжките четвъртфинали\r\nДъжд прекъсна играта на кортовете на Ролан Гарос по време на двубоите Марин Чилич – Хуан Мартин дел Потро и Рафаел Надал – Диего Шварцман. Макар да бе направен опит играта да бъде подновена, в крайна сметка организаторите отложиха мачовете за четвъртък.\r\nНа „Филип Шатрие“ събитията не се развиха според очакванията на мнозина, тъй като Шварцман поведе със сет и пробив (6-4 3-2) на десеткратния шампион, преди играта да бъде прекъсната за първи път. Матадора далеч не показа най-добрата си игра, докато съперникът му се движеше чудесно и реализира много повече уинъри (26-8). Въпреки това и при двамата непредизвиканите грешки бяха често срещано явление, като аванс там имаше също аржентинецът (31-22). Трябва да се отбележи и че световният номер 1 имаше проблеми с китките и бе превързан след края на първата част.\r\nКогато се завърнаха на корта обаче, Надал показа съвсем различно лице и бързо навакса изоставането си за 3-3. Съперникът му бе позагубил ритъм и испанецът се възползва от това и му даде само две точки в следващите два гейма, повеждайки с 5-3. Миналогодишният шампион получи право да сервира за равенство в сетовете, но при 30-15 играта отново бе прекъсната – този път окончателно за деня.\r\nНа „Сюзан Ленглен“ силите бяха изравнени, като дъждът прекъсна мача първо при 5-5 в първия сет. Двамата започнаха да създават повече напрежение от посрещане в последните геймове, като Чилич трябваше да спасява три точки за пробив в деветия, а в десетия Дел Потро се измъкна след дюс. Първото прекъсване дойде при 0-30 на сервис на хърватина.\r\nЧетвъртият в света трябваше да спасява три точки за пробив след подновяването на играта, но се справи и скоро се стигна до тайбрек. В него двамата спечелиха по две точки от посрещане, преди мачът да бе отложен за четвъртък при 6-6(5-5).\r\nВенцислав ДРАГОМАНОВ", "date": "2018.06.07", "title": "Спорт: Халеп срещу Мугуруса, дъжд прекъсна мъжките четвъртфинали (ОБЗОР)"}
{"url": "http://www.focus-news.net/news/2018/06/07/2530998/pazardzhik-vazstanoveno-e-dvizhenieto-pri-km-77-v-posoka-sofiya-na-am-trakiya.html", "text": "Възстановено е движението при км 77 в посока София на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.06.07", "title": "Пазарджик: Възстановено е движението при км 77 в посока София на АМ \"Тракия\""}
{"url": "http://www.focus-news.net/news/2018/06/07/2530980/ria-novosti-hilyadi-uchastvaha-v-demonstratsiite-makedoniya-e-gartsiya.html", "text": "Хиляди гърци участваха в демонстрациите против това Бившата югославска република Македония да може да се казва „Македония“ под каквато и да е форма, предава РИА Новости.\r\nПротестните акции под лозунга „Македония\t е Гърция“ се проведоха в сряда вечерта в 23 гръцки града, въпреки че първоначално организаторите планираха да ги проведат в 13 града, с изключение на Атина и Солун, където масови протести се проведоха през зимата. Изданието Protothema съобщи, че митингите в градовете Пела и Верия – три и пет хиляди души съответно, са били най-масови.\r\nУчастниците в демонстрациите изискаха от правителството да не подписва споразумение със Скопие, което да предвижда съставно название на съседната република, в което фигурира думата „Македония“ и географско или времево определение – „Северна“, „Горна“ или „Нова“.\r\nИзданието отбелязва, че в акцията са участвали хора от всички възрасти – от младежи до пенсионери, а много хора са довели със себе си и децата. Организаторите – Комитетът за борба за гръцкия характер на Македония – призова да се излиза с гръцки знамена и без каквато и да е партийна символика. Сред участниците са били кметове, митрополити, историци, юристи и пенсионирани военни.\r\nВ град Хания на остров Крит преди началото на митинга имаше неголеми сблъсъци. Група анархисти дойде до мястото на събиране и започна да вика лозунги, в резултат от което част от митингуващите се отправи към тях и имаше сдърпване. Полицията се намеси изключително бързо и изтласка анархистите от площада. В хода на стълкновенията няколко полицаи са получили леки наранявания и са задържани и отведени в районните управление няколко младежи, пише „Прототема“.\r\nДемонстрациите завършиха малко след 10 часа вечерта.\r\nСледващият голям митинг трябва да се проведе в Атина на централния площад Ситнагма на 8 юли. \r\nПревод и редакция:", "date": "2018.06.07", "title": "РИА Новости: Хиляди участваха в демонстрациите „Македония е Гърция“"}
{"url": "http://www.focus-news.net/news/2018/06/07/2530993/ministar-kiril-ananiev-ot-sazdavaneto-si-dosega-fokus-poddarzha-nay-visoki-standarti-za-obektivna-zhurnalistika.html", "text": "От създаването си досега „Фокус\" поддържа най-високи стандарти за обективна журналистика. Това се посочва в поздравителен адрес от министърът на здравеопазването Кирил Ананиев по повод рождения ден на Агенция \"Фокус\". \"От името на Министерството на здравеопазването и лично от свое име имам удоволствието най-сърдечно да ви поздравя по повод 18-та годишнина от създаването на Информационна агенция „ Фокус\".Използвам тази прекрасна възможност, каквато е днешният празник, за да подчертая безспорния принос на вашата медия за развитието на културния живот в България. „Фокус\" е първата частна информационна агенция у нас и още от създаването си до сега поддържа най-високи стандарти за обективна журналистика\", пише в поздравителния адрес.\r\n\"През всичките тези години вие, които сте работили или работите за нея, я превърнахте в символ на бързо и достоверно отразяване на събитията, случващи се в нашето общество в страната и по света. Благодарение на изключителния ви професионализъм, агенцията се утвърди като един от най-авторитетните и независими източници на точна и компетентно представена информация.\r\nБезпристрастно представяне на всички гледни точки в търсене на истината и строгото придържане към правилата на журналистическата етика са едни от най-важните изисквания, които трябва да се следват при изпълнението на вашата отговорна професия и вие безотказно го правите години наред\", пише още в поздравелението.\r\n\"Ценя високо работата и ангажираността ви по всички актуални въпроси на съвремието ни, както и приветствам похвалните патриотични инициативи, които предприемате. Убеден съм, че ще продължите да бъдете предпочитана и достъпна медия за всички български граждани.\r\nПожелавам на всички здраве, спорна работа и още много професионални успехи!\", пише още в поздравителния адрес.", "date": "2018.06.07", "title": "Министър Кирил Ананиев: От създаването си досега „Фокус\" поддържа най-високи стандарти за обективна журналистика"}
{"url": "http://www.focus-news.net/news/2018/06/07/2530994/nsi-prez-parvoto-trimesechie-na-2018-g-bvp-na-edin-zaet-se-uvelichava-s-23-v-sravnenie-sas-sashtoto-trimesechie-na-predhodnata-godina.html", "text": "По предварителни данни през първото тримесечие на 2018 г. БВП на един зает се увеличава с 2.3% в сравнение със същото тримесечие на предходната година. Това сочи статистика на Националния статистически институт (НСИ). Заетите лица в икономиката са 3 439.0 хил., а общият брой отработени часове е 1 393.4 милиона. Структурата на заетостта по икономически сектори през първото тримесечие на 2018 г. спрямо съответното тримесечие на 2017 г. показва увеличение на относителния дял на секторите индустрия и услуги.\r\nНа едно заето лице се падат 6 245.7 лв. от текущия обем на брутния вътрешен продукт (БВП), като всеки зает създава средно 15.4 лв. БВП за един отработен час. \r\nБрутната добавена стойност средно на един зает през първото тримесечие на 2018 г. се увеличава реално с 3.5%, докато БДС за един отработен човекочас се увеличава реално с 3.4% спрямо съответното тримесечие на предходната година.\r\nПо предварителни данни за първото тримесечие на 2018 г. равнището на производителността на труда в индустриалния сектор е 6 182.4 лв. брутна добавена стойност (БДС) средно на един зает и 14.5 лв. за един отработен човекочас. В сектора на услугите всеки зает произвежда средно 5 509.2 лв. БДС, като за един отработен човекочас се създават средно 13.0 лв. от текущия обем на показателя. Най-ниска е производителността на труда в аграрния сектор - \r\n708.0 лв. БДС на един зает и 2.3 лв. за един отработен човекочас.", "date": "2018.06.07", "title": "НСИ: През първото тримесечие на 2018 г. БВП на един зает се увеличава с 2.3% в сравнение със същото тримесечие на предходната година"}
{"url": "http://www.focus-news.net/news/2018/06/07/2530989/tass-belgrad-ne-izklyuchva-razshiryavaneto-na-formata-na-dialoga-s-prishtina.html", "text": "Сърбия не изключва разширяването на формата на диалога за нормализиране на двустранните отношения с Косово, в това число пренасянето му на ниво Съвета за сигурност на ООН. Това заяви в интервю за TACC генералният секретар на сръбския президент – Никола Селакович.\r\n„Важно е Сърбия да води сериозна политика; политика в защита на мира и стабилността в тази част на Европа и да продължи този курс. Дали това предполага разширяване на формата на диалога, включването на други световни сили, членове на Съвета за сигурност на ООН – ще видим. Не е изключено да бъде създадена такава възможност, в политиката никога не се изключва каквато и да била възможност. Така е и тук – ситуацията се промения, но нашите интереси са същите и ако им служим вярно, то ще получим възможност да ги осъществим“, подчерта Селакович.\r\nСъгласно думите му, постигнатите резултати от преговорите между Сърбия и Косово не отговарят на постигнатите по-рано ангажименти. „Ще видим как ще се развият в следващите месеци, във всеки случай до този момент диалогът бе воден с посредничеството на ЕС, а ние видяхме какви са резултатите от него“, коментира Селакович. Тереза Герова", "date": "2018.06.07", "title": "ТАСС: Белград не изключва разширяването на формата на диалога с Прищина"}
{"url": "http://www.focus-news.net/news/2018/06/07/2530987/kongres-na-balgarite-v-ukrayna-fokus-e-platforma-za-vsyakakav-tip-novini-za-balgarite-izvan-balgariya-po-tozi-nachin-vie-izgrazhdate-oshte-edin-most-mezhdu-darzhavite.html", "text": "„Фокус“ е платформа за всякакъв тип новини за българите извън България, по този начин вие изграждате още един мост между държавите. Това се посочва в поздравителен адрес от Всеукраинската обществена организация „Конгрес на българите в Украйна“ по повод 18-ия рожден ден на Агенция „Фокус“.\r\n„Вече 18 години българската публика има възможност да получава информация за събитията в България и света. През тези години Информационна агенция „Фокус“ и Радио „Фокус“ се затвърдиха като авторитетен източник на новини, представяне на различни мнения по важни въпроси от социалния, културния, политическия, икономическия живот на България и света. Разнообразието на предавания и повдигане на многобройни теми потвърждава вашите лидерски позиции в информационното пространство на България.  \r\nОсвен актуалната информация по горещи теми, вие успявате да обърнете внимание върху темите за история и родолюбие, повдигайки актуални въпроси, разкрити чрез мнения, дискусии и коментари от специалисти\", се посочва в поздравителния адрес. \r\n„Важен е и фактът, че вашата дейност е насочена и към българските общности в чужбина. Информационна агенция „Фокус“ е платформа за всякакъв тип новини за българите извън България, а радио „Фокус“ може да се чуе в Молдова и в южните райони на Украйна. По този начин вие изграждате още един мост между държавите и способствате положителното развитие на отношенията ни. \r\nПо повод поредната годишнина на „Фокус“ искаме да ви пожелаем здраве, успехи и благополучие! Постигайте нови върхове и преоткривайте нови хоризонти в информационната среда на България. Нека и занапред името на Информационна агенция и Радио „Фокус“ се асоциира с разнообразие на програми, задаване на нови стандарти и актуалност на предаванията. На добър час!“, пише още в поздравлението.", "date": "2018.06.07", "title": "„Конгрес на българите в Украйна“: „Фокус“ е платформа за всякакъв тип новини за българите извън България, по този начин вие изграждате още един мост между държавите"}
{"url": "http://www.focus-news.net/news/2018/06/07/2531003/evropeyskiyat-komisar-po-byudzhet-i-choveshki-resursi-gyunter-yotinger-shte-uchastva-v-konferentsiya-na-visoko-nivo-posvetena-na-kohezionnata-politika-na-es-sled-2020-g.html", "text": "На 8 юни европейският комисар по бюджет и човешки ресурси Гюнтер Йотингер ще участва в конференция на високо ниво, посветена на Кохезионната политика на ЕС след 2020 г. Това съобщиха от пресцентъра на Представителството на ЕК в България. Събитието, което е част от календара на Българското председателство на Съвета на ЕС, е първото публично обсъждане на предложението за новата Многогодишна финансова рамка (МФР) на ЕС 2021 - 2027 г., обявено през май. \r\nВ него ще се включат високопоставени служители на Европейската комисия, членове на Европейския парламент, Европейския комитет на регионите, министри от държавите-членки и др. \r\nОт 11.40 часа в НДК е предвиден съвместен брифинг.", "date": "2018.06.07", "title": "Европейският комисар по бюджет и човешки ресурси Гюнтер Йотингер ще участва в конференция на високо ниво, посветена на Кохезионната политика на ЕС след 2020 г."}
{"url": "http://www.focus-news.net/news/2018/06/07/2530999/daniel-panov-nsorb-v-novata-dalgosrochna-ramka-na-byudzhetat-na-es-sledva-da-se-otrazi-neobhodimostta-na-grazhdanite-ot-dostap-do-obshtestveni-uslugi-infrastruktura-i-mobilnost.html", "text": "В новата дългосрочна рамка на бюджетът, следва да се отрази необходимостта на гражданите от достъп до обществени услуги, жилищно настаняване, инфраструктура и мобилност. Това каза кметът на Велико Търново и председател на Националното сдружение на Общините в Р България (НСОРБ) инж. Даниел Панов по време на конференция на тема „Последиците от дългосрочния бюджет на ЕС за периода след 2020 г. за местните и регионални власти“, предаде репортер на Агенция „Фокус“. „Това са нуждите на гражданите, а не на нас местните регионални власти, така че трябва да се гарантират ресурси за решаването на тези проблеми. За гъвкавостта на бюджета на ЕС е твърде рано да се говори. За мен гъвкавостта означава премахване на неефективните правила и инструменти и извеждане на преден план на по-ефективните. Поради това, че ни трябва сложна структура на бюджета с механизми за корекции, които освен, че са неясни и непрозрачни, засилват и грижата на общественото доверие в институциите на съюза. Мнението ми е, че не може един бюджет да е гъвкав ако той зависи от множеството ненужни условности, ограничаващи достъпа до него“, каза още кметът на Велико Търново. \r\n„Ако се приеме вариант за увеличаване на националните вноски за нас ще бъде важно след това да водим съфинансиране и разговори да не е за сметка на нашето съфинансиране по проектите. Но тук трябва да се работи и в посока увеличаване на финансовите средства от собствените ресурси на Съюза, защото вече е видно, че ще се създадат ограничения по политиките, които получават подкрепа“, допълни той. „Предложение на комисията, което ще рефлектира върху местните власти е това за националната вноска, която да се начислява върху количеството нерециклирани отпадъци от пластмасови опаковки в размер на 0.8 евро на килограм. Важно е да се уточни как ще става това, какво ще е влиянието върху местните и регионални власти, в чийто компетенции е управлението на отпадъците. И не на последно място, по предложението трябва да се види въздействието му върху гражданите. Тоест ще плащат ли повече, както за рециклирани, така и за не рециклирани отпадъци“, каза още той.  \r\nЦветелин ДИМИТРОВ", "date": "2018.06.07", "title": "Даниел Панов, НСОРБ: В новата дългосрочна рамка на бюджетът на ЕС, следва да се отрази необходимостта на гражданите от достъп до обществени услуги, инфраструктура и мобилност"}
{"url": "http://www.focus-news.net/news/2018/06/07/2531000/sofiya-edin-chovek-e-postradal-pri-katastrofa-mezhdu-bager-i-lek-avtomobil-v-rayona-na-14-km-ot-severnata-tangenta-na-sofiyskiya-okolovrasten-pat.html", "text": "Един човек е пострадал при катастрофа между багер и лек автомобил в района на 14 км от Северната тангента на Софийския околовръстен път. Това съобщиха за Агенция „Фокус“ от пресцентъра на МВР. Пострадал е водачът на лекия автомобил, който е транспортиран в болнично заведение. На мястото продължава да има полицейски екип. Превозните средства не пречат на движението. Сигналът е подаден към 9.00 часа", "date": "2018.06.07", "title": "София: Един човек е пострадал при катастрофа между багер и лек автомобил в района на 14 км от Северната тангента на Софийския околовръстен път"}
{"url": "http://www.focus-news.net/news/2018/06/07/2531002/ministar-nikolay-nankov-v-sledvashtiya-programen-period-2021-2027-godina-za-balgariya-se-planira-uvelichenie-na-sredstvata-za-kohezionnata-politika-s-8.html", "text": "В следващия програмен период 2021-2027 година за България се планира увеличение на средствата за кохезионната политика с 8%. Това каза министърът на регионалното развитие и благоустройството Николай Нанков пред журналисти по време на конференция на тема „Последиците от дългосрочния бюджет на ЕС за периода след 2020 г. за местните и регионални власти“, предаде репортер на Агенция „Фокус“. „По отношение на кохезионната политика, нашата ОП „Региони в растеж“ е с най-пряко изражение и изменение в нея. Там не просто можем да бъдем оптимисти, там знаем какви са цифрите, които се обсъждат. В следващия програмен период 2021-2027 година за България се планира увеличение на кохезионната политика с 8%. Все пак предстои окончателното гласуване, но ние не просто сме оптимисти, ние сме реалисти на база на цифрите и фактите. Глобалната цел е по-високи доходи и по-висок стандарт на живота. Целта е все по-близки в икономически параметри български региони до средното европейско ниво“, допълни още министър Нанков.\r\nЦветелин ДИМИТРОВ", "date": "2018.06.07", "title": "Министър Николай Нанков: В следващия програмен период 2021-2027 година за България се планира увеличение на средствата за кохезионната политика с 8%"}
{"url": "http://www.focus-news.net/news/2018/06/07/2530997/vitsepremierat-valeri-simeonov-medii-kato-fokus-bi-tryabvalo-da-badat-udostoeni-s-nay-visoka-darzhavna-nagrada.html", "text": "Медии като „Фокус“ би трябвало да бъдат удостоени с най-висока държавна награда, защото правят всичко това по убеждение, а не по програми или с държавна подкрепа. Това каза вицепремиерът по икономическа и демографска политика на Република България Валери Симеонов по повод 18-тия рожден ден на Агенция „Фокус“. „Моите адмирации и преклонения пред високопатриотичната дейност на Агенция „Фокус“, която със собствени сили съумява да бъде лидер по отношение на утвърждаване на българщината не само на територията на нашата родина, но най-вече извън страната. „Фокус“ прави това, което трябва да прави държавата. Все още сме длъжници на патриотичното възпитание на нацията“, каза още той. „Пожелавам все така смело и категорично „Фокус“ да бъде водача в тази отговорна дейност по утвърждаването на патриотичната линия и българщината като цяло. По отношение на вашия професионализъм нямам никакво съмнение. Това е може би една от най-доказалите се агенции, която предоставя напълно обективна информация и всички страни по събитията и решаването на проблемите“, допълни още той. „За рождения ден пожелавам здраве, самочувствие и последователност – такава, каквато сте показвали до момента“, каза вицепремиерът в заключение.\r\nЦветелин ДИМИТРОВ", "date": "2018.06.07", "title": "Вицепремиерът Валери Симеонов: Медии като „Фокус“ би трябвало да бъдат удостоени с най-висока държавна награда"}
{"url": "http://www.focus-news.net/news/2018/06/07/2531004/voa-nay-malko-oshte-dvama-amerikanski-diplomati-sa-zaboleli-ot-misteriozna-bolest-v-kitay.html", "text": "Държавният департамент на САЩ е евакуирал от Китай най-малко още двама американски дипломати, заболели от мистериозна болест, засегнала слуха им,  предава Voice of America, като отбелязва, че към настоящия момент от външнополитеческото ведомство във Вашингтон. \r\nСъгласно разпространените доклади, до консулството на САЩ в южния китайски град Гуанджоу е изпратен медицински екип, който да изследва дипломатическия персонал и техните семейства.\r\nДо този момент 24 американски държавни служители и членове на техните семейства, изпратени в Куба и един – в Китай, са се оплакали от симптоми на странната болест. Те са подобни на тези, които настъпват при сътресения и леко мозъчно увреждане.\r\nДържавният секретар Майк Помпео направи изявление по-рано тази седмица, в което обяви, че ще бъде създадена работна група с цел изясняване на причините за „здравните инциденти“. \r\n„Точното естество на заболяването на засегнатия персонал и дали е налице обща причина за всички случаи все още не е установено\", подчерта Помпео.Тереза Герова", "date": "2018.06.07", "title": "VOA: Най-малко още двама американски дипломати са заболели от „мистериозна болест“ в Китай"}
{"url": "http://www.focus-news.net/news/2018/06/07/2531010/pazardzhik-nezakonno-uloveni-ezerni-ratsi-ot-rayona-na-yazovir-batak-sa-izzeti-ot-sluzhiteli-na-politseyskiya-uchastak-v-batak.html", "text": "Незаконно уловени езерни раци от района на язовир „Батак“ са иззети от служители на полицейския участък в Батак, съобщиха от ОДМВР – Пазарджик. През нощта на вторник срещу сряда на пътя между местността „Дъното“ и „Превала“ униформените засекли лек автомобил „Субару“. Возилото било управлявано от 47-годишен жител на търговишкото село Буховци, а с него пътували 55-годишен от същото село и 45-годишен от Попово. При проверката органите на реда открили в багажника 8 коша пълни с езерни раци, надуваема лодка с двигател и акумулатор. Съвместно със служители от „Изпълнителна агенция по рибарство и аквакултури“ е извършен оглед. Иззети са над 2000 броя езерни раци, които са върнати обратно в язовира. Спрямо мъжете се води бързо производство.", "date": "2018.06.07", "title": "Пазарджик: Незаконно уловени езерни раци от района на язовир „Батак“ са иззети от служители на полицейския участък в Батак"}
{"url": "http://www.focus-news.net/news/2018/06/07/2531005/varna-esennata-akademiya-na-mezhdunarodniya-festival-na-chervenokrastkite-i-zdravni-filmi-shte-se-provede-prez-oktomvri.html", "text": "Есенната академия на Международния фестивал на червенокръстките и здравни филми ще се проведе във Варна от 4 до 7 октомври. Това стана ясно на работна среща, която се проведе в БЧК – Варна, предаде репортер на Радио „Фокус“ – Варна. Общото мото на форума отново ще бъде „Агресия – хуманност – кино“. Негови организатори са Български червен кръст и Медицински университет – Варна. И тази година академията ще се проведе в Санаторно-оздравителния комплекс „Камчия“ край Варна. \"Есенната академия е част от Международния фестивал на червенокръстките и здравни филми, който беше възстановен след 23-годишно прекъсване и се провежда на всеки две години\", припомни Илия Раeв, председател на БЧК – Варна. Традиционно програмата на Есенната академия обхваща три основни модула – дискусионен, обучителен и прожекции на документални, късометражни и премиерни игрални филми. В рамките на академията са планувани множество лекции, дискусии, както и работни срещи с водещи лектори.\r\nМарияна ВАЛЕНТИНОВА", "date": "2018.06.07", "title": "Варна: Есенната академия на Международния фестивал на червенокръстките и здравни филми ще се проведе през октомври"}
{"url": "http://www.focus-news.net/news/2018/06/07/2531008/prof-georgi-kamarashev-zam-kmet-na-veliko-tarnovo-ne-e-imalo-deynost-v-obshtinata-noseshta-pozitivi-za-obshtestvoto-koyato-da-ne-e-otrazena-obektivno-ot-agentsiya-fokus.html", "text": "Няма дейност, извършена от Общината, в ползва на обществото през последните 18 години, която да не е обективно отразена от Агенция „Фокус“. Това каза за Радио „Фокус“ – Велико Търново зам.-кметът на Велико Търново проф. Георги Камарашев по случай 18-годишния рожден ден на медията. Той даде изключително положителна лична оценка за работата на „Фокус“. „Аз лично се познавам с ръководителя на Агенцията, тъй като ми е съкурсант от Военното училище и храня много добри чувства към него, тъй като той е един изключителен българин, който милее много за българщината и е направил много за съхранението на българската история“, каза още проф. Камарашев. Той подчерта, че работата на журналистите от „Фокус“ винаги е била за благото на хората и в ползва на обществеността. Камарашев пожела на целия екип здраве, дълголетие и да продължават да работят със същия ентусиазъм и жар, за да информират хората навреме.\r\nЛуиза ТРАНЧЕВА", "date": "2018.06.07", "title": "Проф. Георги Камарашев, зам.-кмет на Велико Търново: Не е имало дейност в Общината, носеща позитиви за обществото, която да не е отразена обективно от Агенция „Фокус“"}
{"url": "http://www.focus-news.net/news/2018/06/07/2531006/miroslav-yanchev-kmet-na-zlatograd-neka-fokus-prodalzhava-da-se-utvarzhdavate-kato-obektivna-mediya-koyato-otstoyava-svobodata-na-slovoto-zashtitava-printsipite-i-otrazyava-vsichki-gledni-tochki.html", "text": "Нека \"Фокус\" продължава да се утвърждавате като обективна медия, която отстоява свободата на словото, защитава принципите и отразява всички гледни точки. Това се посочва в поздравителен адрес на кмета на Златоград Мирослав Янчев по повод 18-ия рождения ден на Агенция \"Фокус\". \"През годините вашата медия успя да спечели доверието на широка аудитория, благодарение на високия професионализъм и будния журналистическия дух на хората, приели призванието да присъстват в живота на българското общество.\r\nПродължавайте да се утвърждавате като обективна медия, която отстоява свободата на словото, защитава принципите и отразява всички гледни точки. Успех и просперитет във всяко начинание! Бъдете здрави!\", пише още в поздравлението.", "date": "2018.06.07", "title": "Мирослав Янчев, кмет на Златоград: Нека \"Фокус\" продължава да се утвърждавате като обективна медия, която отстоява свободата на словото, защитава принципите и отразява всички гледни точки"}
{"url": "http://www.focus-news.net/news/2018/06/07/2531007/gen-konstantin-popov-nuzhdaem-se-ot-agentsiya-fokus-i-ne-samo-tova-uvazhavame-ya.html", "text": "Поздравявам всички, които работят в Агенция и Радио „Фокус“. През всички тези 18 години Агенция „Фокус“ е структура, от която се нуждаем. Не само това - ние я уважаваме и обичаме. Това каза депутатът от ПГ на ГЕРБ и председател на Комисията по отбрана ген. Константин Попов по повод 18-ия рожден ден на Агенция „Фокус“. „През всички тези 18 години бяхте достатъчно зрели, мъдри, емоционални и големи патриоти. Да сте живи и здрави“, заяви той. „Моите специални поздрави и към Красимир Уузнов, който наистина е един български патриот и човек, който заслужава уважението и обичта ни“, каза още ген. Попов.\r\nБиляна ИВАНОВА", "date": "2018.06.07", "title": "Ген. Константин Попов: Нуждаем се от Агенция „Фокус“ и не само това - уважаваме я"}
{"url": "http://www.focus-news.net/news/2018/06/07/2531001/apostol-apostolov-kmet-na-obshtina-simitli-radvam-se-che-agentsiya-fokus-navarshva-zrelostna-vazrast-no-mozhe-da-se-kazhe-che-i-predi-tova-mediyata-raboteshe-po-zrelosten-nachin.html", "text": "Радвам се, че Агенция „Фокус“ навършва зрелостна възраст, но може да се каже, че и преди това медията работеше по зрелостен начин. Това каза за Радио „Фокус“ - Пирин кметът на Симитли Апостол Апостолов, по повод рождения ден на Агенция „Фокус“. „Аз Ви пожелавам да бъдете все така коректни и винаги първи в показването на най-важните новини от България и света, и то при всички случаи винаги правдоподобни. А в личен план Ви пожелавам да бъдете живи и здрави, все така работоспособни и пълни с идеи“, заяви той. Според Апостолов Агенция „Фокус“ се справя прекрасно с работата си, но винаги има още какво да се търси и когато човек е взискателен към себе си, винаги ще се намерят нови неща, които да се подобряват. „Пожелавам Ви да продължавате да търсите нови идеи, да продължавате да търсите съвременните методи в работата си и по този начин да я подобрявате“, каза още той.\r\nНатали СТЕФАНОВА", "date": "2018.06.07", "title": "Апостол Апостолов, кмет на Община Симитли: Радвам се, че Агенция „Фокус“ навършва зрелостна възраст, но може да се каже, че и преди това медията работеше по зрелостен начин"}
{"url": "http://www.focus-news.net/news/2018/06/07/2531009/d-r-emil-kabaivanov-kmet-na-karlovo-informatsionna-agentsiya-fokus-se-dokaza-kato-absolyuten-lider-v-bransha.html", "text": "Информационна агенция „Фокус\" се доказа като абсолютен лидер в бранша. Това се посочва в поздравителен адрес на кмета на община Карлово д-р Емил Кабаиванов по повод 18-ия рожден ден на Агенция \"Фокус\". \"Поздравявам Ви искрено по повод 18-годишнина от създаването на информационна агенция \"Фокус\" - водеща компания в България за информационно обслужване, награждавана с престижни отличия и най-предпочитаният от хората източникът информация.Навършването на пълнолетие винаги отваря нови врати пред младите хора. Пред тях предстоят най-важните моменти от живота. За това пожелавам и на всички Вас тази 18-годишнина да е само началото на това, което ще постигне в цялата си история информационна агенция \"Фокус\", се посочва в поздравителния адрес.\r\n\"Вие винаги сте доказвали, че само успешното управление, упоритата работа, патриотизъм и родолюбието, крито влагате във всяко нещо, могат да доведат до завоюване на достойно място и успешна реализация в конкурентната среда в България и Света.\r\nКато първата в България частна информационна агенция „Фокус\" се доказа като абсолютен лидер в бранша, а всичко това се дължи на бързината, актуалността и достоверността на журналистическите материали, които Вие представяте. С най-сърдечни пожелания за здраве на целия екип и постигане на още по-големи бъдещи успехи. Честит празник!\", пише още в поздравителното съобщение.", "date": "2018.06.07", "title": "Д-р Емил Кабаиванов, кмет на Карлово: Информационна агенция „Фокус\" се доказа като абсолютен лидер в бранша"}
{"url": "http://www.focus-news.net/news/2018/06/07/2531014/boris-yanev-dirigent-big-bend-blagoevgrad-e-edna-moya-studentska-mechta.html", "text": "Биг Бенд Благоевград е една моя студентска мечта. Това каза за Радио „Фокус“ - Пирин Борис Янев, диригент на Биг Бенд Благоевград по повод 25 години от създаване на оркестъра. „25- годишнината от създаването на Биг Бенд Благоевград ще бъде ознаменувана с един голям концерт от 19.00 часа днес в зала „Яворов“. В този концерт ще вземат участие нашите известни поп и джаз изпълнители Орлин Горанов и Васил Петров. В концерта също ще участва нашата постоянна солистка Христина Панева. Тя години наред работи с Биг Бенд Благоевград“, каза Янев. Той добави, че като студент е свирел в студентския бенд на Музикалната академия и от там тръна всичко. „Такъв тип оркестър много ме развълнува като студент и с голямо удоволствие свирех, а по-късно, като се върнах в Благоевград, реших, че трябва да се направи такъв вид оркестър. Тогава това не беше толкова популярно в Благоевград, а имаше духов оркестър, който се оказа приемникът на Биг Бенд. Започнах да работя в тази посока, защото Биг Бенд Благоевград има съвсем различна концепция от градски духов оркестър. Наложи се първите години да падне неуморна работа - нов репертоар, нов начин на музициране. Постепенно набрахме инерция и с всяка година ставахме все по-добри в свиренето на такъв вид музика- джаз, суинг, рок, фънк. В един момент се утвърдихме като един оркестър, който съвсем заслужено да вземе своето място на такива известни форми като джаз фестивалът в Банско, който е международен. Станахме неотменна част от културния живот на Община Благоевград“, каза Янев. По думите му са започнали да ги канят много общини в България да присъстват на техни празници и най-важното е, че благодарение на професионализма, който придобиват с всяка изминала година, най- изтъкнатите техни гост изпълнители, стават техни солисти - Васил Петров, Хилда Казасян и др. „Това за нас беше доказателство, че сме на прав път, че работим професионално. Успяхме да създадем своя постоянна публика, която ни харесва. Тази публика постоянно се увеличава. Тези 25 години са едно мерило за това, че израснахме като един професионален оркестър“, каза Янев.\r\nЛора КАЛЧЕВА", "date": "2018.06.07", "title": "Борис Янев, диригент: Биг Бенд Благоевград е една моя студентска мечта"}
{"url": "http://www.focus-news.net/news/2018/06/07/2530996/kontraadmiral-mitko-petev-vms-barzoto-obektivno-i-korektno-otrazyavane-na-sabitiyata-e-otlichitelen-znak-za-visokiya-profesionalizam-i-bezsporno-zhurnalistichesko-umenie-na-ekipa-na-fokus.html", "text": "Бързото, обективно и коректно отразяване на събитията е отличителен знак за високия професионализъм и безспорно журналистическо умение на екипа на „Фокус\". Това се посочва в поздравителен адрес на командира на Военноморските сили контраадмирал Митко Петев по повод рождения ден на Агенция „Фокус\". „За мен е огромно удоволствие, от името на командването на Военноморските сили, на военните моряци и от свое име, най-сърдечно да Ви поздравя по случай годишнината от създаването на Информационна агенция „Фокус\"!\r\nВсяка годишнина на агенцията означава история, опит и традиции утвърждавани и прилагани във времето, в резултат на които се развива и усъвършенства информационния продукт, който предоставяте на своите слушатели и читатели\", се посочва в поздравителния адрес.\r\n„Ние оценяваме по достойнство бързото, обективно и коректно отразяване на събитията - отличителен знак за висок професионализъм и безспорно журналистическо умение, с които екипът на агенцията успява да запази своето водещо място сред най-стойностните медии на България.\r\nИзказвам благодарността на командването на Военноморските сили за безрезервната информационна подкрепа, с която подпомагате стремежа ни за съхраняване и обогатяване на българската морска идея, за развитието на родния ни военен флот.\r\nНа екипа на Информационна агенция „Фокус\" пожелаваме здраве, силна воля и непоколебим дух за преодоляване на всички лични и професионални предизвикателства!Попътен вятър, винаги верен курс и седем фута под кила! Честит празник!\", пише още в поздравлението.", "date": "2018.06.07", "title": "Контраадмирал Митко Петев, ВМС: Бързото, обективно и коректно отразяване на събитията е отличителен знак за високия професионализъм и безспорно журналистическо умение на екипа на „Фокус\""}
{"url": "http://www.focus-news.net/news/2018/06/07/2531019/mvr-sluzhiteli-na-gdbop-i-frenskite-im-kolegi-neutraliziraha-organizirana-prestapna-grupa-za-nabirane-transport-i-eksploatatsiya-na-hora-za-seksualni-uslugi.html", "text": "Служители на ГДБОП от отдел „Трансгранична престъпност“, сектор „Трафик на хора“ и френските им колеги прекратиха дейността на организирана престъпна група, занимавала се с набиране, транспорт и експлоатация на хора за сексуални услуги. Това съобщиха от пресцентъра на МВР. Съвместните полицейски действия започнали през 2016 г., когато във Франция стартирало разследване за сексуални престъпления, участие в организирана престъпна група и трафик на хора. \r\nВ България проверки са предприети за трафик на хора с цел сексуална експлоатация и организиране на престъпна група. В процеса на двустранното партньорство по случая е осъществен значителен обмен на информация и са установени 19 участници в организираното престъпно сдружение и около 30 жени, сексуално експлоатирани в различни райони на френската столица. \r\nСлед координиране, преди дни групата е неутрализирана, като при съгласувани и едновременни действия в двете страни са задържани общо 17 души, 11 от които – във Франция, съпричастни към престъпната дейност. \r\nВ България, с участието на служители на ГДБОП във Варна, Силистра, Добрич, Търговище и Шумен, са задържани 6-има, след които и лидерът на групата. За тях има издадена Европейска заповед за арест от френските съдебни власти и вече са започнати процедури за изпълнението им. \r\nРаботата по изясняване на престъпната дейност на организираната група продължава, като в рамките на операцията е установен и се издирва още участник, за когото от Франция е издадена Европейска заповед за арест.", "date": "2018.06.07", "title": "МВР: Служители на ГДБОП и френските им колеги неутрализираха организирана престъпна група за набиране, транспорт и експлоатация на хора за сексуални услуги"}
{"url": "http://www.focus-news.net/news/2018/06/07/2531013/dimitar-margaritov-kzp-prodalzhavayte-da-sazdavate-i-sledvate-vse-taka-dobri-standarti-i-praktiki-v-poleto-na-zhurnalistikata.html", "text": "Продължавайте да създавате и следвате все така добри стандарти и практики в полето на журналистиката. Това каза председателят на Комисията за защита на потребителите (КЗП) Димитър Маргаритов по повод 18-тия рожден ден на Агенция „Фокус“. „Като потребител на медийното съдържание на агенцията най-напред бих изразил своето задоволство, че винаги мога да прочета, да се информирам от сайта най-бързо с коректно поднесени новини за всичко, което се случва в България и в съседните и по-далечни държави. Несъмнено любопитни и полезни са коментарите на експерти в различни области, които имат своето централно място в агенцията. Цялата тази информация ми дава възможност да се чувствам осведомен като гражданин за актуалните събития и процеси“, каза още той. „В качеството си на председател на КЗП съм благодарен за нашата съвместна работа. Тя прави възможно разясняването и коментирането в дълбочина на новото в потребителската тематика. Работещите в агенцията са професионалисти не веднъж ни дават обратна връзка за това какви са актуалните теми в дневния ред на обществото от гледната точка на потребителската защита“, допълни той. „Оставаме на разположение за експертни коментари, за да направим така, че хората да знаят по-добре своите права, да имат самочувствието да ги отстояват и заедно да правим така, че нарушенията все повече намаляват. Пожелавам здраве и дръзновение на целия екип и конкуренцията да води до все по-високи стремежи и постижения“, каза още Маргаритов.\r\nЛюба АЛЕКСИЕВА", "date": "2018.06.07", "title": "Димитър Маргаритов, КЗП: Продължавайте да създавате и следвате все така добри стандарти и практики в полето на журналистиката"}
{"url": "http://www.focus-news.net/news/2018/06/07/2531016/veliko-tarnovo-nad-1-000-uchenitsi-shte-uchastvat-v-xv-oto-izdanie-na-festivala-otvoreno-sartse.html", "text": "Близо 1 500 деца, учители и родители от 90 училища в страната пристигат в града на XV-ото издание на Детския ромски фестивал „Отворено сърце“. Събитието започва утре и ще продължи два дни. Това каза пред журналисти Теодора Крумова, изпълнителен директор на Център „Амалипе“, който е основен организатор на проявата, предаде репортер на Радио „Фокус“ – Велико Търново. И през настоящата година фестивалът се осъществява с подкрепата на Община Велико Търново и Тръст за социална инициатива. Освен участниците, които ще са около 1500, във форума ще се включат и много доброволчески групи от цялата страна. Официалното откриване ще е на 8 юни от 13.00 часа на сцена в парк „Марно поле“ (при лошо време в МДТ „Константин Кисимов“). Началото ще поставят деца от СУ „Васил Левски“ с ромски танц. „След това против уроки ще ни орисат малките вещици с танца „Злогонки“ от ОУ „Никола Вапцаров“, село Селановци. Магическата вълна продължава с атрактивният танц „Самодиви“ на учениците от групата по фолклор на етносите – ромски фолклор към СУ „Св. Климент Охридски“ град Симеоновград. Следват множество изпълнения, които ще запълнят с цвят и звук парк „Марно поле“ и ще потопят гостите и зрителите в невероятният свят на музиката и изкуството на различни етноси“, отбеляза още Теодора Крумова. Тя посочи, че в програмата са включени десетки музикални, танцови и артистични представяния. „Така например малките актьори от село Сотиря ще разсмеят до сълзи, но и ще провокират и много мисли в зрителите чрез представянето на приказката „Сливи за смет“, видяна през един по-различен прочит. Водещи на Фестивала тази година са актрисата Наталия Цекова и журналистът, поет и актьор Валери Леков“, допълни Крумова. Традиционния си поздрав към публиката участниците ще отправят с дефиле по главната улица на Велико Търново – „Васил Левски“, което ще започне в 18.00 часа в петък. В 19.00 часа, в камерна зала на театъра, ще се състои премиерата на филма „Кремена“, с режисьор Мартин Динков.  Фестивалната програма ще продължи и през целия ден на 9 юни, като официалното  закриване и връчването на Голямата награда на Община Велико Търново ще се случат в 17.00 часа в събота. Специално за всички участници във Фестивала, местната администрация ще представи същата вечер от 21.30 часа аудио-визуалния спектакъл „Звук и светлина“. Освен това всички участници имат право на безплатно посещение на крепостта Царевец, в рамките на двата фестивални дни. Цялата програма ще бъде излъчвана на живо в www.youtube.com на канала на Център Амалипе – CenterArnalipeiVleciia, както и във фейсбук групата Amalipe – Vetiko Tarnovo.\r\nЛуиза ТРАНЧЕВА", "date": "2018.06.07", "title": "Велико Търново: Над 1 000 ученици ще участват в XV-ото издание на фестивала „Отворено сърце“"}
{"url": "http://www.focus-news.net/news/2018/06/07/2531015/yuliya-tsinzova-stolichna-biblioteka-nay-iskreno-vi-pozdravyavam-s-dostiganeto-na-duhovnoto-palnoletie.html", "text": "Най искрено Ви поздравявам с достигането на „духовното пълнолетие\" на най-популярната българска информационна медия - Агенция „Фокус“. Това каза директорът на Столична библиотека Юлия Цинзова по повод 18-тия рожден ден на Агенция „Фокус“. „Информационна Агенция „Фокус“ вече 18 години е влиятелен фактор в медийното пространство и в обществения живот на България. Вие наистина сте първи със своята бърза новинарска реакция, рефлексия за истинските проблеми на хората и страната, с обективната си позиция по редица вътрешно и външно политически теми“, допълни тя. „Духовността, културата, образованието са били винаги в кръга на основните ви журналистически интереси. Вашите медии отразяват постоянно инициативите и кампаниите на Столична библиотека и по този начин популяризират отговорната мисия на библиотеката за насърчаване на четенето, запазване и дигитализиране на богатото ни книжовно наследство и разширяване достъпа до него у нас и в чужбина“, каза още тя.\r\n„Надявам се ,че нашите общи каузи за съхранение на книжовността и културно историческото наследство ще подтикнат към нови възможности в развитието на успешното ни сътрудничество и Столична библиотека ще може да разчита на трайната Ви медийна подкрепа в годината на 90 годишния си юбилей. Пожелаваме на екипа на медиите Ви много енергия, кураж, нови професионални постижения и журналистически открития“, допълни още директорът на Столична библиотека.\r\nЦветелин ДИМИТРОВ", "date": "2018.06.07", "title": "Юлия Цинзова, Столична библиотека: Най искрено Ви поздравявам с достигането на „духовното пълнолетие“"}
{"url": "http://www.focus-news.net/news/2018/06/07/2531022/ministar-krasen-kralev-prez-godinite-fokus-zatvardi-liderskoto-si-myasto-sred-sredstvata-za-masova-informatsiya-chrez-podnasyaneto-na-aktualni-i-obektivni-novini.html", "text": "През годините \"Фокус\" затвърди лидерското си място сред средствата за масова информация чрез поднасянето на актуални и обективни новини. Това се посочва в поздравителен адрес, изпратен от министъра на младежта и спорта Красен Кралев по повод 18-ия рожден ден на Агенция \"Фокус\". \"За мен е удоволствие да поздравя целия екип на Информационна агенция „Фокус\" по повод 18-ата годишнина от създаването ѝ! През годините Вашата медия затвърди лидерското си място сред средствата за масова информация, чрез поднасянето на актуални и обективни новини. Високо ценя Вашия професионализъм и вярвам, че ще продължавате да отстоявате свободата на българското слово и да затвърждавате ценностите на качествената журналистика\", се посочва в поздравителния адрес.\r\nВярвам, че и занапред Информационна агенция „Фокус\" ще бъде приятел и партньор на физическото възпитание и спорта и ще продължите да развивате „Фокус Спорт\".\r\nПожелавам Ви да множите многократно читателите си, които Ви се доверяват и да продължите да поддържате високото ниво на бързина и обективност, което сте показвали през годините!\", се посочва в поздравителния адрес.", "date": "2018.06.07", "title": "Министър Красен Кралев: През годините \"Фокус\" затвърди лидерското си място сред средствата за масова информация чрез поднасянето на актуални и обективни новини"}
{"url": "http://www.focus-news.net/news/2018/06/07/2531011/kathimerini-vapreki-protestite-v-gartsiya-prodalzhavat-intenzivnite-pregovori-za-postigane-na-kompromis-za-imeto-na-makedoniya.html", "text": "Въпреки мащабните протести срещу компромис в спора за името на Македония, източници съобщават, че интензивните задкулисни преговори между Скопие и Атина за разрешаване на спора продължават, съобщава електронното издание на вестник Kathimerini.\r\nАко двете страни постигнат споразумение, тогава министър-председателите Алексис Ципрас и Зоран Заев се очаква да разговарят по телефона, за да организират среща, най-вероятно в Преспa, и да обявят сделката, която ще проправи пътя на Македония към членство в НАТО и началото на преговорите за присъединяване към Европейския съюз.\r\nИ двамата премиери, по-специално Заев, са изправени пред сериозна опозиция на вътрешния фронт. Въпреки интензивните преговори и публичните изявления на двамата министър-председатели, че те са ангажирани с разрешаването на спора, все още остават множество препятствия пред постигането на тази цел. \r\nЕдно от тези препятствия засяга ЕС и някои от членовете му, които се противопоставят на по-нататъшното разширяване на Общността. Това са Франция, Холандия, Белгия, Люксембург и Дания. \r\nНезависимо от това, чуждестранните лидери продължават да насърчават Атина и Скопие да постигнат компромис. Помощник-държавният секретар по въпросите на Европа и Евразия Уес Мичъл увери, че Вашингтон работи заедно с ЕС и Германия, за да може Македония да стане член на НАТО.\r\nМеждувременно гръцката опозиционна партия „Нова демокрация“ заяви, че коалиционното правителство изглежда е готово да приеме  компромис в преговорите със Скопие по въпроса за името, само за да остане на власт.Тереза Герова", "date": "2018.06.07", "title": "Kathimerini: Въпреки протестите в Гърция: Продължават интензивните преговори за постигане на компромис за името на Македония"}
{"url": "http://www.focus-news.net/news/2018/06/07/2531017/yordan-yordanov-kmet-na-dobrich-agentsiya-fokus-ne-samo-nameri-patya-kam-chitatelite-i-slushatelite-no-se-utvardi-kato-obektivna-navremenna-i-predpochitana-mediya-u-nas-i-sred-mezhdunarodnata-obshtnost.html", "text": "Агенция „Фокус\" не само намери пътя към читателите и слушателите, но се утвърди като обективна, навременна и предпочитана медия у нас и сред международната общност. Това се посочва в поздравителен адрес на кмета на Община град Добрич Йордан Йорданов по повод 18-ия рожден ден на Агенция „Фокус\". „Пълнолетието е период в живота, в който правим равносметка за изминалите години и тръгваме устремено напред, за да продължим по житейския път. Агенция „Фокус\" за своите 18 години от основаването си не само намери пътя към читателите и слушателите, но се утвърди като обективна, социална, навременна и предпочитана медия, не само у нас, но и сред международната общност\", пише още в поздравителния адрес. \r\n„Със своите актуални новини, анализи и коментари Агенция „Фокус\" има важно значение за прилагане на етичните стандарти в журналистиката и утвърждаване на свободата на словото като принцип на българската демокрация. \r\nЗатова Ви пожелавам да продължите със същия дух и творческа енергия да работите за националната ни кауза, да отстоявате нашите български достойнства и да бъдете на точното място в точното време. \r\nЧестит 18-и рожден ден!\", се посочва в поздравителното съобщение.", "date": "2018.06.07", "title": "Йордан Йорданов, кмет на Добрич: Агенция „Фокус\" не само намери пътя към читателите и слушателите, но се утвърди като обективна, навременна и предпочитана медия у нас и сред международната общност"}
{"url": "http://www.focus-news.net/news/2018/06/07/2531025/veliko-tarnovo-s-tseremoniya-po-polagane-na-parva-kopka-zapochna-rabotata-po-proekta-za-obnovyavane-na-zapadnata-promishlena-zona-v-grada.html", "text": "Положиха първа копка за обновяване на Западната промишлена зона във Велико Търново, предаде репортер на Радио „Фокус“ – Велико Търново. Стартът на дейностите по проект „Подобряване на бизнес-средата в Западна индустриална зона“ бе даден от зам.-кметът на Велико Търново проф. Георги Камарашев, ръководителят на проекта и началник на Отдел „Техническа инфраструктура“ в Община Велико Търново инж. Цанко Бояджиев и представителите на фирмата изпълнител „Пътни строежи“ Филип Маринов и Румен Игнатов. Проф. Камарашев съобщи, че проектът се изпълнява с финансовата подкрепа на ОП“Региони в растеж“ 2014 – 2020, съфинансиран от Европейския съюз чрез Европейския фонд за регионално развитие. Той е на стойност 1,3 млн. лева без ДДС. Предвижда се да бъде извършена основна рехабилитация на уличната мрежа в Западна индустриална зона, както и на подходите към складове и производствени бази на фирмите. Ел. и ВиК комуникацията ще бъде изведена под земята. Ще бъдат изградени тротоари и кътове за отдих. Предвижда се подмяна и допълване на цялата осветителна система на пътната мрежа, а в лявата страна на ул. „Козлуджа“ ще бъде изградена тротоарна мрежа. „Това беше един изключително наложителен проект за реализация, тъй като Западната индустриална зона на Велико Търново се разви изключително много и ние, като Община, трябва да създадем условията фирмите а работят в една по-добра бизнес среда“, посочи зам.-кметът.\r\nПроф. Камарашев изрази надежда дейностите да приключат до есента, когато се очаква да бъде завършен и мостът над реката при село Шемшево.\r\nНадежда КРЪСТЕВА", "date": "2018.06.07", "title": "Велико Търново: С церемония по полагане на първа копка започна работата по проекта за обновяване на Западната промишлена зона в града"}
{"url": "http://www.focus-news.net/news/2018/06/07/2531018/georgi-tronkov-kmet-na-obshtina-valchi-dol-za-izminalite-18-godini-fokus-se-dokaza-predostavyayki-vinagi-navremenna-tochna-i-izcherpatelna-informatsiya.html", "text": "За изминалите 18 години Информационна агенция „Фокус” се доказа като едно от най-авторитетните средства за масова информация, защото предоставя винаги навременна, точна и изчерпателна информация. Това каза за Радио „Фокус“ – Варна кметът на Община Вълчи дол Георги Тронков по повод 18-ия рожден ден на Агенция „Фокус“. „Смятам, че информацията, която предоставя Агенция „Фокус”, е достатъчно обективна, представя всички гледни точки и се характеризира с изчерпателност на проблематиката. За мен е особено ценно това, че по-малките общини като Вълчи дол също намират място в информационния поток на Агенцията, защото и ние има с какво да се похвалим. Благодаря, че давате възможност и нашият глас да бъде чут“, заяви Георги Тронков. „Продължавайте да работите така, както сте го правили досега, защото сте намерили формулата на успеха. Бъдете все така коректни към аудиторията при отразяване на събитията. Бъдете все така напористи и продължавайте да се отнасяте със същия професионализъм към това, което правите, за да може новините да достигнат до възможно най-широк кръг от хора“, допълни кметът Георги Тронков.\r\nМарияна ВАЛЕНТИНОВА", "date": "2018.06.07", "title": "Георги Тронков, кмет на Община Вълчи дол: За изминалите 18 години „Фокус” се доказа, предоставяйки винаги навременна, точна и изчерпателна информация"}
{"url": "http://www.focus-news.net/news/2018/06/07/2531026/stranite-ot-chernomorskiya-region-podpisaha-deklaratsiya-za-nelegalniya-nedeklariran-i-nereglamentiran-ulov-v-cherno-more.html", "text": "Страните от Черноморския регион подписаха декларация за нелегалния, недеклариран и нерегламентиран улов в Черно море, предаде репортер на Агенция „Фокус“. С нея всички участници потвърдиха своята готовност за съвместни усилия за подобряване на контрола и по-надеждото запазване на природните ресурси на региона. Това се случи по време на конференция на високо равнище за риболова и аквакултурите в Черно море, която се проведе в София.\r\nЦветилена СИМЕОНОВА", "date": "2018.06.07", "title": "Страните от Черноморския регион подписаха декларация за нелегалния, недеклариран и нерегламентиран улов в Черно море"}
{"url": "http://www.focus-news.net/news/2018/06/07/2531021/nezavisen-makedoniya-slab-otziv-na-protestite-v-gartsiya-za-zashtita-na-imeto-makedoniya.html", "text": "Според македонския вестник „Независен“ отзивът на протестите в Гърция срещу компромиса в спора за името е бил слаб. \r\nДемонстрациите за „защита на името Македония и гръцкия характер на Македония“ в 24 града преминаха „спокойно и според очакванията\". Централният протест бе в град Пела, до паметника на Александър Велики се проведе централно събиране. Там обаче се събраха едва около три хиляди граждани. Представители на организаторите, както и духовници, които подкрепиха протеста, се обърнаха с речи към участниците.  Сред тях бяха лидерът на Съюза на централистите на гръцката партия Василис Левендис и префектът в централната част на Македония Апостолос Зизостастас.\r\nДемонстрациите в цяла Гърция преминаха в спокойна атмосфера, с изключение на остров Крит, където се случи малък инцидент между група анархисти и полицията, при който бе ранен един полицай.\r\nСпоред местните медии на острова, по време на митинг в град Ханя на остров Крит, на площада се е появила група анархисти с плакат с антифашистки лозунги. След намеса на полицията, която е употребила сълзотворен газ, анархистите са се оттеглили и протестът е продължил. \r\nСпоред портала Flashnews, в опит да отнеме раница с палки в ръцете на анархист, един полицай е бил нападнат в гърба, в резултат на което е пострадал леко. Във връзка с инцидента са задържани най-малко двама души.Тереза Герова", "date": "2018.06.07", "title": "„Независен“ (Македония): Слаб отзив на протестите в Гърция за защита на името „Македония“"}
{"url": "http://www.focus-news.net/news/2018/06/07/2531028/ministar-ekaterina-zaharieva-razgovarya-sas-zamestnik-ministara-na-vanshnite-raboti-na-kitay-van-chao.html", "text": "Вицепремиерът и министър на външните работи Екатерина Захариева прие заместник-министъра на външните работи на Китайската народна република Ван Чао. Това съобщиха от пресцентъра на Министерството на външните работи. Той е в София във връзка с подготовката на Седмата среща на правителствените ръководители на страните от Инициативата за сътрудничество между Централна и Източна Европа и Китай във формат „16+1“, която България ще домакинства през юли.\r\n„Китай е наш първостепенен партньор в Азия и съм сигурна, че срещата следващия месец ще доведе до конкретни, практически резултати. Вярвам, посещението на Вашия премиер в София ще даде тласък и на двустранното ни сътрудничеството в сектори като търговията, селското стопанство и икономиката като цяло“, заяви Екатерина Захариева пред китайския си гост. Тя изрази убеденост, че активната съвместна работа на различните министерства от двете страни преди Форума през юли ще постигне своите цели и в резултат на двустранното посещение на китайския премиер Ли Къцян преди форума повече български стоки ще достигат до китайския пазар. \r\nВицепремиерът Захариева подчерта, че българското правителство разчита на инвеститори и фирми от Китай за изграждането на мащабни инфраструктурни проекти у нас. „Силно се надявам китайските инвестиции в летище Пловдив да допринесат много и за по-доброто опознаване на България и увеличаването на броя на туристите от Вашата страна\", допълни тя.\r\nМинистър Захариева изтъкна още, че голямата част от транспортните коридори на България преминават през страните от Инициативата \"16+1\" и Пътя на коприната (инициативата „Един пояс, един път“) и  имат важно значение не само за страната ни и Китай, но и за целия Европейски съюз. „Ние искаме да работим за всеобхватното и стратегическо партньорство ЕС-Китай“, допълни първият ни дипломат. \r\nЗаместник-министър Ван Чао отбеляза, че вчерашната среща на националните координатори на Инициативата „16+1“, която се проведе в МВнР е преминала много успешно. Той благодари за усилията, които страната ни полага за организацията на Срещата на върха през юли, независимо от многото й ангажименти като Председател на Съвета на ЕС. „Това е първо посещение на премиер на Китай от 18 г. и няма никакво съмнение, че то ще допринесе за постигането на конкретни резултати от взаимен интерес“, заяви Ван Чао. Той отбеляза, че желанието на неговата страна е да задълбочи сътрудничеството си с България в областта на културата и обмена в тази сфера, защото между двата народа съществува естествена връзка на приятелство. \r\nЕкатерина Захариева изказа специални благодарности към китайската страна за оказаното съдействие при спасителната акция по издирването на българския алпинист Боян Петров в Хималаите. „Може да се гордеете с това, което направихте, защото тази мисия стана известна в цял свят“, увери тя.\r\nПреди две седмици в Буенос Айрес Захариева разговаря и с китайския външен министър Ван И и обсъди с него подготовката на срещата.", "date": "2018.06.07", "title": "Министър Екатерина Захариева разговаря със заместник-министъра на външните работи на Китай Ван Чао"}
{"url": "http://www.focus-news.net/news/2018/06/07/2531031/evrokomisar-karmenu-vela-ot-vseki-5-tona-riba-koito-sa-uloveni-v-cherno-more-4-sa-nezakonni-taka-che-naistina-e-vazhno-da-preodoleem-zaedno-tozi-problem.html", "text": "От всеки 5 тона риба, които са уловени в Черно море, 4 са незаконни, така че наистина е важно да преодолеем заедно този проблем. Това каза европейският комисар, отговарящ за околната среда, морското дело и рибарството, Кармену Вела, след като страните от Черноморския регион подписаха декларация за нелегалния, недеклариран и нерегламентиран рибарски улов в Черно море, предаде репортер на Агенция „Фокус“.\r\n„Днес е много важен ден за Черно море, тъй като дойдоха високопоставени хора от 14 държави, за да участват в съвместен диалог за бъдещето на Черно море. Много е важно Черноморието да бъде разглеждано като важен регион – ние споделяме ресурсите в него. Имаме общ регион, следователно трябва да имаме и общи цели. Обсъдихме, че нито една отделна държава не може да реши самостоятелно проблемите, които засягат Черно море. Трябва да имаме колективни действия, а това не е лесна задача – винаги е предизвикателство всички да бъдат привлечени от една идея, но мисля, че всички разбират важността от предприемането на действия. Софийската декларация, която беше подписана днес, има много ясни цели и когато те бъдат изпълнени, това ще донесе много позитиви на всички – за рибарите, за околната среда, за държавите от региона“, каза още Вела.\r\nЕврокомисарят посочи, че целите, които са включени в декларацията, която бе подписана, са свързани, на първо място, с важния проблем за справяне с нерегламентирания риболов. „От всеки 5 тона риба, които са уловени в Черно море, 4 са незаконни, така че наистина е важно да преодолеем заедно този проблем. Трябва да работим заедно и за събиране на научни данни, да се анализират, да се споделят и да се използват. Ще работим заедно и в подкрепа на дребномащабните рибари, тъй като Черноморският регион има голям процент дребномащабни риболовни операции. Обсъждаме дълго време тези въпроси, но това, което подписахме, е един план за действие, защото това ни е необходимо сега –времето за говорене приключи, сега трябва да действаме. Това, което постигнахме днес, е средство за постигане на тези цели. Защото резултатите не идват от подписването на декларации, а от прилагането им на практика“, коментира още той.\r\nЦветилена СИМЕОНОВА", "date": "2018.06.07", "title": "Еврокомисар Кармену Вела: От всеки 5 тона риба, които са уловени в Черно море, 4 са незаконни, така че наистина е важно да преодолеем заедно този проблем"}
{"url": "http://www.focus-news.net/news/2018/06/07/2531029/gen-andrey-botsev-veche-18-godini-agentsiya-fokus-e-bezkompromisna-v-profesionalizma.html", "text": "Вече 18 години Агенция „Фокус\" е безкомпромисна в професионализма. Това се посочва в поздравителен адрес, изпратен от Началника на отбраната генерал Андрей Боцев по повод 18-ия рожден ден на Агенция \"Фокус\". \"С огромно удоволствие поздравявам лично лидера и вдъхновителя, както и целия многоброен и мотивиран екип на агенция „Фокус\" с 18-та годишнината от основаването ѝ.\r\nИ ако използвам метафора, близка до мен, ще кажа следното: В днешния празничен ден приветствам „войните на българското медийно пространство\". Вие сте бойци, които смело влизат в ежедневни битки, защото всеки един от вас е припознал целта на агенцията като своя цел, защото вярвате на командира си, защото сте убедени в собствените си възможности\", се посочва в поздравителния адрес.\r\n\"Вече 18 години вие сте безкомпромисни в професионализма си и с това спечелихте завидно място сред информационните агенции. Залагате на достоверността, на точността, на бързината, обхватността и коректността на информацията по всички важни за деня теми. Едновременно с това сте и пазители на националните традиции и ценности, на българското и българщината\", пише още в поздравителното съобщение.\r\nНай-топло ви благодаря, че така на сърце ви лежи военната тема. Ценя високо факта, че фокусът на агенция „Фокус\", така адекватно и отговорно към националната сигурност, често се съсредоточава в настоящето и в бъдещето на Българската армия -с днешните й мисии и задачи, с проблемите и предизвикателствата, които преодолява, с обективната необходимост от развитието и модернизирането й.\r\nБлагодаря ви, че вложихте толкова енергия и плам в не един и два мащабни проекта, свързани с нашата военна история и нейните герои. Признателност, и пак признателност заслужават усилията ви по популяризиране на героизма, проявен от дедите ни при Каймак-Чалан и Добруджа през Първата световна война, на българските бойни маршове и знамена, на българските военни командири, в това число на славния командир и педагог полковник Борис Дрангов. Пазете този младежки ентусиазъм и хъс за работа, който показвате дотук. Развивайте се и дерзайте все така високо-професионално, с много амбиция, позитивизъм и заразяващ патриотизъм\", се посочва още в поздравителния адрес.", "date": "2018.06.07", "title": "Ген. Андрей Боцев: Вече 18 години Агенция „Фокус\" е безкомпромисна в професионализма"}
{"url": "http://www.focus-news.net/news/2018/06/07/2531020/ivan-genov-bsp-tryabva-da-ima-edinna-pozitsiya-mezhdu-institutsiite-i-politicheskite-partii-po-proekta-belene.html", "text": "„Най-важното за инвеститорите, с които ще разговаряме за проекта „Белене“, е да имаме единна позиция. Това е най-добрият сигнал за инвеститора“. Това заяви народният представител от ПГ на „БСП за България“ Иван Генов от парламентарната трибуна, съобщиха от пресцентъра на НС на БСП. Според него, ако нещо попречи на инвеститори да участват в реализацията на този проект, то това са разногласията между институциите и политическите партии. „Това би показало липса на всякаква сигурност в бъдеще“, допълни той. \r\nГенов припомни и решенията, които бяха взети в Париж, миналата година, за извеждане от експлоатация до 2030 г. на централите на въглища. Според него те са само част от глобалната борба с климатичните промени. „В следващите години ще има и друга сериозна крачка в тази посока – извеждане от производство на двигателите с вътрешно горене. Говори се много за бум на технологии, но това е само в нашите глави. Реалността е атомната енергетика“, категоричен е Генов.", "date": "2018.06.07", "title": "Иван Генов, БСП: Трябва да има единна позиция между институциите и политическите партии по проекта „Белене“"}
{"url": "http://www.focus-news.net/news/2018/06/07/2531024/tsvetan-tsvetanov-gerb-neka-proektat-aets-belene-da-bade-na-pazaren-printsip-komunizmat-si-zamina.html", "text": "Нека всичко да бъде на пазарен принцип, защото комунизмът си замина. Опитите за корупционни схеми трябва да бъдат прекратени. Това каза председателят на ПГ на ГЕРБ Цветан Цветанов в дебатите по проекторешенията за АЕЦ „Белене“, предаде репортер на Агенция „Фокус“. „Решението, което предлагат МС, и ГЕРБ и „Обединени патриоти“ е да дадем гаранции, че няма да има договори в ущърб на българските граждани“, заяви той. „47 години АЕЦ „Белене“ в кота нула. Ако обвинявате ГЕРБ за спирането на проекта - имали сте възможност да го направите 38 години преди да дойдем на власт“, коментира Цветан Цветанов. „За вас не е важно дали има принципи и те се спазват. Дали има критерии и те се спазват. През цялото време сте искали да има проект с държавна гаранция, да има подписани дългосрочни договори за скъпа електроенергия в ущърб на българския потребител“, се обърна той към БСП.\r\nБиляна ИВАНОВА", "date": "2018.06.07", "title": "Цветан Цветанов, ГЕРБ: Нека проектът АЕЦ „Белене“ да бъде на пазарен принцип - комунизмът си замина"}
{"url": "http://www.focus-news.net/news/2018/06/07/2531033/plenumat-na-vss-tarsi-podkrepata-na-ministerstvoto-na-finansite-za-poluchavane-na-sredstva-po-programata-na-es-za-podkrepa-na-strukturnite-reformi.html", "text": "Пленумът на Висшия съдебен съвет отправи искане за подкрепа до Министерството на финансите в качеството му на Координационно звено по Програмата на Европейския съюз за подкрепа па Програмата, одобрен с Решение № 632/20.10.2017 г. на Министерския съвет, с предмет: „Реформа на заповедното производство по ГПК чрез създаване на система за централизирана електронна обработка на заповедни дела“. Това съобщиха от пресцентъра на Висшия съдебен съвет.\r\nПленумът възложи на представляващия ВСС Боян Магдалинчев и на членовете на Съвета Боряна Димитрова и Даниела Марчева – членове на Комисия „Съдебна карта, натовареност и съдебна статистика“ към СК на ВСС, да изготвят искането в срок до 8 юни 2018 г., което да бъде изпратено в Министерството на финансите.", "date": "2018.06.07", "title": "Пленумът на ВСС търси подкрепата на Министерството на финансите за получаване на средства по програмата на ЕС за подкрепа на структурните реформи"}
{"url": "http://www.focus-news.net/news/2018/06/07/2531032/parlamentat-reshi-ministar-temenuzhka-petkova-da-tarsi-vazmozhnosti-za-izgrazhdane-na-aets-belene.html", "text": "Парламентът прие предложението на ГЕРБ и „Обединени патриоти“ за възобновяване на търсенето на възможности за изграждане на АЕЦ „Белене“, предаде репортер на Агенция „Фокус“. „За“ гласуваха 172 народни представители, 14 бяха „против“, а двама се въздържаха. Според решението парламентът възлага на енергийния министър да търси възможности за реализация на проекта, съвместно със стратегически инвеститор, на пазарен принцип, без държавна гаранция, чрез отделяне на активите и пасивите за проекта в отделно дружество. С приемането на решението депутатите възложиха на министъра да организира и контролира провеждането на преговори с потенциални инвеститори. А до 31 октомври- да предприеме действия за разработване на процедура за избор на стратегически инвеститор и да предложи възможности за структурирането на проекта. Теменужка Петкова ще бъде задължена да информира депутатите периодично за предприетите действия и резултатите от преговорите. От ГЕРБ препоръчват МС да предприеме действия по отмяна на решението за спирането на „Белене“ при поставените в решението условия. Проекторешението беше прието от Комисията по енергетика вчера. \r\nБиляна ИВАНОВА", "date": "2018.06.07", "title": "Парламентът реши министър Теменужка Петкова да търси възможности за изграждане на АЕЦ „Белене“"}
{"url": "http://www.focus-news.net/news/2018/06/07/2531036/blagoevgrad-opashka-ot-tovarni-avtomobili-se-e-obrazuvala-na-izhod-ot-stranata-na-granichen-punkt-kulata.html", "text": "Опашка от товарни автомобили се е образувала на изход от страната на граничен пункт „Кулата“, съобщи слушател на Радио „Фокус“.", "date": "2018.06.07", "title": "Благоевград: Опашка от товарни автомобили се е образувала на изход от страната на граничен пункт „Кулата“"}
{"url": "http://www.focus-news.net/news/2018/06/07/2531023/kmetat-na-sofiya-yordanka-fandakova-zapazena-marka-za-agentsiya-fokus-e-obektivnostta-i-profesionalizmat.html", "text": "Честит 18-и рожден ден. Навършихте вече пълнолетие. Пожелавам на целия екип на Агенцията здраве и успехи. Знаем, че запазена марка за Агенция „Фокус“ е обективността и професионализмът. Това каза кметът на София Йорданка Фандъкова по повод 18-ия рожден ден на Агенция „Фокус“. „Аз лично проверявам в Агенция „Фокус“ новините всеки ден често през деня, защото съм сигурна, че репортери на Агенцията са били на мястото на събитието, научили са за случващото се и отразяват и различните гледни точки. Пожелавам да продължавате с вашата активна работа за информиране на хората. Поздравявам и многото  млади хора, които са активни, амбицирани и работят в Агенция „Фокус“. Пожелавам им да бъдат винаги актуални и никога да не губят чувството си за истината и смисъла на думите“, заяви Фандъкова.\r\nТя благодари за интереса към отразяване проектите на София, защото в столицата живеят близо 2 млн. души и за тях информацията е важна. „Те я получават през Агенция „Фокус“. Благодаря и за интереса към важни в историята на града и страната събития, които трябва да помним и почитаме. Специално искам да благодаря за партньорството по много важни за историческото минало на София и България проекти в последно време, които реализирахме заедно. Това е изграждането на паметника на полк. Борис Дрангов във Военна академия, подкрепата за изграждане на паметник на Първи и Шести пехотни полкове в парка на НДК и проекта за параклис-мавзолей „Св. Георги Победоносец“ отново в парка на Военна академия, който получи благословията на Негово светейшество българският патриарх Неофит и предстои да бъде изграден“, допълни кметът на София. Фандъкова отбеляза, че трябва да пазим паметта за тези исторически събития с героичните битки за свободата на България и за славните подвизи на българската армия и да предаваме напред на нашите деца и бъдещи поколения. „В това отношение Агенция „Фокус“ е показала, че има специален интерес и  място. Пожелавам да продължите с тази мисия – възпитаване на хората и младото поколение в дух на патриотизъм и запазване на паметта от българската история“, посочи тя.\r\n„Удовлетворена съм от информацията, която намирам, защото „Фокус“ винаги е една от първите агенции, които отразява хода на събитието. Важно е и това, че Агенция „Фокус“ дава и много потребителска информация за хората като обстановката по пътищата, както и за такава при сериозни климатични явления. Това са много важни теми и не бих могла да имам препоръки, но имам пожелания да продължите в това отношение. Тази информация, която подавате, е важна за самите граждани в реално време. На добър час! Имайте много ентусиазъм и работете с удоволствие тази трудна, но много важна за обществото професия“, пожела още кметът на София.\r\nЛюба АЛЕКСИЕВА", "date": "2018.06.07", "title": "Кметът на София Йорданка Фандъкова: Запазена марка за Агенция „Фокус“ е обективността и професионализмът"}
{"url": "http://www.focus-news.net/news/2018/06/07/2531034/deputatite-othvarliha-predlozhenieto-na-bsp-za-otmyana-na-reshenieto-za-prekratyavane-izgrazhdaneto-na-aets-belene-ot-2012-g.html", "text": "Депутатите отхвърлиха предложението на БСП за отмяна на решението за прекратяване изграждането на АЕЦ „Белене“ от 2012 година, предаде репортер на Агенция „Фокус“. „За“ гласуваха 74 народни представители, 40 бяха „против“, а 81 се въздържаха. Освен отмяна на решението, опозицията настоя парламентът да възложи на енергийния министър да преговаря с потенциални инвеститори и да уведомява депутатите за резултатите от преговорите. А в срок до 31 октомври- да предприеме действия за разработване на процедура за избор на стратегически инвеститор и да предложи възможности за структурирането на проекта. Внесеното от БСП проекторешение беше отхвърлено от Комисията по енергетика вчера. \r\nКато един от мотивите за взетото през 2012 година решение се изтъква невъзможността бюджетът или държавните електроцентрали да финансират или изплащат кредити за проект с недоказана икономическа ефективност. \r\nБиляна ИВАНОВА", "date": "2018.06.07", "title": "Депутатите отхвърлиха предложението на БСП за отмяна на решението за прекратяване изграждането на АЕЦ „Белене“ от 2012 г."}
{"url": "http://www.focus-news.net/news/2018/06/07/2531027/rumen-gechev-bsp-ima-pazar-za-tok-proizveden-v-balgariya-proektat-belene-e-ikonomicheski-izgoden.html", "text": "Проектът „Белене“ е икономически изгоден. В света няма губеща атомна централа. Няма развита страна, която да не развива атомна енергетика. Това заяви народният представител проф. Румен Гечев, съобщиха от пресцентъра на НС на БСП. Според него противоречи на здравия разум твърдението, че точно в България ще бъде първата губеща централа. Той е на мнение, че токът, който не може да използва България, може да се изнася или да има клъстер от фирми с висок енергиен интензитет, които ще използват този евтин ток и ще произвеждат целево конкурентоспособни стоки. „Има пазар за тока, има възможности за неговото използване”, заяви той. „Слугувайки на една голяма чужда държава, досега спирахме нашите български проекти с цената на стотици милиони загуби и няма да е далече денят, в който някои хора ще носят отговорност за това”, заключи Румен Гечев.\r\n„Предложението на управляващите не е добро за страната ни. Има потенциални инвеститори, но ако приемем това решение, ние им даваме знак да не идват да инвестират у нас”. Това заяви депутатът от БСП Васил Антонов. По думите му така показваме, че те няма да имат сигурност на инвестициите си. „Белене се изгражда 38 години, като за първи път е спрян през 1990 г. по политически причини, които много приличат на настоящата ситуация”, обясни той. „Днес имаме две възможности – ако се приеме предложението на БСП, да извадим АЕЦ „Белене” от гьола и да го поставим на масата за инвестиции или тотално да се обрече централата, да спре нейното изпълнение и да продадем двата реактора на скрап, ако се приеме това на управляващите”, заключи Васил Антонов.", "date": "2018.06.07", "title": "Румен Гечев, БСП: Има пазар за ток, произведен в България, проектът „Белене“ е икономически изгоден"}
{"url": "http://www.focus-news.net/news/2018/06/07/2531038/ministar-rumen-porozhanov-ot-shestte-darzhavi-v-chernomorskiya-region-samo-rusiya-i-ukrayna-ne-podpisaha-deklaratsiyata-za-nelegalniya-ribolov.html", "text": "От шестте държави в Черноморския регион само Русия и Украйна не подписхаа декларацията за нелегалния риболов, тъй като имат разногласия помежду си. Това каза министърът на земеделието, храните и горите Румен Порожанов след като страните от Черноморския регион подписаха декларация за нелегалния, недеклариран и нерегламентиран рибарски улов в Черно море, предаде репортер на Агенция „Фокус“.\r\n„Декларацията залага на няколко основни приоритети. Първо, това е управлението на ресурсите по научно обоснован и екологичен начин. На второ място, са рибарските общности – над 62 хил. души са ангажирани пряко и косвено с този процес – процеса на риболова, на преработката, на аква културните теми Важен приоритет е и солидарността и общата визия за управление“, каза още министър Порожанов и посочи, че декларацията е много дълга и с много приоритети, но това са три от най-важните ѝ мерки.\r\nЕврокомисарят по околна среда, морско дело и рибарство Кармену Вела поясни, че въпреки че Русия и Украйна не са подписали декларацията, те са уточнили, че до голяма степен са съгласни с нейните приоритети. „Така че ще продължим да работим всички заедно“, каза още той.\r\nЦветилена СИМЕОНОВА", "date": "2018.06.07", "title": "Mинистър Румен Порожанов: От шестте държави в Черноморския регион само Русия и Украйна не подписаха декларацията за нелегалния риболов"}
{"url": "http://www.focus-news.net/news/2018/06/07/2531039/ministar-nikolina-angelkova-leglata-v-4-i-5-zvezdnite-hoteli-u-nas-sa-se-uvelichili-s-24-za-perioda-2014-2017.html", "text": "Все по-сериозен дял от туристите в България избират места за настаняване, предлагащи висококачествени услуги. През 2017 г. пренощувалите в обекти с 4 и 5 звезди са били над 3,7 млн., което е с 32% повече спрямо 2014 г. С такъв ръст са и реализираните нощувки за този период, а приходите от тях през 2017 г. са над 919 млн. лв. - близо с 49% ръст спрямо 2014. Това заяви министърът на туризма Николина Ангелкова при откриването на третия международен Hotel&Tourism investment forum, съобщиха от пресцентъра на Министерство на туризма. Тя подчерта, че за туристическата администрация е изключително важно да работи в пряк диалог с браншовите организации и големите международни туроператори, които са и сред водещите инвеститори в сектора - като Hyatt, Marriot, Review Pro, Avvio, Choice hotels, Louvre hotels, IDeaS a SAS Company, STR и др., които участват във форума.  \r\n\"България е интересна не само с природата и културата си, но и като място за правене на бизнес, за което нашето законодателство предвижда редица данъчни облекчения и стимули за значими инвестиции\", акцентира министър Ангелкова. Тя припомни рекордните резултати в отрасъла, които са доказателство за устойчивост. \"През 2017 г. България е посетена от близо 8,9 млн. чуждестранни туристи, което е повече от населението ѝ и над 7% ръст спрямо рекордната до момента 2016 г. Поставихме много добро начало и на 2018-а и очакваме поне 5% ръст на туристите спрямо миналогодишните рекорди\", каза още тя.  \r\nМинистър Ангелкова съобщи, че леглата в 4- и 5-звездните места за настаняване са се увеличили за периода 2014-2017 от близо 121 хил. на около 150 хил., което е около 24% ръст. \"Луксозните хотели през 2014-а са били 369, а през 2017 са вече 418. Това са местата и леглата, които се изчерпват най-бързо при резервациите, и вече се резервира лято 2019-а. Като дял в общия брой на 4- и 5-звездните хотели се падат около 43% от леглата в местата за настаняване с поне 10 легла у нас, като тенденцията е за устойчиво нарастване\", допълни министърът. \r\nНиколина Ангелкова даде конкретни примери за това, че България става все по-разпознаваема дестинация. По време на срещата на министрите с ресор туризъм от Г20 в аржентинската столица имах честта да проведа много разговори, на които бяха обсъдени различни възможности за насърчаване на инвестициите. \"Приветствам интереса на вериги като Marriot, Hyatt и др. за инвестиции по българското Черноморие\", заяви тя и припомни политиката на правителството за намаляване на административната тежест.\r\nВ сферата на туризма с промените в Закона за туризма отпадат 19 вида документа, които досега трябваше да се предоставят на хартиен носител. Създадено е и звено в Министерството на туризма, което е фокусирано върху мерките за привличане на повече инвестиции съвместно с Министерството на икономиката и неговите агенции. \r\nЗа да улесни интереса на предприемачите към туризма, нашето министерство създаде в партньорство с общините Карта на инвестиционните проекти в туризма на България. В нея влязоха над 30 обекта, които представяме пред чуждестранни инвеститори, на международни изложения и туристически форуми, поясни министър Ангелкова. Картата е отворена инициатива и интересът към нея е висок. Министерството вече подготвя и втора част с актуализация и повече конкретика на инвестиционните намерения, които целят да привлекат предприемачите.", "date": "2018.06.07", "title": "Министър Николина Ангелкова: Леглата в 4- и 5-звездните хотели у нас са се увеличили с 24% за периода 2014 - 2017"}
{"url": "http://www.focus-news.net/news/2018/06/07/2531040/ministar-nikolay-nankov-novoto-zakonodatelstvo-na-ek-za-kohezionnata-politika-otkriva-perspektivi-za-promyana-na-podhoda-v-politikata-na-investirane-v-regionite.html", "text": "Новото законодателство на ЕК за кохезионната политика открива нови перспективи за промяна на подхода в политиката на инвестиране в регионите. Това каза министърът на регионалното развитие и благоустройството Николай Нанков пред журналисти по време на конференция на тема „Последиците от дългосрочния бюджет на ЕС за периода след 2020 г. за местните и регионални власти“, предаде репортер на Агенция „Фокус“. „Песимистичните нотки, които ще чуем на днешния форум, ще са повече от оптимистичните. Трябва да осъзнаваме реалностите, съвременните измерения. На прага сме на новия програмен период на ЕС. За следващият дългосрочен бюджет 2021-2027 г., предложението на ЕК е да се модернизира политиката за сближаване. Това е един от най-конкретните изрази на европейска солидарност. Бъдещата политика на сближаване ще продължи да играе ролята на силна и пряка връзка между ЕС, неговите региони и неговите градове“, допълни той. „Новия кохезионен пакет носи редица политики за регионалната политика. Фокусирал съм 3 основни стълба. Първият стълб е засилването на териториалното изменение на политиката за сближаване чрез новата интегрирана цел „Европа по-близо до гражданите“. Вторият е въвеждането на по-гъвкав подход за многофондови инвестиции и финансиране, което дава възможност за регионализиране на инвестициите. Трети основен стълб е, че има засилване в децентрализирания подход на управление на програмите. Бъдещата политика за сближаване трябва да бъде насочена  по фокусирано към изравняване на свързаността и достъпа на европейските региони до единен европейски пазар“, каза още министър Нанков. „Новото законодателство на ЕК за кохезионната политика открива нови перспективи за промяна на подхода в политиката на инвестиране в регионите. Те са свързани с въвеждането на нов регионален подход на въздействие и инвестиции в регионални, интегрирани териториални мерки. Въпреки възможностите, които ни предоставя новата кохезионна политика на ЕС, са необходими допълнителни усилия от наша страна и нови подходи в регионалната политика. Ние също предвиждаме известни реформи. Възможностите, които ни поставят новите регламенти за кохезионна политика ще ни позволят да адаптираме стратегическите компоненти за регионално и пространствено планиране към европейските фондове“, допълни министърът на регионалното развитие и благоустройството.\r\nЦветелин ДИМИТРОВ", "date": "2018.06.07", "title": "Министър Николай Нанков: Новото законодателство на ЕК за кохезионната политика открива перспективи за промяна на подхода в политиката на инвестиране в регионите"}
{"url": "http://www.focus-news.net/news/2018/06/07/2531037/afp-ot-oon-prizovaha-severna-koreya-za-obshta-amnistiya-na-zatvornitsi-predi-sreshtata-na-varha-v-singapur.html", "text": "В навечерието на срещата на върха между Доналд Тръмп и Ким Чен-ун специалният докладчик на ООН за правата на човека в Северна Корея Томас Охея Кинтана призова Пхенян да обяви „обща амнистия“ за затворниците, предава AFP.\r\nЕкспертът от ООН настоя Северна Корея да обяви „обща амнистия, за да освободи стотици затворници“, като същевременно допълни, че „това ще бъде много важен сигнал от правителството\" преди срещата на високо равнище в Сингапур.Тереза Герова", "date": "2018.06.07", "title": "AFP: От ООН призоваха Северна Корея за „обща амнистия“ на затворници преди срещата на върха в Сингапур"}
{"url": "http://www.focus-news.net/news/2018/06/07/2531042/ombudsmanat-maya-manolova-prez-sledvashtite-sedmitsi-problemat-s-chereshoproizvodstvoto-shte-stava-oshte-po-golyam.html", "text": "През следващите седмици проблемът с черешопроизводството ще става още по-голям. Това каза пред журналисти омбудсманът Мая Манолова, предаде репортер на Радио „Фокус” – Кюстендил. В рамките на изнесената приемна в Кюстендил омбудсманът се срещна с черешопроизводители от региона, които представиха възникналите пред тях проблеми. „Проблемът е голям, а през следващите седмици ще става още по-голям, защото активното бране на череши ще започне от през следващата седмица. След посещението на представители на земеделското министерство ситуацията не се е променила, напротив – изкупната цена на черешите от 80 стотинки е станала на 70 стотинки за килограм”, каза Мая Манолова. По думите ѝ вчера дори череши не са били изкупувани. „Ясно е че не е работа на омбудсмана да определя цената на черешите, но е моя работа тогава когато се вижда едно очевидно изкривяване на пазара, липса на подкрепа и на справедливост за малките черешопроизводители”, каза Мая Манолова. По думите ѝ исканията могат да бъдат обобщени в три големи теми. Първата е свързана с необходимостта от подкрепа от страна на държавата, на местната власт и на Министерство на земеделието и храните към инвестиции в бранша. В момента това, което липсва, за да има конкуренция на пазара, е повече преработвателни предприятия, сушилни, за консервиране, замразяване и други. „В момента наличните предприятия на практика извиват ръцете на черешопроизводителите, купуват под себестойност, защото в са в привилегировано положение на пазара”, каза Мая Манолова. По думите ѝ е крайно време да има подкрепа от страна на държавата за предприятия, които да преработват произвежданата продукция. Освен това е необходима корекция в критериите на земеделското министерство, с което при кандидатстване на проекти да се дават повече точки за райони, произвеждащи череши. Втората тема е необходимост от подкрепа за сдружения на черешопроизводителите. Единственият начин за малките черешопроизводители, за да бъдат равностойно на пазара, е да се сдружават, а сдруженията трябва да имат конкретни преференции. Третата важна тема е максимална подкрепа от страна на държавата за хората, които ще претърпят загуби, продавайки под себестойност произведените череши. „Трябва спешна интервенция от страна на Министерството на земеделието и храните, екип от специалисти да дойдат на място и да се набележат конкретни мерки”, каза Мая Манолова. По думите ѝ трябва подкрепа за инвестиции, подкрепа за сдруженията на черешопроизводителите, както и ясен и конкретен разговор за това на какво може да разчитат черешопроизводителите като подкрепа от страна на държавата за тази кампания. „Има и предложение от страна на Община Кюстендил. Тя касае прецизирането на вноса на череши от съседните ни държави, които не са членки на Европейския съюз. Освен това да се изследва и въпросът на какви цени се внасят череши от Гърция, защото е абсурдно това да бъде на цени под 60 - 70 стотинки”, каза Мая Манолова.\r\nВенцеслав ИЛЧЕВ", "date": "2018.06.07", "title": "Омбудсманът Мая Манолова: През следващите седмици проблемът с черешопроизводството ще става още по-голям"}
{"url": "http://www.focus-news.net/news/2018/06/07/2531035/iliyana-popova-zam-kmet-na-obshtina-petrich-agentsiya-fokus-vseki-den-utvarzhdava-tsennostite-i-istinskata-zhurnalistika.html", "text": "Агенция „Фокус“ всеки ден утвърждава ценностите и истинската журналистика. Това каза за Радио „Фокус“ - Пирин Илияна Попова, заместник-кмет по Културата към Община Петрич. „Искрено вярвам и се надявам, че ще успеете да запазите интереса на Вашите читатели и слушатели и в бъдеще, като не допускате жълтите новини да повлияят на Вас като медия. Вие сте едни от малкото професионалисти, които си вършат работата отговорно. Надявам се нашето сътрудничество да продължи в посока разширяване обхвата на темите, свързани с малките населени места, с новините около разкопките на Хераклея Синтика, както и възможностите за туризъм и за инвестиции в нашия регион“, заяви тя. Попова добави, че Агенция „Фокус“ предлага информация за всеки вкус както актуалното от страната, така и новини от чужбина. Според нея медията успява да засегне интересни теми от сферата на културата, спорта, туризма, историята и много други. „Винаги съм Ви се възхищавала, че успявате да поднесете актуалното за деня, а в същото време успявате да предложите предавания и теми, свързани с историята, с етичността, с ценностите в чисто човешки план. Надявам се да продължите по този път и да продължите да бъде коректив за нашето общество“, добави заместник-кметът. Илияна Попова пожела на ръководството и на целия екип на „Фокус“ да бъдат все така креативни, социално ангажирани, поставяйки си високи цели и радвайки се на професионални успехи. „Високо ценя Вашия професионализъм и Ви желая много здраве и сили, за да посрещате новите предизвикателства. От сърце Ви пожелавам още успешни журналистически находки. Честит рожден ден!“, каза още тя.\r\nНатали СТЕФАНОВА", "date": "2018.06.07", "title": "Илияна Попова, зам.-кмет на Община Петрич: Агенция „Фокус“ всеки ден утвърждава ценностите и истинската журналистика"}
{"url": "http://www.focus-news.net/news/2018/06/07/2531030/ministar-temenuzhka-petkova-imame-zhelanieto-namerenieto-i-politicheskata-volya-da-tarsim-reshenie-po-proekta-aets-belene.html", "text": "Имаме желанието, намерението и политическата воля да търсим решение на въпроса, свързан с проекта АЕЦ „Белене“. Това каза министърът на енергетиката Теменужка Петкова в дебатите по проекторешенията за АЕЦ „Белене“, предаде репортер на Агенция „Фокус“. „Той стои на дневен ред в българската енергетика повече от 37 години“, посочи тя. „Изненадана съм, че отмяната на решението на НС от 2012 година се превърна в основна тема. Това е и основната разлика между проекторешенията на БСП и ГЕРБ и „Обединени патриоти“, коментира Теменужка Петкова. „Дали аз и правителството се ползваме с доверието на парламента, мисля, че е повече от ясно. Предложението на ГЕРБ и „Обединени патриоти“ преповтаря предложението, одобрено от МС“, обясни енергийният министър. „Не сме в хипотезата да решаваме необходима ли е на България нова ядрена мощност. Такова решение е взето отдавна и никога не е било отменяно“, посочи Теменужка Петкова. \r\nБиляна ИВАНОВА", "date": "2018.06.07", "title": "Министър Теменужка Петкова: Имаме желанието, намерението и политическата воля да търсим решение по проекта АЕЦ „Белене“"}
{"url": "http://www.focus-news.net/news/2018/06/07/2531043/pregled-na-mezhdunarodnite-novini-do-13-chasa-agentsiya-fokus.html", "text": "В навечерието на срещата на върха между Доналд Тръмп и Ким Чен-ун специалният докладчик на ООН за правата на човека в Северна Корея Томас Охея Кинтана призова Пхенян да обяви „обща амнистия“ за затворниците.\r\nЕкспертът от ООН настоя Северна Корея да обяви „обща амнистия, за да освободи стотици затворници“, като същевременно допълни, че „това ще бъде много важен сигнал от правителството\" преди срещата на високо равнище в Сингапур.\r\n*** Въпреки мащабните протести срещу компромис в спора за името на Македония, източници съобщават, че интензивните задкулисни преговори между Скопие и Атина за разрешаване на спора продължават.\r\nАко двете страни постигнат споразумение, тогава министър-председателите Алексис Ципрас и Зоран Заев се очаква да разговарят по телефона, за да организират среща, най-вероятно в Преспa, и да обявят сделката, която ще проправи пътя на Македония към членство в НАТО и началото на преговорите за присъединяване към Европейския съюз.\r\nИ двамата премиери, по-специално Заев, са изправени пред сериозна опозиция на вътрешния фронт. Въпреки интензивните преговори и публичните изявления на двамата министър-председатели, че те са ангажирани с разрешаването на спора, все още остават множество препятствия пред постигането на тази цел. \r\nЕдно от тези препятствия засяга ЕС и някои от членовете му, които се противопоставят на по-нататъшното разширяване на Общността. Това са Франция, Холандия, Белгия, Люксембург и Дания. \r\nНезависимо от това, чуждестранните лидери продължават да насърчават Атина и Скопие да постигнат компромис. Помощник-държавният секретар по въпросите на Европа и Евразия Уес Мичъл увери, че Вашингтон работи заедно с ЕС и Германия, за да може Македония да стане член на НАТО.\r\nМеждувременно гръцката опозиционна партия „Нова демокрация“ заяви, че коалиционното правителство изглежда е готово да приеме  компромис в преговорите със Скопие по въпроса за името, само за да остане на власт.\r\n*** Държавният департамент на САЩ е евакуирал от Китай най-малко още двама американски дипломати, заболели от мистериозна болест, засегнала слуха им.\r\nСъгласно разпространените доклади, до консулството на САЩ в южния китайски град Гуанджоу е изпратен медицински екип, който да изследва дипломатическия персонал и техните семейства.\r\nДо този момент 24 американски държавни служители и членове на техните семейства, изпратени в Куба и един – в Китай, са се оплакали от симптоми на странната болест. Те са подобни на тези, които настъпват при сътресения и леко мозъчно увреждане.\r\nДържавният секретар Майк Помпео направи изявление по-рано тази седмица, в което обяви, че ще бъде създадена работна група с цел изясняване на причините за „здравните инциденти“. \r\n„Точното естество на заболяването на засегнатия персонал и дали е налице обща причина за всички случаи все още не е установено\", подчерта Помпео.\r\n*** Партия „Сръбска листа“, чиито членове представляват интересите на косовските сърби в парламента в Прищина, поиска спешна среща с президента на Сърбия Александър Вучич във връзка с решението на местния парламент да ратифицира споразумението за митнически съюз между Косово и Албания.\r\nПартията на косовските сърби излезе с изявление, че тези действия на косовския парламент изискват спешна среща между представителите на „Сръбска листа“ и президента Вучич.\r\nВ изявлението се добавя, че споразумението е напълно неприемливо и е продукт на политическо насилие в парламента в Прищина.\r\n„Сръбска листа смята, че това решение е манифестация на политиката за образуване на Велика Албания. Това е потвърждение, че спешно трябва да проведем среща между представители на Сръбска листа и президента Вучич“, се казва още в съобщението.\r\n*** Според медийни доклади до петък, 8 юни, ще настъпят бързи промени в преговорите за името - лидерът на кабинета в Скопие Зоран Заев трябва да реши дали да приеме предложението „Република Северна Македония“.\r\nПо данни на гръцкия вестник „Та Неа“ ако отговорът на Заев бъде положителен, македонският премиер ще разговаря с гръцкия си колега Алексис Ципрас. Ако обаче Скопие не приеме предложението, договорено в Ню Йорк между външните министри Никола Димитров и Никос Коциас, двете страни ще пропуснат шанса си да постигнат решение на дългогодишния спор, който хвърля сянка върху двустранните им отношения.\r\n***Говорителят на Министерството на външните работи на Турция Хами Аксой в сряда отговори на изявление на президента на Гърция Прокопис Павлопулос по отношение на европейската програма за околната среда „Натура 2000“.\r\nВ отговор на зададен му въпрос, Аксой предупреди ЕС „да не се превръща в инструмент на гръцките политически експлоатации“.\r\n„Добре известно е, че Гърция отдавна използва програмите за околната среда на ЕС, основно „Натура 2000“, по отношение на егейските въпроси“, заяви говорителят на външното министерство, като добави, че ведомството е излязло с изявление по въпроса на 31 март.\r\n„Турската позиция по въпроса миналата седмица бе обяснена и на представител на делегацията на ЕС“, добави той.\r\nСпоред думите на Аксой, гръцкият президент е направил съобщение, в което се установяват пресилени връзки между мрежата на „Натура 2000“, границите и територията.\r\n„Тези изявления нямат никаква юридическа стойност. Нещо повече, подобни изявление от изповеднически характер демонстрират, че Гърция просто злоупотребява с програмите за околната среда на ЕС като  „Натура 2000“ според своята политическа целесъобразност“.\r\nТурският политик подчерта, че Турция няма да приеме възможен свършен факт, който Гърция може да представи спрямо географските формации в Егейско море, чийто статут се оспорва.\r\n„Йени Шафак“ обяснява, че десетилетния спор между Турция и Гърция за необитаеми егейски островчета докара двете страни на ръба на война през 1996 година и доведе до ново напрежение през тази година.\r\n***", "date": "2018.06.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/07/2531044/zam-ministar-denitsa-sacheva-vav-varna-diskutirame-vazmozhnostite-za-vzaimno-priznavane-na-diplomi-v-es.html", "text": "Една от основните теми на заседанието на Комитета по образование към Европейския съюз, който се провежда във Варна, е свързана с възможностите за взаимно признаване на дипломи. Това каза зам.-министърът на образованието Деница Сачева, преди откриването на срещата, предаде репортер на Радио „Фокус“ – Варна. Сачева посочи, че в момента има редица административни трудности и спънки пред децата, които по някаква причина пътуват в чужбина. „Няма още бърза писта за взаимно признаване образователни степени, държат се приравнителни изпити, изискват се множество документи и това затруднява много от нашите сънародници“, коментира зам.-министър Сачева. Според нея именно възможностите за по-лесен преход от една образователна система в друга в рамките на ЕС ще са в основата на обсъжданията във Варна. В града за заседанието пристигнаха близо 70 експерти на високи позиции в образователните министерства на 28-те страни-членки. „Идеята е да се намери подходящият механизъм, с който децата в миграция да имат достъп да упражнят правото си на образование е основна в дневния ред“, поясни Сачева. По думите ѝ децата в миграция не са проблем само за България, а и за останалите страни в ЕС, сред които и Испания, Португалия, Литва и Полша. Според нея конкретни мерки, които ще се обсъждат са свързани и с взаимното признаване на дипломи, възможността за по-бърз и лесен преход от една към друга образователна система. „Ако едно дете е учило 3 месеца в Португалия, много по-бързо и много по-лесно, без излишни трудности, трябва да може да се запише на училище в България. В момента това затруднява нашите сънародници, особено тези, които са с по-нисък образователен статус“, коментира още зам.-министърът. Тя добави, че в момента българските деца, които пътуват в чужбина с родителите си изпитват трудности за признаване на образователното ниво. „В подобни случаи при завръщането си децата обикновено биват записвани в по-ниския клас, а това е силно демотивиращо за много от тях и води до повишаване на степента за отпадане от образователната система когато пораснат“, уточни Сачева. Тя припомни, че механизмът за обхват на децата в образователната система е инициатива на българското Министерство на образованието и науката, благодарение на която 22 000 деца са се върнали обратно в клас. Комитетът по образование към Европейския съюз ще заседава в следващите два дни във Варна. Гостите ще се срещнат с варненски студенти и преподаватели и на практика градът ще представи лицето на българското образование пред топ експертите в  образованието на другите държави-членки, отчете още зам.-министърът.\r\nДиана СТОЕВА", "date": "2018.06.07", "title": "Зам.-министър Деница Сачева: Във Варна дискутираме възможностите за взаимно признаване на дипломи в ЕС"}
{"url": "http://www.focus-news.net/news/2018/06/07/2531048/plenumat-na-visshiya-sadeben-savet-predlaga-konkretni-merki-za-povishavane-na-sigurnostta-v-sadebnite-sgradi.html", "text": "Пленумът на Висшия съдебен съвет прие единодушно решения във връзка с проведеното на 31 май 2018 г. изслушване на главния директор на Главна дирекция „Охрана“. Това съобщиха от пресцентъра на Висшия съдебен съвет. Пленумът намира, че действащата сега организация на охраната на съдебната сграда на специализираните органи на съдебната власт на ул. \"Черковна\" в гр. София не гарантира в необходимата степен сигурността на магистратите при осъществяване на техните правомощия и на гражданите, участници в наказателните производства, провеждани там. В решението се посочва, че изпълнението на задълженията на ГД „Охрана“ в съдебните сгради в страната не отговаря в необходимата степен на изискванията на закона, а именно чл. 391, ал. 3, т. 1 от ЗСВ.\r\nПленумът предлага, министърът на правосъдието да предприеме мерки за осигуряване на щатна численост на ГД „Охрана“, адекватна на задачите по гарантиране сигурността и реда във всички съдебни сгради.\r\nПредлага се на главния директор на ГД „Охрана“ да предприеме незабавни мерки (включително осигуряване на щатна численост и технически средства) за създаване на необходимата организация на охраната на съдебната сграда на специализираните органи на съдебната власт на ул. Черковна в гр. София, съгласувано с административните ръководители на специализираните съдилища и прокуратури. С решението се препоръчват и мерки за поетапно, до края на 2018 г., поемане на охраната (изпълнение на задълженията по чл. 391, ал. 3, т. 1 и т. 2 от ЗСВ) на всички съдебни сгради в страната със служители на ГД „Охрана“, като охрана със сигнално-охранителна техника се извършва по изключение, само извън установеното работно време и в почивни и празнични дни.\r\nПленумът на ВСС прие, че на първото му заседание през месец октомври 2018 г. ще се проведе изслушване на главния директор на ГД „Охрана“ по изпълнението на предложенията в настоящото решение, след предварително представяне от него на писмена информация за предприетите действия.", "date": "2018.06.07", "title": "Пленумът на Висшия съдебен съвет предлага конкретни мерки за повишаване на сигурността в съдебните сгради"}
{"url": "http://www.focus-news.net/news/2018/06/07/2531047/dobrich-dobrudzhanskiyat-zemedelski-institut-ima-ambitsiyata-na-negova-teritoriya-da-bade-izgraden-regionalen-nauchen-tsentar.html", "text": "Добрич: Добруджанският земеделски институт (ДЗИ) край Генерал Тошево има амбицията на негова територия да бъде изграден Регионален научен център. Това съобщи директорът на института доц. д-р Илия Илиев, предаде кореспондентът на Радио „Фокус” – Варна. В ход е подготовката на документацията за кандидатстване за финансиране на проекта, който е по ОП „Наука и образование за интелигентен растеж“. Средствата биха подпомогнали ръководството на ДЗИ да обнови на 80% своята база и да закупи апаратура. Към това се добавя и възможност за подобряване на размера на трудовите възнаграждения на научните работници. Със съжаление доц. Илиев сподели, че средствата са пренасочени към ОП „Иновации и конкурентноспособност“. Той добави, че в края на този месец се очаква да бъде взето решение относно идеята за изграждане на регионални научни центрове. Почти напълно документацията по този проект на ДЗИ е подготвена и надеждите са, че той ще се реализира. Подбрани са научни и асоциирани партньори. Другата новина от Института е, че до месец се очаква приключване на обществена поръчка за закупуване на земеделска техника за над 400 000 лв. Предстои сключване на договори и доставка на апаратурата. Доц. Илиев отбеляза, че се инвестира в надежда и не много скъпа техника. Средствата са осигурени от държавата. \r\nЖулиета НИКОЛОВА", "date": "2018.06.07", "title": "Добрич: Добруджанският земеделски институт има амбицията на негова територия да бъде изграден Регионален научен център"}
{"url": "http://www.focus-news.net/news/2018/06/07/2531052/nova-makedoniya-makedoniya-dali-ilindenska-makedoniya-beshe-izmama-za-erga-omnesi.html", "text": "Старо правило е, че във всеки хаос има и строго контролиран ред, който води към целта, която трябва да се постигне. И ако и (министърът на отбраната Радмила) Шекеринска ни каза, че ерга омнес, подарен на Гърция с „илинденска“, важи само за това (безсмислено) предложение, трябва да се запитаме дали е баш така. Споменатата вече ни подцени, когато ни обясняваше, че ще ни вкара НАТО за шест месеца и не би трябвало това да бъде нещо ново. Значи, според най-новите информации (от 29 май 2018 г.), в Брюксел е постигнат някаква нова договорка, с наше ново име, което никак не може да не бъде за цялостна употреба. Ако е така, а така изглежда, тогава не беше ли „илинденска“ само пробен балон, за да се прикачи ерга омнес като неизбежно решение? В ТВ дуела, Заев попита Мицковски: „А какво имаш ти против „Илинденска Македония“? Не получи отговор, но идеята е отлична – кой има нещо против „Илинденска Македония“, пише бившият македонски и югославски дипломат Ристо Никовски в материал за скопското електронно издание „Нова Македония“, представен без редакторска намеса.\r\nВ ход е опасна игра, която трябва да ни залъже. Илинден е нашият национален мит, но никак не може и не трябва да бъде и име на държавата и затова властта ни хваща в капан и ни взима за глупаци. Идеята е: ако с него може ерга омнес, защо да не може и с друго име? Ледът е счупен. А нашите „патриоти“, които разпродават страната, твърдят, че са матирали Гърция. Пред целия народ и без никакви скрупули, Заев каза на Мицковски, че чрез този предлог, Гърция за първи път е признала съществуването на македонски народ и език. По-голяма лъжа, здраве му кажи. А Гърция просто отхвърли „илинденска“ с презрение и призна само частта за ерга омнес. Според самия Заев, предложението не го е приел дори  и Ципрас. Той се е съгласил само да го предаде в Атина. Заев заяви, че – „една опция е отворена и за двете страни“. Тогава, кой, къде и какво от гръцка страна е приел, че ние сме македонци и че имаме и такъв език? Отговорът е – никой и никъде. Такова нещо няма да се случи нито сега нито (най-малко) в следващите 50 години. Тогава, най-вероятно, няма да имат и кого да признават. Ако Заев продължава така, скоро няма да ни има в списъка на нациите. Времето ще покаже дали „илинденска“ е била само трик, за да се прокара ерга омнес. Ако е така, тези, които унищожават македонския народ, ще бъдат наказани още по-жестоко. Самото предложение, името на държавата да бъде „Илинденска Македония“, обърка всички, освен – гърците. Ако не става въпрос за съзнателна, или дори договорена манипулация, Коцияс и Ципрас пренесоха жадни през водата нашите преговарящи по крайно тънък, максимално професионален, но и изцяло нечестен начин. Тогава, с тази безсмислица, Димитров и Заев излязоха аматьори и невероятни наивници. Първо и основно, не се излиза с ново предложение и с ерга омнес, без дълбочинен анализ и предвиждане на всички последици, които ще дойдат в резултат. А такива в случая има немалко.\r\nВторо и ключово, в дипломацията има неписано, но стриктно спазвано правило, че веднъж дадена концесия или отстъпка остава на масата, докато проблемът не се реши. Този принцип обвързва всички, без оглед дали знаят това или не. Именно затова, всички отговорни търсят чуждестранни експерти в такива случаи. Този проблем е от огромно значение за страната, уникален е, изключително сложен и комплициран, а включва и главни международни фактори, които открито работят срещу интересите на Македония. С оглед на това, че нашите дипломатически възможности са скромни, тази нужда не е преувеличена. Нашият директен противник, обаче, има дипломация с голям опит, а сигурно са наели и водещи чуждестранни съветници. И Вашингтон, Брюксел, Берлин... са с тях.\r\nТрето и много важно е, че при решаване на проблеми, които дълго време са били нерешени и не само при такива, в никакъв случай не трябва да се показва никакво бързане. Видят ли те, че нямаш време, исканията на другата страна неконтролируемо се увеличават. Тъкмо такава грешка прави сега Македония.\r\nНа Коцияс и Ципрас веднага им е станало ясно, че „Илинденска Македония“ е абсолютно неприемлива. Ще попитате – защо тогава не са го отказали? Отговорът е прост – няма добър политик, който ще откаже златна кокошка: Македония за първи път призна ерга омнес, за което Гърция настоява от самото начало на преговорите. Това е придобивка, за която не са смеели даже да сънуват. Така е, когато преговарят аматьори с експерти. Вторите ги возят първите, докато тези гордо махат наляво и надясно без да са наясно, накъде ги носят. Гърците триумфално приеха безумния подарък за ерга омнес, а самото име го отхвърлиха с гордост и Македония е доведена до безизходна ситуация. За разлика от нас, гърците водят целия този процес без никаква грешка. Отначало изолираха Нимиц и превърнаха посредничеството в директни преговори, което не трябва да приемаме на никоя цена. След това,  включват Нимиц от време на време, когато им потрябва да потвърдят и бетонират своите придобивки. Резултатите за нас са катастрофално: призната е същинска промяна на името с географско определение пред Македония, а веднага след това се даде съгласие и за ерга омнес. Разбира се, сега Нимиц отново е в играта. За да се официализира нашата нова и цялостно девалвирана позиция в спора.\r\nПредложението „илинденска“ беше безумие. От самото начало гърците видяха иредентизъм в преамбюла на нашата Конституция, защото се отнася до Крушевската република и до АСНОМ, които са точно двата илиндена. Андонис Самарас, преди признаването на Македония, на 17 януари 1992 година, изпраща обширно писмо на колегите министри на външните работи на страните-членки на ЕС, в което пише: \r\nЕдин месец по-късно, на 17 февруари 1992 година, същият текст Самарас го „изрецитира“ и на министерска среща на ЕС, в Лисабон. Това никога не е била негова лична позиция, а официална гръцка политика, която не е променена и до днес. Тези изпълнения на Самарас бяха подготовка за срамната т.н. Лисабонска декларация от юни 1992 година, с която ни се забраняваше да използваме думата „Македония“.\r\nТова е гръцката страна на медала.\r\n(Следва продължение...)\r\nПревод и редакция:", "date": "2018.06.07", "title": "„Нова Македония“ (Македония): Дали „Илинденска Македония“ беше измама за „ерга омнес“?"}
{"url": "http://www.focus-news.net/news/2018/06/07/2531046/blagoevgrad-izklyuchitelno-intenziven-e-trafikat-na-gkpp-kulata.html", "text": "Изключително интензивен е трафикът на ГКПП „Кулата“. Това съобщиха за Радио „Фокус“ - Пирин от Гранична полиция. Преминаването на пункта отнема време, поради проблем от страна на митници. Без проблеми се осъществява преминаването през ГКПП „Илинден“, както и през останалите гранични пунктове с Република Гърция.\r\nНатали СТЕФАНОВА", "date": "2018.06.07", "title": "Благоевград: Изключително интензивен е трафикът на ГКПП „Кулата“"}
{"url": "http://www.focus-news.net/news/2018/06/07/2531045/ombudsmanat-maya-manolova-rakovodstvoto-na-agentsiyata-po-zaetostta-shte-izprati-ekipi-v-podkrepa-za-namirane-na-zaetost-na-sakratenite-minyori-v-bobov-dol.html", "text": "Ръководството на Агенцията по заетостта ще изпрати екипи в подкрепа при намиране на заетост на съкратените миньори в Бобов дол. Това каза пред журналисти в Кюстендил омбудсманът Мая Манолова, предаде репортер на Радио „Фокус” – Кюстендил. Според Мая Манолова екипите от експерти ще разгледат всеки един конкретен случай на миньорите, които ще бъдат съкратени, за да получат съответната подкрепа за започване на работа в региона. „Имат анализ на свободните работни места, на възможностите за Благоевград, Дупница, Кюстендил, София”, каза Мая Манолова. По думите ѝ по-големият проблем ще възникне за миньорите, които ще трябва да се пенсионират, защото народните представители в края на миналата година са променили законодателството, с което се отнема правото на миньорите, съкратени от закриващи се рудници да се пенсионират при определени преференциални условия – 10 години трудов стаж под земята и определена възраст. „Една част от миньорите, които сега ще бъдат съкратени, са работили реално по 20 години под земята, а сега за да се пенсионират ще трябва да чакат вместо навършването на възраст от 45 години – трябва да чакат още 10 - 12 години”, каза Мая Манолова. По думите ѝ тя е внесла предложение за промени в Кодекса за социално осигуряване, но народните представители не са отворили тези предложения и не са ги разгледали. „Този проблем ще се яви в края на тази година, за всички тези които ще бъдат съкратени сега, няколко стотин миньори, от които поне половината имат подземен стаж за пенсиониране. Това ще бъде изключително несправедливо. Веднъж ще бъдат лишени от работните си места, а втори път – няма да могат да се пенсионират”, каза Мая Манолова.\r\nВенцеслав ИЛЧЕВ", "date": "2018.06.07", "title": "Омбудсманът Мая Манолова: Ръководството на Агенцията по заетостта ще изпрати екипи в подкрепа за намиране на заетост на съкратените миньори в Бобов дол"}
{"url": "http://www.focus-news.net/news/2018/06/07/2531055/ombudsmanat-maya-manolova-ima-opasnost-hora-ot-malkite-naseleni-mesta-da-ostanat-bez-vrazka-s-golemiya-grad-zaradi-namaleni-subsidii-za-transport.html", "text": "Има опасност хора от малките населени места да останат без връзка с големия град заради намалени субсидии за транспорт. Това каза пред журналисти омбудсманът Мая Манолова, предаде репортер на Радио „Фокус” – Кюстендил. В рамките на изнесената ѝ приемна в Кюстендил Мая Манолова беше потърсена за помощ от страна на автобусни превозвачи, извършващи превози до планински и отдалечени села на територията на Община Кюстендил. Проблемът е свързан с драстичното намаляване на получаваните от тях субсидии. Тези субсидии се получават от Министерство на транспорта, през Министерство на финансите. „През 2015 година тази сума е била 89 хиляди лева, през 2016 година са били 77 хиляди лева, сега средствата са намалени на 31 хиляди лева. Това на практика ще остави една част от населените места без транспорт, без връзка с големия град и със света. Ние влизаме по следите на парите, защото от получената информация от Министерство на финансите излиза, че средствата тази година, с които се субсидират междуселищните превози, са се увеличили с 2 млн. лева, но реално средствата за Община Кюстендил са се намалили с половина”, каза Мая Манолова. По думите ѝ ще се направи връзка с двете министерства, за да може превозвачите да получат своите субсидии и да се гарантира превозването на хората, защото за Община Кюстендил която е със 70 населени места, е от жизнено важно значение. По тази тема местният обществен посредник Васил Иванов посочи твърдение на „Автомобилна администрация, в което се казва, че от 2014 година тези субсидии не са променяни, а с писмо на Министерство на финансите се твърди, че са отпуснати 2,5 млн. лева повече за субсидии.\r\nВенцеслав ИЛЧЕВ", "date": "2018.06.07", "title": "Омбудсманът Мая Манолова: Има опасност хора от малките населени места да останат без връзка с големия град заради намалени субсидии за транспорт"}
{"url": "http://www.focus-news.net/news/2018/06/07/2531054/varna-esennata-akademiya-na-mezhdunarodniya-festival-na-chervenokrastkite-i-zdravni-filmi-se-provezhda-pod-patronazha-na-vitsepremiera-iliyana-yotova.html", "text": "Вицепремиерът Илияна Йотова ще открие Есенната академия на Международния фестивал на червенокръстките и здравни филми, която ще се проведе в началото на месец октомври в Санаторно-оздравителния комплекс „Камчия“ край Варна. Това стана ясно на работна среща, която се проведе в БЧК – Варна, предаде репортер на Радио „Фокус“ – Варна. Есенната академия на Международния фестивал на червенокръстките и здравни филми се провежда под патронажа на Илияна Йотова, вицепрезидент на Република България. Традиционно програмата на Есенната академия обхваща три основни модула – дискусионен, обучителен и прожекции на документални, късометражни и премиерни игрални филми. Предварителната програма предвижда участие на вицепрезидента Илияна Йотова и в дискусионния форум, като вероятните теми ще бъдат свързани с агресията и отговорността на медиите, както и с агресията и потърпевшите граждани. Проф. Божидар Манов, художествен директор на фестивала, припомни, че мотото е „Агресия – хуманност – кино“. „Общата рамка наистина е „Агресия – хуманност – кино“, това го запазваме като традиционна формула, но добре си даваме сметка, че киното претърпя много медийни трансформации“, заяви проф. Божидар Манов.\r\nМарияна ВАЛЕНТИНОВА", "date": "2018.06.07", "title": "Варна: Есенната академия на Международния фестивал на червенокръстките и здравни филми се провежда под патронажа на вицепремиера Илияна Йотова"}
{"url": "http://www.focus-news.net/news/2018/06/07/2531058/liderat-na-bsp-sofiya-kaloyan-pargov-shte-se-sreshtne-s-chlenove-i-simpatizanti-ot-rayon-krasna-polyana-na-8-yuni.html", "text": "На 8 юни в 18.00 часа лидерът на БСП – София Калоян Паргов ще се срещне с членове и симпатизанти от район „Красна поляна“. Това съобщиха от пресцентъра на БСП - София. Събитието е по случай обновяването на районния клуб на партията, който се намира в блок 34 на бул. \"Вардар\". В срещата ще вземат участие и народните представители Петър Витанов и Николай Цонков.", "date": "2018.06.07", "title": "Лидерът на БСП – София Калоян Паргов ще се срещне с членове и симпатизанти от район „Красна поляна“ на 8 юни"}
{"url": "http://www.focus-news.net/news/2018/06/07/2531057/dots-ana-dzhumalieva-kzd-nedostapnata-arhitekturna-sreda-e-forma-na-diskriminatsiya.html", "text": "Съгласно Закона за защита от дискриминация, недостъпната архитектурна среда е форма на дискриминация. Това заяви председателят на Комисията за защита от дискриминация доц. д-р Ана Джумалиева на среща на комисията с обществеността и медиите във Варна, предаде репортер на Радио „Фокус“ – Варна. „Посещението на КЗД във Варна е рамките на кампанията „Достъпна България“, която е стартира на 3-ти декември 2017 г. в Международния ден на хората с увреждания. Кампанията е безсрочна и е насочена към подобряването и насочване на вниманието за по-добра архитектурна среда“, добави доц. Д-р Ана Джумалиева. По думите ѝ дейностите, които влизат в тази кампания са проверки на територията на цялата страна с оглед констатиране на достъпност. Всички сгради и всички институции, както от публичният сектор, така и от частния, трябва да бъдат достъпни за всички хора. „По дейностите, свързани с кампанията, КЗД активно провежда в столицата и страната изследване на достъпността на градската инфраструктура и публичните обекти, за да покаже добрите практики, както и да даде задължителни предписания там, където е необходимо“, допълни Ана Джумалиева.\r\nМилена СТОЕВА", "date": "2018.06.07", "title": "Доц. Ана Джумалиева, КЗД: Недостъпната архитектурна среда е форма на дискриминация"}
{"url": "http://www.focus-news.net/news/2018/06/07/2531059/akad-georgi-markov-tryabva-da-varvim-kam-natsionalno-saglasie-i-edinenie-i-smyatam-che-agentsiya-fokus-shte-doprinese-za-tova.html", "text": "Трябва да вървим към национално съгласие и единение и смятам, че Агенция „Фокус“ ще допринесе за това. Това каза историкът акад. Георги Марков в интервю за Агенция „Фокус“ по повод 18-ия рожден ден на агенцията. „Края на септември тази година ще отбележим 100 години от началото на гражданската война в България, когато ние българите, след 3 войни, след 2 национални крушения започнахме да се убиваме. В гражданската война няма победители, всички са губещи. Нека не губим повече историческо време и национална енергия и да се хванем с изграждането на едно по-добро бъдеще на България, така че младите да не напускат държавата през Терминал 2, а да решат, че България е родното място, на което трябва да останат за по-доброто и бъдеще“, допълни още акад. Марков. \r\nЦветелин ДИМИТРОВ", "date": "2018.06.07", "title": "Акад. Георги Марков: Трябва да вървим към национално съгласие и единение и смятам, че Агенция „Фокус“ ще допринесе за това"}
{"url": "http://www.focus-news.net/news/2018/06/07/2531041/ministar-temenuzhka-petkova-moratorium-varhu-proekta-aets-belene-nyama-i-nikoga-ne-e-imalo.html", "text": "Мораториум върху проекта АЕЦ „Белене“ няма и никога не е имало такъв. Това каза пред журналисти в парламента министърът на енергетиката Теменужка Петкова след гласуването на проекторешенията на ГЕРБ и БСП за проекта АЕЦ „Белене“, предаде репортер на Агенция „Фокус“. „Днес Народното събрание прие решение да се възобновят действията, свързани с възможността за реализация на проекта АЕЦ „Белене“ в условията на пазарна реализация и чрез отделяне на пасивите и активите в отделна компания“, обясни тя. „Решението, което е взело Народното събрание през 2012 година, е подкрепящо действията на правителството тогава. С решението, което се взима днес, това е новата воля на българския парламент“, посочи Теменужка Петкова. „Искам това да стане ясно – никога не е имало мораториум над този проект“, заяви тя. \r\nБиляна ИВАНОВА", "date": "2018.06.07", "title": "Министър Теменужка Петкова: Мораториум върху проекта АЕЦ „Белене“ няма и никога не е имало"}
{"url": "http://www.focus-news.net/news/2018/06/07/2531062/ek-predlaga-nay-ambitsioznata-do-momenta-programa-za-nauchni-izsledvaniya-i-inovatsii-v-byudzheta-na-es-sled-2020-g.html", "text": "По следващия дългосрочен бюджет на ЕС за периода 2021—2027 г. Комисията предлага 100 милиарда евро за научни изследвания и иновации. Това съобщиха от пресцентъра на Представителството на ЕК в България. С новата програма „Хоризонт Европа“ ще се надграждат постиженията и успеха на предишната програма за научни изследвания и иновации („Хоризонт 2020“). Тя също така ще помогне за запазване на челните позиции на ЕС в областта на научните изследвания и иновациите. \r\nПрограмата „Хоризонт Европа“ ще продължи да бъде двигател на забележителни научни постижения чрез Европейския научноизследователски съвет и стипендиите и обмена по програмата „Мария Склодовска-Кюри“, като с нея ще бъдат въведени и следните основни нови характеристики: \r\n- Европейски научноизследователски съвет, с което да се помогне на ЕС да се превърне във водеща сила при разработването на иновации, с които се създават нови пазари. \r\n- Нови цели в ЕС за научни изследвания и иновации с акцент върху социалните предизвикателства и промишлената конкурентоспособност. \r\n- Увеличаване до максимална степен на потенциала за иновации в рамките на ЕС. \r\n- Повече откритост. \r\n- Ново поколение европейски партньорства и активизирано сътрудничество с други програми на ЕС.", "date": "2018.06.07", "title": "ЕК предлага най-амбициозната до момента програма за научни изследвания и иновации в бюджета на ЕС след 2020 г."}
{"url": "http://www.focus-news.net/news/2018/06/07/2531056/direktnata-liniya-s-vladimir-putin-zapadat-shte-prekrati-natiska-sreshtu-rusiya-kogato-osaznae-che-toy-e-kontraproduktiven.html", "text": "Западът ще прекрати натиска срещу Русия тогава, когато осъзнае, че той е контрапродуктивен. Това заяви държавният глава на Руската федерация, отговаряйки на въпрос в рамките на годишната „директна линия“, предава РИА Новости.\r\nПутин подчерта, че Русия е длъжна да защитава интересите си във всички области. \r\nНа въпрос защо в света не желаят да чуят гласа на Москва, Путин предположи, че това е един от начините за сдържане на Русия. „Защо правят това? Виждат, че Русия е конкурент“, обясни лидерът на Кремъл, като същевременно оцени политиката на Запада спрямо страната като погрешна. \r\nПутин подчерта, че сътрудничеството би довело до ръст на икономиката в световен мащаб. „Западните партньори започнаха да разбират това“, допълни руският лидер.\r\n„Директната линия“ с Владимир Путин се организира за 16-ти път. Тази година към президента на Русия постъпиха 19 хил. въороса, а от възможността за обръщение към Путин на специалния интернет сайт се възползваха 185 хил. души.Тереза Герова", "date": "2018.06.07", "title": "„Директната линия“ с Владимир Путин: Западът ще прекрати натиска срещу Русия, когато осъзнае, че той е контрапродуктивен"}
{"url": "http://www.focus-news.net/news/2018/06/07/2531049/dora-yankova-bsp-chestit-rozhden-den-na-agentsiya-fokus-18-godini-e-vazrast-v-koyato-se-mechtae-i-se-skacha-kam-po-silni-i-ambitsiozni-proekti.html", "text": "Честит рожден ден на Агенция „Фокус“ - 18 години е възраст, в която се мечтае и се скача към по-силни и амбициозни проекти. Това каза народният представител от ПГ на „БСП за България“ Дора Янкова по повод 18-ия рожден ден на Агенция „Фокус“. „Вие сте национална медия - медия, която информира“, каза Янкова. Тя посочи, че тя и нейните близки имат необходимост от „Фокус“, за да видят новините в България, обективно представени. „Да видя новините в света и да се информирам за обществени и политически тенденции. 18 години е зрялост, мъжество, сила и енергия“, каза Дора Янкова. „На всички работещи в Агенцията много здраве, на президента и собственика на Радио и Агенция „Фокус“ Красимир Узунов да бъде все така модерен, иновативен, патриот и родолюбец“, каза Дора Янкова. Тя подчерта, че за Родопите „Фокус“ е изключително важна медия. „През вас тук се утвърждава и държава, и държавност, и българско, и родолюбие. В тази посока смятам, че това, което правите за Родопите е изключително важно. Честит рождед ден“, каза Янкова. \r\nДеница КИТАНОВА", "date": "2018.06.07", "title": "Дора Янкова, БСП: Честит рожден ден на Агенция „Фокус“ - 18 години е възраст, в която се мечтае и се скача към по-силни и амбициозни проекти"}
{"url": "http://www.focus-news.net/news/2018/06/07/2531065/pazardzhik-ogranicheno-e-dvizhenieto-v-aktivnata-lenta-pri-km-91-na-avtomagistrala-trakiya-v-posoka-burgas-poradi-goryasht-avtomobil.html", "text": "Ограничено е движението в активната лента при км 91 на автомагистрала \"Тракия\" в посока Бургас поради горящ автомобил. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2018.06.07", "title": "Пазарджик: Ограничено е движението в активната лента при км 91 на автомагистрала \"Тракия\" в посока Бургас поради горящ автомобил"}
{"url": "http://www.focus-news.net/news/2018/06/07/2531050/angelin-tsachev-eso-profesionalniyat-podhod-na-fokus-kategorichno-e-korektiv-na-protsesite-vav-vsichki-sferi-na-obshtestveno-politicheskiya-zhivot.html", "text": "Професионалният подход на „Фокус“ категорично е коректив на процесите във всички сфери на обществено-политическия живот. Това каза Ангелин Цачев, изпълнителен директор и член на УС на Електроенергийния системен оператор, по повод 18-ия рождения ден на Агенция „Фокус“. „За мен е привилегия и удоволствие да имам възможността да изразя сърдечните си благопожелания за вашия рожден ден. Все пак 18 години на водеща информационна агенция са сериозно основание за удовлетворение. Не зная в медийния живот кога се достига до пълнолетие, но знам, че с качествената работа на вашия екип сте достигнали пълноправие още в първите години на медийния живот в България. Вие не само, че сте източник на актуални новини за аудиторията и колегите ви от другите медии, но и мигновеното ви отразяване на събитията и развитието от тези събития, определено способства надеждната информираност на вашите читатели и слушатели. През годините сте доказали, че точно и вярно отговаряте на потребностите на аудиторията. Пълно и безпристрастно поднасяне на актуалните вести, което смятам, че е много полезно за цялата аудитория”, каза Ангелин Цачев. \r\n„Няма да подмина и без заслужени адмирации коментарите ви рубрики като радио платформата ви. Искам да засвидетелствам отново и задоволството си от обективното отразяване на новините и от динамично развиващия се енергиен сектор на страната, което е изключително важно за нас, частниците в целия енергиен сектор. Много искам да приемете моите искрени пожелания към целия ви екип за здраве, успех и още много посрещнати рождени дни с удовлетворение и равносметка за растеж и напредък“, добави Цачев.\r\nЛюба АЛЕКСИЕВА", "date": "2018.06.07", "title": "Ангелин Цачев, ЕСО: Професионалният подход на „Фокус“ категорично е коректив на процесите във всички сфери на обществено-политическия живот"}
{"url": "http://www.focus-news.net/news/2018/06/07/2531066/poveche-ot-40-dushi-preminaha-prez-iznesenata-priemna-na-ombudsmana-maya-manolova-v-kyustendil.html", "text": "Повече от 40 души преминаха през изнесената приемна на омбудсмана Мая Манолова в Кюстендил, предаде репортер на Радио „Фокус” – Кюстендил. Други седем души са оставили писмени жалби, по които екипът на омбудсмана ще работи. В рамките на приемната са подадени и три колективни жалби по проблеми, важни за региона. Първият проблем е свързан с черешовата кампания и със самите производители. Част от черешопроизводителите проведоха среща с омбудсмана и изложиха своите проблеми. Втората колективна жалба касае опазването на селскостопанското имущество, включително черешовата реколта. Третата колективна жалба е подадена от страна на превозвачи, извършващи автобусен транспорт до малките населени места на територията на Община Кюстендил. При тях има драстично намаляване на субсидиите. Освен това останалите граждани са поставили други теми и проблеми. Екипът на омбудсмана Мая Манолова е провел разговори с хората и се работи по подадените жалби и сигнали.\r\nВенцеслав ИЛЧЕВ", "date": "2018.06.07", "title": "Повече от 40 души преминаха през изнесената приемна на омбудсмана Мая Манолова в Кюстендил"}
{"url": "http://www.focus-news.net/news/2018/06/07/2531061/vyara-tserovska-kmet-na-pernik-obektivnostta-e-nay-vazhniyat-kriteriy-koyto-lipsva-na-mnogo-fokus-obache-go-pritezhava.html", "text": "Обективността е най-важният критерий, който липсва на много, „Фокус“ обаче го притежава. Именно заради това „Фокус“ е уважавана, търсена, затова е номер едно. Това каза за Радио „Фокус“ кметът на Община Перник Вяра Церовска по повод 18-ия рожден ден на Агенция „Фокус“. По думите ѝ няма българин, който да не следи медията. „Безкрайно уважавам това, което вие правите. Вашата обективност и отношение към всички страни по всеки един въпрос, който е поставен. Уважавам и президента на Радио и Агенция „Фокус“ Красимир Узунов, който е невероятно интересен и приятен събеседник, който ни дава много на всички нас, които контактуваме с медията, на всички общественици и политици“, обясни тя. Вяра Церовска пожела здраве и успех на екипа на „Фокус“ и още много по 18.", "date": "2018.06.07", "title": "Вяра Церовска, кмет на Перник: Обективността е най-важният критерий, който липсва на много, „Фокус“ обаче го притежава"}
{"url": "http://www.focus-news.net/news/2018/06/07/2531064/pp-abv-shte-dade-preskonferentsiya-za-sluchaya-sas-strelbata-v-botevgrad-na-8-yuni.html", "text": "Утре (петък), 08.06.2018 г., ръководството на ПП АБВ ще даде пресконференция. В събитието ще участват председателят на партията Румен Петков, членът на НС на АБВ Константин Проданов, зам.-областният председател на партията за област София и председател на общинската структура на АБВ в Правец Венцислав Николов и председателят на АБВ – Ботевград Веселин Василев. Това съобщиха от пресцентъра на партията. То ще се проведе от 11.00 ч. в централата на партията, гр. София, ул. “Врабча“ 23.\r\nТемите ще са:\r\n1. Случаят със стрелбата в Ботевград. Защо още преди седмица ПП АБВ поиска оставката на вътрешния министър Валентин Радев, поради няколкомесечното му бездействие, което остави РУ Ботевград без достатъчно личен състав, който да опазва сигурността на гражданите в населеното място и региона. \r\n2.Ескалацията на престъпността в района на Ботевград, конкретни примери.", "date": "2018.06.07", "title": "ПП АБВ ще даде пресконференция за случая със стрелбата в Ботевград на 8 юни"}
{"url": "http://www.focus-news.net/news/2018/06/07/2531060/18-godini-agentsiya-fokus-lider-sred-sredstvata-za-masova-informatsiya-obzor.html", "text": "За своите 18 години Агенция „Фокус“ се утвърди като лидер сред средствата за масова информация. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Вицепремиерът Валери Симеонов заяви, че медии като „Фокус“ би трябвало да бъдат удостоени с най-висока държавна награда.Председателят на парламента Цвета Караянчева каза, че „Фокус“ е една от най-обективните и патриотични медии и пожела по повод пълнолетието ѝ още по-широк ефир.Министърът на младежта и спорта Красен Кралев коментира, че през годините \"Фокус\" е затвърдил лидерското си място сред средствата за масова информация чрез поднасянето на актуални и обективни новини.Министърът на здравеопазването Кирил Ананиев отбеляза, че от създаването си досега медията поддържа най-високи стандарти за обективна журналистика.Началникът на отбраната ген. Андрей Боцев отбеляза, че вече 18 години Агенция „Фокус\" е безкомпромисна в професионализма и именно с това медията е спечелила завидно място сред информационните агенции.Бригаден генерал Явор Матеев заяви, че Агенция „Фокус” категорично е извоювала мястото, позицията и признанието на информационен лидер в България.\r\nНуждаем се от Агенция „Фокус“, ние я уважаваме и обичаме, коментира депутатът от ПГ на ГЕРБ и председател на Комисията по отбрана ген. Константин Попов\r\nСпоред  командира на Военноморските сили контраадмирал Митко Петев бързото, обективно и коректно отразяване на събитията е отличителен знак за високия професионализъм и безспорно журналистическо умение на екипа на „Фокус\".Председателят на Комисията за защита на потребителите (КЗП) Димитър Маргаритов пожела на медията да продължи да създава и следва добрите стандарти и практики в полето на журналистиката.\r\nИнформационна агенция „Фокус\" се доказа като абсолютен лидер в бранша, заяви кметът на Карлово д-р Емил Кабаиванов. По думите му това се дължи на бързината, актуалността и достоверността на журналистическите материали, които медията представя.Кметът на София Йорданка Фандъкова отбеляза, че запазена марка за Агенция „Фокус“ е обективността и професионализмът. Според кмета на Вълчи дол Георги Тронков информационна агенция „Фокус” се е доказала като едно от най-авторитетните средства за масова информация, защото предоставя винаги навременна, точна и изчерпателна информация.\r\nСпоред кмета на Добрич Йордан Йорданов Агенция „Фокус\" не само е намерила пътя към читателите и слушателите, но се утвърди като обективна, навременна и предпочитана медия у нас и сред международната общност.Кметът на Симитли Апостол Апостолов отбеляза, че Агенция „Фокус“ е работила по зрял начин още преди да навърши пълнолетие. Кметът на Казанлък Галина Стоянова заяви, че Агенция „Фокус“ е предпочитана медия .\r\nЗа кмета на Банско Георги Икономов Агенция „Фокус“ е една от най-сериозните, най-обективните и най-патриотичните медии.Кметът на Садово Димитър Здравков обяви, че медията се отличава от другите по това, че се фокусира върху съдбата на обикновения човек и малките населени места.Директорът на Столична библиотека  Юлия Цинзова заяви, че медията е първа със своята бърза новинарска реакция, рефлексия за истинските проблеми на хората и страната, с обективната си позиция по редица вътрешно и външно политически теми.\r\nВсеукраинската обществена организация „Конгрес на българите в Украйна“ също поздрави медията по повод нейния 18-и рожден ден. От там отбелязаха, че  „Фокус“ е платформа за всякакъв тип новини за българите извън България и  по този начин медията изграждате още един мост между държавите.", "date": "2018.06.07", "title": "18 години Агенция „Фокус“ – лидер сред средствата за масова информация (ОБЗОР)"}
{"url": "http://www.focus-news.net/news/2018/06/07/2531067/korneliya-ninova-bsp-balgariya-ima-nuzhda-ot-informatsionna-agentsiya-kato-fokus-razchitame-na-vashata-obektivnost-i-profesionalizam.html", "text": "България има нужда от информационна агенция като „Фокус“  - разчитаме на вашата обективност и професионализъм. Това каза лидерът на БСП Корнелия Нинова по повод 18-ия рожден ден на Агенция „Фокус“. „Честит празник! Честит рожден ден на Агенция „Фокус“! Екип, който буди респект – бързи, обективни, професионалисти“, каза лидерът на БСП. Корнелия Нинова посочи, че медията е изключителна, защото обръща внимание на родолюбивата тема. „Поздравявам Красимир Узунов, че поставя патриотичната тема в центъра на вниманието на агенцията и на екипа. Продължавайте така, бъдете здрави, разчитаме на вашата обективност и професионализъм. България има нужда от такава агенция“, каза тя. \r\nДеница КИТАНОВА", "date": "2018.06.07", "title": "Корнелия Нинова, БСП: България има нужда от информационна агенция като „Фокус“  - разчитаме на вашата обективност и професионализъм"}
{"url": "http://www.focus-news.net/news/2018/06/07/2531053/ognyan-zlatev-predstavitelstvo-na-ek-agentsiya-fokus-se-utvardi-kato-vodesht-informatsionen-lider-ne-samo-v-balgariya-no-i-v-regiona.html", "text": "Агенция „Фокус“ се утвърди като водещ информационен лидер не само в България, но и в региона. Това каза за Радио „Фокус“ ръководителят на Представителството на Европейската комисия в България Огнян Златев по повод 18-годишнината на Агенцията. „Това, което на нас ни прави впечатление и сме безкрайно доволни, е, че европейската тематика присъства много силно в материалите, които Агенция „Фокус“ всеки ден представя, което, разбира се, допринася за изграждането на осведомено обществено мнение за политиките на ЕС и неговата роля за развитието на България“, каза Огнян Златев. Той подчерта последователната редакционна политика на Агенция „Фокус“ да предоставя актуални и задълбочени новини от региона на Западните Балкани и съседните на България държави. „Пожелавам на президента на Радио и Агенция „Фокус“ Красимир Узунов и всички работещи в медията журналисти крепко здраве, творческа мотивация и нови творчески върхове“, каза Огнян Златев.", "date": "2018.06.07", "title": "Огнян Златев, Представителство на ЕК: Агенция „Фокус“ се утвърди като водещ информационен лидер не само в България, но и в региона"}
{"url": "http://www.focus-news.net/news/2018/06/07/2531072/benyamin-netanyahu-siriyskiyat-rezhim-veche-ne-e-imuniziran-sreshtu-otmashtenie.html", "text": "Режимът на сирийския президент Башар ал Асад е „вече не имунизиран\" срещу отмъщение, предупреди израелският премиер Бенямин Нетаняху по време на посещение в Лондон в четвъртък, предава AFP.\r\n„Той вече не е имунизиран, неговият режим вече не е имунизиран. Ако той ни обстрелва, ние ще унищожим силите му... Има нова сметка\", заяи Нетаняху.Тереза Герова", "date": "2018.06.07", "title": "Бенямин Нетаняху: Сирийският режим вече не е имунизиран срещу отмъщение"}
{"url": "http://www.focus-news.net/news/2018/06/07/2531073/mvr-sedem-dushi-sa-zadarzhani-pri-spetsializirana-politseyska-operatsiya-po-liniya-na-narkotitsi-otkriti-sa-kanabisovi-nasazhdeniya-i-domashna-narkolaboratoriya.html", "text": "Седем души са задържани при специализирана полицейска операция по линия на наркотици, открити са канабисови насаждения и домашна нарколаборатория. Това съобщиха от пресцентъра на МВР. Полицейските действия са проведени през последните два дни на територията на ОДМВР - София. Задържани са общо седем души. \r\nОперацията по противодействие на престъпленията, свързани с производството и разпространението на наркотици, е проведена на 5 юни от служители на РУ - Самоков. В гориста местност в землището на село Белчин те попаднали на 250 найлонови чувала с пръст със засадени във всеки един от тях стръкове зелени растения от рода на конопа, както и изградена система за поливане. На място са задържани двама криминално проявени и осъждани мъже. При последвалото претърсване в къща в същото село, собственост на единия от тях, в една от стаите са открити и иззети 25 грама суха зелена тревиста маса канабис, тъмнозелена смолиста бучка хашиш с тегло 40 грама, малко количество бяло прахообразно вещество амфетамин, ловна двуцевна пушка и 20 боеприпаса. На тавана на стопанска постройка в двора на имота полицейските служители разкрили специално оборудвано помещение за домашно производство на марихуана. Иззети са 93 канабисови растения, засадени в саксии, кварцови лампи, вентилатори, въздуховод, електрически трафове, климатик, течна тор и бидони с вода.  \r\nПо-късно същия ден, при друга полицейска акция, проведена от криминалисти от ОДМВР- София и колегите им от РУ - Самоков, е задържан криминално проявен 25-годишен самоковец. При претърсване в дома му са открити и иззети 500 грама зелена тревиста маса марихуана, 17 таблетки екстази и електронна везна. \r\nВ рамките на образуваните по двата случая досъдебни производства на тримата задържани са повдигнати обвинения и им е наложена мярка за неотклонение „парична гаранция“. \r\nПри полицейска операция на служители от РУ - Етрополе, проведена на 5 юни, е задържан криминално проявен и осъждан 26-годишен мъж от с. Лъга, от когото са иззети електронна везна и около 10 грама канабис. По случая е образувано бързо производство. \r\nПолицейски операции за противодействие на престъпленията с наркотични вещества са проведени и на територията на Ботевград на 5 и 7 юни. В хода на първата е извършено претърсване на частен адрес в града. Иззети са 12 топчета със суха зелена тревиста маса канабис и други 30 с неправилна форма, бели на цвят, реагиращи на метамфетамин, укрити на различни места в жилището. Намерени и иззети са още два газови пистолета с неустановена марка и модел и електронна везна.  За срок до 24 часа са задържани двама мъже, установени на адреса.  По случая е образувано досъдебно производство, разследването по което продължава под наблюдението на районната прокуратура. Още два буркана с марихуана, гриндер и електронна везна са иззети тази сутрин при претърсване на друго жилище в Ботевград. Полицейските действия продължават. За срок до 24 часа е задържан обитателят на адреса.", "date": "2018.06.07", "title": "МВР: Седем души са задържани при специализирана полицейска операция по линия на наркотици, открити са канабисови насаждения и домашна нарколаборатория"}
{"url": "http://www.focus-news.net/news/2018/06/07/2531068/krasimira-anastasova-kmet-na-obshtina-dolni-chiflik-fokus-e-na-edno-ot-chelnite-mesta-v-mediynoto-prostranstvo-v-stranata.html", "text": "Бъдете все така коректни, търсейки винаги и другата страна и все така достоверни в отразяване на събитията. Това каза за Радио „Фокус“ – Варна кметът на Община Долни Чифлик Красимира Анастасова по повод 18-ия рожден ден на Агенция „Фокус“. „Наред с това, че предоставяте информацията бързо, а новинарският поток отразява всичко, което се случва, освен в страната и в международната политика, икономика, обществен живот, култура, наука и спорт, искам да ви поздравя най-вече за това, че нито веднъж не си позволихте да напишете нещо непроверено, нещо несериозно и дори жълто. Именно това ви поставя на едно от челните места в медийното пространство в страната“, заяви Красимира Анастасова. „Пожелавам от сърце на целия екип на Информационна агенция „Фокус“ да бъдете най-вече здрави, да продължавате да сте все така навременни и точни в поднасянето на информация и да не губите ентусиазма и вдъхновението, които ви правят толкова добри журналисти“, допълни кметът Красимира Анастасова.\r\nДиана СТОЕВА", "date": "2018.06.07", "title": "Красимира Анастасова, кмет на Община Долни Чифлик: „Фокус“ е на едно от челните места в медийното пространство в страната"}
{"url": "http://www.focus-news.net/news/2018/06/07/2531074/veliko-tarnovo-v-okolo-60-ot-uchilishtata-uchastvashti-v-programata-vseki-uchenik-shte-bade-otlichnik-nyama-otpadnali-detsa.html", "text": "В около 60% от училищата, участващи в програмата на Център „Амалипе“ „Всеки ученик ще бъде отличник“, няма отпаднали деца. Това каза пред журналисти Теодора Крумова, изпълнителен директор на организацията, предаде репортер на Радио „Фокус“ – Велико Търново. Общият брой на образователните институции, които са част от инициативата през настоящата година е 241. Освен това има и 17 асоциирани училища, тоест включили са се в програмата след началото на учебната година. Във Великотърновска област броят на участващите школа е 26. „В училищата, с които работим, процентът на отпадане е намален до 0.7% от 2.8%. Измерва се броят на децата от предходната година, преди училището да стане част от програмата, до момента. Това е среден процент. Училищата, които  участват от по-дълго показват по-добри резултати, естествено.  В около 60% от тях няма отпаднал ученик. Тук наистина се проследява обучението, а не просто регистъра на децата“, коментира още Теодора Крумова и уточни, че около 97% от децата в училищата, с които се работи, продължават средното си образование. „Друг проблем, с който се борим , е  че голяма част от младежите предпочитат, получавайки образование, да скрият етническата си принадлежност, защото така се справят по-лесно с предразсъдъците си. Тя подчерта и, че школата, които са част от програмата не получават финансов ресурс, а предимно методическа подкрепа.\r\nЛуиза ТРАНЧЕВА", "date": "2018.06.07", "title": "Велико Търново: В около 60% от училищата, участващи в програмата „Всеки ученик ще бъде отличник“, няма отпаднали деца"}
{"url": "http://www.focus-news.net/news/2018/06/07/2531071/burgas-postradaloto-pri-strelba-v-slanchev-bryag-22-godishno-momiche-e-izlyazlo-ot-koma.html", "text": "Пострадалото при стрелба в Слънчев бряг 22-годишно момиче е излязло от кома. Това съобщиха за Агенция \"Фокус\" от МБАЛ – Бургас. Момичето вече диша самостоятелно и възстановява двигателните си функции.Агенция \"Фокус\" припомня: 22-годишно момиче пострада, а 55-годишен мъж беше убит при стрелба в курорта Слънчев бряг късно вечерта на 2 юни. Двамата се намирали в паркиран лек автомобил, когато 37-годишен мъж открил огън, като стрелял първо в мъжа, а след това и по момичето. Извършителят беше задържан в опит да напусне страната ни на ГКПП \"Лесово\". Причини за прострелването са ревност и неизяснени лични отношения между задържания и младото момиче.", "date": "2018.06.07", "title": "Бургас: Пострадалото при стрелба в Слънчев бряг 22-годишно момиче е излязло от кома"}
{"url": "http://www.focus-news.net/news/2018/06/07/2531063/andrey-kehayov-na-fona-na-savremennata-situatsiya-agentsiya-fokus-e-ne-samo-obektivna-no-i-neobhodima.html", "text": "На фона на съвременната ситуация Агенция „Фокус“ е не само обективна, но и необходима. Това каза доц. д-р Андрей Кехайов, председател на Българския лекарски съюз в периода 2002–2009-та, председател на сдружение „Български лекар“ и президент на Югоизточноевропейския медицински форум във връзка с 18-ия рожден ден на Агенция „Фокус“. По думите му 18 години са сериозна възраст, като за това време медията е успяла да се превърне в реален фактор, обективно отразяващ случващото се в България. „Агенция „Фокус“ е медия, без която медийното пространство не може. Тя реагира адекватно, своевременно, отразявайки обективно проблемите и перспективите във всички сектори у нас“, обясни той. Андрей Кехайов коментира още, че разширявайки влиянието си и утвърждавайки името и авторитета си през тези година, Агенция „Фокус“ успява да се докосне до всяка една регионална проблемна точка.", "date": "2018.06.07", "title": "Андрей Кехайов: На фона на съвременната ситуация Агенция „Фокус“ е не само обективна, но и необходима"}
{"url": "http://www.focus-news.net/news/2018/06/07/2531069/ministar-nikolay-nankov-fokus-e-ne-prosto-informatsionna-agentsiya-tya-razviva-balgarshtinata.html", "text": "От свое име и от името на Министерството на регионалното развитие и благоустройството бих искал да поздравя екипа на Информационна агенция „Фокус“ по случай 18-ия Ви рожден ден. Достигането на пълнолетие е важно събитие, уверен съм, както в живота на всеки човек, така и за Вас. Това обаче води до по-голяма отговорност. Това каза министърът на регионалното развитие и благоустройството Николай Нанков по повод 18-ия рожден ден на Агенция „Фокус“. „Още със създаването си Агенцията стана синоним на бързо и точно представяне на новини от мястото на събитието. Чрез Вашите репортери „Фокус“ се превърна в ценен източник на актуална и коректно представена на читателите информация. Давайки трибуна за дискусия по актуалните теми от деня, Вие се утвърдихте в медийното пространство“, заяви Нанков. Според него заради високия професионализъм на екипа на „Фокус“, медията се ползва с изключителното доверие на аудитория с разностранни интереси и от различни поколения. „Вярвам, че Вие ще бъдете все така отговорни към актуалността и обективността на представяната към нея информация. Останете верни на себе си, отстоявайте истинската журналистика и работете все така активно за осведомеността на всички ни“, пожела министър Нанков. \r\n„Освен „предавател“ на важни за обществото новини, Вие сте и радетели на българщината. Затова продължавайте да напомняте на свързаните с историята на страната ни факти, работете за затвърждаването на традиционните ценности и съхраняването на българския дух“, допълни министърът.\r\n„Бъдете здрави, бъдете ентусиазирани и не спирайте да търсите все по-голямо творческо вдъхновение, за да са все така новините Ви във фокуса на обществото“, каза още Николай Нанков.", "date": "2018.06.07", "title": "Министър Николай Нанков: „Фокус“ е не просто информационна агенция, тя развива българщината"}
{"url": "http://www.focus-news.net/news/2018/06/07/2531076/dots-ana-dzhumalieva-kzd-kampaniyata-dostapna-balgariya-e-provokirana-ot-mnozhestvo-signali-i-zhalbi-svarzani-s-nedostapnata-arhitekturna-sreda.html", "text": "Кампанията е провокирана от множество сигнали и жалби, свързани именно с недостъпната архитектурна среда. Това заяви председателят на Комисията за защита от дискриминация доц. д-р Ана Джумалиева, предаде репортер на Радио „Фокус“ – Варна. „Всички сгради и всички институции, както от публичния сектор, така и от частния сектор, трябва да бъдат достъпни за всички хора. По дейностите, свързани с кампанията, КЗД активно провежда в столицата и страната изследване на достъпността на градската инфраструктура и публичните обекти, за да покаже добрите практики, а също и да даде задължителни предписания там, където е необходимо“, добави доц. Д-р Ана Джумалиева. По думите ѝ партньори на кампанията са много и популярни лица: изпълнители, артисти, неправителствени организации, както и отделни медии, които са се включичили. „Кампанията е подкрепена и от Президента на България – Румен Радев и от Председателя на Народното събрание – Цвета Караянчева“, допълни доц. д-р Ана Джумалиева.\r\nМилена СТОЕВА", "date": "2018.06.07", "title": "Доц. Ана Джумалиева, КЗД: Кампанията „Достъпна България“ е провокирана от множество сигнали и жалби, свързани с недостъпната архитектурна среда"}
{"url": "http://www.focus-news.net/news/2018/06/07/2531077/nova-makedoniya-makedoniya-albanskata-politsiya-arestuva-chetirim-dushi-po-obvineniya-v-trafik-na-migranti.html", "text": "Полицията от южния албански град Аргирокастро откри група нелегални имигранти и арестува четирима души по обвинения в незаконен трафик, съобщава скопското електронно издание „Нова Македония“.\r\nАрестуваните са албански граждани на възраст между 29 и 57 години. Съобщава се, че те са били спрени за проверка от полицията в момента, в който са транспортирали мигранти.\r\nГрупата е била съставена от 16 пакистанци и един сириец, които са опитали да минат транзит през албанска територия и през Черна гора да продължат пътя си към някоя от западноевропейските страни.\r\nМигрантите от близкоизточните държави преминават гръцко-албанската граница незаконно, след което достигат до северния град Шкодра в близост до Черна гора. За превеждането им трафикантите събират суми от 1000 до 1500 евро.\r\nПрез последните две седмици албанската полиция е открила над 120 нелегални имигранти, а както поясни премиерът Еди Рама, през първите пет месеца на годината са заловени около две хиляди мигранти, предимно от Сирия и Ирак, и по-малък брой са от Пакистан, Алжир, Йемен и Либия.\r\nПоради честите опити за влизане на нелегални мигранти албанската гранична полиция засили патрулите по границата с Гърция.Тереза Герова", "date": "2018.06.07", "title": "„Нова Македония“ (Македония): Албанската полиция арестува четирим души по обвинения в трафик на мигранти"}
{"url": "http://www.focus-news.net/news/2018/06/07/2531079/kyustendil-oshte-chetirima-dushi-sa-zadarzhani-vav-vrazka-s-masoviya-boy-i-strelba-v-kvartal-iztok.html", "text": "Още четирима души са задържани във връзка с масовия бой и стрелба в квартал „Изток”. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Четиримата са съпричастни към възникналия инцидент. Общият брой на задържаните вече е шест души. Иззети са и две незаконно притежавани оръжия. Работата по случая продължава. Извършват се различни процесуални действия.„Фокус” припомня, че снощи около 23.00 часа е възникнал конфликт между членове на две фамилии в кюстендилския квартал „Изток“, прераснал е в масово сбиване, възпроизведени са изстрели. Пострадали са 14-годишен велосипедист, който е бил в близост до мястото на разразилото се сбиване, както и 65-годишна жена, която се прибирала към дома си. С порезни наранявания е и участник в сбиването. Тримата пострадали са настанени в кюстендилската болница, без опасност за живота са.\r\nВенцеслав ИЛЧЕВ", "date": "2018.06.07", "title": "Кюстендил: Още четирима души са задържани във връзка с масовия бой и стрелба в квартал „Изток”"}
{"url": "http://www.focus-news.net/news/2018/06/07/2531080/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще ви разкажем повече за битката на 28-ми Стремски пехотен полк при завоя на Черна през 1916 г. От 13 октомври до 2 ноември 1916 г., 28-ми Стремски пехотен полк, който е в състава на 2-ра бригада на 2-ра Тракийска дивизия, отбива атаките на сръбските войски при завоя на река Черна в Македония. На това място Стремският полк сменя оределия 10-ти пехотен родопски полк и допринася най-много за разгрома на сърбите. За тази битка ще ни разкаже доц. д-р Петър Ненков.\r\nВ предаването днес ще чуете още кога възниква идеята за построяването на къщата-музей на Иван Вазов в Сопот. Къщата-музей е открита на 6 юни, през 1935 година.\r\nЩе чуете повече за паметника на полковник Дрангов в Пловдив, който представлява щик. Ще ви срещнем с Атанас Карадечев – скулпторът, изваял този паметник.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.06.07", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/06/07/2531083/gd-granichna-politsiya-trafikat-na-gkpp-kulata-e-silno-intenziven-poradi-problem-ot-strana-na-mitnitsa.html", "text": "На българо-гръцката граница на ГКПП \"Кулата\" трафикът е силно интензивен поради проблем от страна на митница. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Лесово\" за товарни автомобили на изход. На българо-румънската граница на ГКПП \"Дунав мост-Видин\" и на ГКПП \"Русе\" трафикът е интензивен също на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.07", "title": "ГД \"Гранична полиция\": Трафикът на ГКПП \"Кулата\" е силно интензивен поради проблем от страна на митница"}
{"url": "http://www.focus-news.net/news/2018/06/07/2531075/krasimir-georgiev-zam-kmet-na-obshtina-dupnitsa-agentsiya-fokus-e-izklyuchitelno-korektna-i-uspya-da-se-predpazi-ot-zarazata-na-falshivite-novini.html", "text": "Агенция „Фокус” е изключително коректна и успя да се предпази от заразата на фалшивите новини. Това каза пред Радио „Фокус” – Кюстендил зам.-кметът на Община Дупница Красимир Георгиев по повод 18-годишния рожден ден на Агенция „Фокус”. „При конкуренцията на българския медиен пазар да издържи една агенция 18 години е изключителен успех. През цялото това време агенцията е на изключително високо ниво. Не минава време, без да проследя новините”, каза Красимир Георгиев. По думите му екипът на Агенция „Фокус” се опитва да бъде изключително добър балансьор между различните мнения и позиции в обществото. „Пожелавам дълголетие, постигнатото за тези 18 години наистина е забележително”, каза Красимир Георгиев. По думите му е изключително трудно да се дават препоръки по отношение на агенция, която е толкова компетентна и коректна. Той открои работата на „Фокус” по отношение на темата „Македония”. „Не бих казал, че липсва нещо. Всичко което трябва да бъде застъпено, е застъпено. Информацията е изключително коректна и точна. Казвам го и като журналист. При вас нещата винаги са изключително коректни. Продължавайте в този дух на коректност и безпристрастност, дух на уважение към читателите”, каза Красимир Георгиев.\r\nВенцеслав ИЛЧЕВ", "date": "2018.06.07", "title": "Красимир Георгиев, зам.-кмет на Община Дупница: Агенция „Фокус” е изключително коректна и успя да се предпази от заразата на фалшивите новини"}
{"url": "http://www.focus-news.net/news/2018/06/07/2531078/vladimir-moskov-kmet-na-obshtina-gotse-delchev-fokus-ne-e-samo-mediya-a-e-i-tribuna-koyato-utvarzhdava-balgarskite-tsennosti-i-traditsii-i-populyarizira-balgarskata-istoriya.html", "text": "„Фокус“ не е само медия, а е и трибуна, която утвърждава българските ценности и традиции, и популяризира българската история. Това каза за Радио „Фокус“ - Пирин Владимир Москов, кмет на Община Гоце Делчев по повод рождения ден на Агенция „Фокус“. Той отбеляза, че Агенция „Фокус“ отдавна се е утвърдила като лидер сред информационните медии в страната ни. „През тези години „Фокус“ се превърна в синоним на бързина, обективност, коректност и достоверност при отразяването на събитията в България и чужбина. Вие предлагате не само актуални новини, полезна информация и всичко, което касае ежедневието ни, но също така сте в основата на много патриотични инициативи, което е много важно“, подчерта Москов. Кметът на Гоце Делчев пожела на целия екип на медията здраве, упоритост, нестихващо вдъхновение, мотивация и още повече успехи.\r\nНатали СТЕФАНОВА", "date": "2018.06.07", "title": "Владимир Москов, кмет на Община Гоце Делчев: „Фокус“ не е само медия, а е и трибуна, която утвърждава българските ценности и традиции, и популяризира българската история"}
{"url": "http://www.focus-news.net/news/2018/06/07/2531086/izlozhba-na-natsionalen-muzey-vasil-levski-ot-gr-karlovo-predstavya-zhivota-na-apostola-v-alfatar.html", "text": "По покана на кмета на община Алфатар Янка Господинова, НЧ „Йордан Йовков-1894г.“, ОУ „Христо Ботев“ и със съдействието на Общобългарския комитет „Васил Левски“ с областен координатор Цветана Цанова – член на управителния съвет в град Алфатар ще гостува фотодокументална изложба „Всичко, каквото съм сторил, сторих го за Отечеството“ на Национален музей „Васил Левски”- Карлово. Това съобщиха от пресцентъра на Община Алфатар. \r\nВ един ограничен обем изложбата успява да обхване всички важни моменти от живота на Васил Левски, снимки на негови близки, на родното Карлово, на други селища, свързани с революционната му дейност, като първоизточници на неговото родолюбие и демократизъм преди всички по-сетнешни влияния на европейската революционна и политическа практика. Изложбата включва копия на всички седем оригинални снимки на Апостола, факсимилета на негови писма, документи на революционната организация и БРЦК. Акцент в изложбата са достигналите до нас седем оригинални фотографии на Васил Левски, една от които е от 1868 г. и показва Левски облечен в униформа на Първата легия в Белград. Ще може да се види и снимка на Апостола от 1872 г., която е разпространявана от османската власт при издирването на Васил Левски след обира на турската поща в Арабаконашкия проход.\r\nГости на изложбата ще бъдат Дора Чаушева – Директор на НМ „Васил Левски\" гр. Карлово, Христина Грошева – уредник в НМ „Христо Ботев“ гр. Калофер, Надежда Георгиева – уредник в къща музей „Иван Вазов“ гр. Сопот, Светлана Мухова – уредник в дирекция на музеите гр. Копривчица.\r\nИзложбата се посвещава на 181-тата годишнина от рождението на Апостола на свободата.\r\nОткриването ще бъде на 8 юни /петък/ от 10.30 часа в фоайето на НЧ „Йордан Йовков-1894г.“ гр. Алфатар.\r\nИзложбата очаква своите посетители от 8 юни до 8 юли.", "date": "2018.06.07", "title": "Изложба на Национален музей \"Васил Левски\" от гр. Карлово представя живота на Апостола в Алфатар"}
{"url": "http://www.focus-news.net/news/2018/06/07/2531090/razgrad-okrazhnata-prokuratura-protestira-opredelena-ot-sada-parichna-garantsiya-ot-4000-lv-za-lekar-pridobil-i-darzhal-s-tsel-razprostranenie-narkotichni-lekarstveni-veshtestva-za-nad-13-000-lv.html", "text": "Протест на Окръжната прокуратура в Разград срещу определена от Разградския окръжен съд парична гаранция от 4000 лева за лекар, придобил и държал с цел разпространение наркотични лекарствени вещества за над 13 000 лева. Това съобщиха от Апелативна прокуратура-Варна.\r\nОкръжната прокуратура в Разград внася протест в Апелативния съд във Варна срещу определената мярка за неотклонение „Парична гаранция“ в размер на 4000 лева на лекар-хирург. Специалистът Б.М. бил привлечен като обвиняем за придобиване и държане с цел разпространение без надлежно разрешение на публично място високорискови наркотични вещества – морфин и оксикодон, на обща стойност 13 803 лева. Престъплението по член 354а, ал. 2, т. 2, във връзка с ал. 1 от НК е извършено като продължавано деяние в периода от 7 януари 2016 до 8 март 2017 г.\r\nНа 5 юни лекарят бил привлечен като обвиняем и разпитан. На 6 юни Окръжната прокуратура в Разград внесла искане в Разградския окръжен съд за  вземане на постоянна мярка „Задържане под стража“ на Б.М. След продължило 6 часа съдебно заседание вчера съдът определил обвиняемият лекар да остане на свобода срещу  парична гаранция от 4000 лева, която прокуратурата ще протестира. Лекарят е осъждан, срещу него се водят още няколко дела, които са на производство.\r\nОбвиняемият използвал личните данни на свои пациенти. На тяхно име и без тяхно знание Б.М. попълвал жълти рецепти и бланки, които подписвал лично. С тях изписвал наркотичните лекарствени препарати. След това отивал в аптеката и купувал лекарствата, като отново се подписвал при получаването им. \r\nЗа 1 година и 3 месеца той успял да придобие  10 670 ампули морфин, 2 опаковки морфин по 50 таблетки, 3 опаковки оксикодон по 50 таблетки.", "date": "2018.06.07", "title": "Разград: Окръжната прокуратура протестира определена от съда парична гаранция от 4000 лв. за лекар, придобил и държал с цел разпространение наркотични лекарствени вещества за над 13 000 лв."}
{"url": "http://www.focus-news.net/news/2018/06/07/2531088/vitsepremierat-ekaterina-zaharieva-pred-poslanika-na-norvegiya-detsata-sa-na-parvo-myasto-v-nashata-kultura-i-narodopsihologiya-i-tyahnoto-myasto-e-v-semeystvoto.html", "text": "Вицепремиерът и министър на външните работи Екатерина Захариева прие днес в МВнР Лиз Николин Клевен Гревстад, посланик на Кралство Норвегия, акредитирана за България, съобщиха от пресцентъра на МВнР. Гревстад прие поканата на първия ни дипломат за среща, на която да бъдат обсъдени възможностите за сътрудничество между правителствата и институциите на двете държави в разрешаването на случаите на проблеми на български граждани със службите за социална защита и закрила на детето в Норвегия.  \r\n„Децата са на първо място в нашата култура и народопсихология и тяхното място е в семейството“, подчерта Захариева в началото на разговора. „Разбираме, че всяка държава се опитва да защитава правата на децата според собствените си правила. Казусите с отнети от родителите си деца – български граждани обаче силно ни притесняват. Неразбираемо е за нас и разделянето на стотици километри на брат и сестра и забраната да виждат майка си и да разговарят с нея, което неминуемо ще ги откъсне както един от друг, така и от техните корени и майчин език.  Затова искаме да работим в тясно сътрудничество с вашите институции, за да помогнем на засегнатите семейства“,  допълни още тя. В подкрепа на думите си Захариева връчи на посланик Гревстад писмо до министъра на външните работи на Кралство Норвегия Ине Мари Ериксен Сьорейде, с което предлага провеждането на съвместни консулски консултации между министерствата на външните работи на двете държави.   \r\nПосланикът на Норвегия благодари за поканата и за положителния подход на българската страна в тази трудна ситуация, като подчерта, че противно на тезите, тиражирани в медиите, тя открива много сходства в системите за закрила на децата в нашите две държави – и в Норвегия, както и в България концепцията е, че семействата трябва да бъдат подпомагани от институциите да решават проблемите си и едва, когато това се окаже невъзможно, да се стига до отнемане на децата от техните родители като съвсем крайна мярка. Посланик Гревстад разясни накратко механизмите, по които функционира норвежката система за закрила на децата и предложи наред с консултациите, да бъдат организирани в България работни семинари, на които норвежки експерти да работят заедно със семействата, с НПО и с българските компетентни институции в разясняването на процедурите.   \r\nЗахариева и Гревстад се договориха посолството на Кралство Норвегия в Букурещ да съдейства за организирането на консулските консултации и работни семинари във възможно най-кратки срокове.   \r\nВ края на срещата посланик Гревстад използва повода да поздрави страната ни за успешното председателство на Съвета на ЕС и да благодари за открития подход към Норвегия и поканите за участие на страната й в различни форуми през тези месеци. Тя информира, че само преди няколко седмици норвежкото правителство е стартирало новата програма на норвежкия финансов механизъм за България за новия програмен период 2014-2021 г.", "date": "2018.06.07", "title": "Вицепремиерът Екатерина Захариева пред посланика на Норвегия: Децата са на първо място в нашата култура и народопсихология и тяхното място е в семейството"}
{"url": "http://www.focus-news.net/news/2018/06/07/2531089/plovdiv-rayon-severen-zapochna-porednata-aktsiya-za-nabirane-na-sredstva-za-bolni-detsa.html", "text": "Район „Северен“ започна поредната акция за набиране на средства за болни деца. Това каза за Радио „Фокус“ – Пловдив Ральо Ралев, кмет на районната администрация. „Преди четири години дойде Кирил Гаров, който има фондация, която се занимава с благородни каузи и инициативи. В началото мероприятията, които организираха бяха по-малки. Впоследствие му предложих да правим нещо по-глобално и да помагаме на хора, които реално са в нужда и са в риск“, каза Ральо Ралев. По думите му това нямаше да е възможно, ако не бяха откликнали хората и жителите на район „Северен“. „Изключително съм щастлив, че с годините тази инициатива набира все по-голяма популярност и много граждани, фирми, организации събират вече капачки и ги предаваме с цел оползотворяване“, каза Ралев. Той коментира, че основната цел е да се съберат средства. Те се събират не само с предаването на пластмасови капачки, но и с благотворителни концерти и други инициативи, които имат за цел да помогнат на хора и деца в нужда. По този начин се постига и опазването на околната среда. Районният кмет коментира, че до този момент има тонове събрани капачки. „В рамките на един месец се събират около половин тон пластмасови капачки, които ги предаваме за оползотворяване и с парите, които се печелят от това отиват за благотворителни цели. „Такива акции ще продължават поне докато аз съм кмет. Това не е кампания. Това сме го правили и ще продължаваме да го правим. Няма никакви съмнения в това. Вярвам, че ще има много такива благородни инициативи“, каза Ральо Ралев. Той коментира, че чрез предната кауза, която е приключила официално миналата седмица, е била оказана помощ на дете със затруднения с възприятието. Благодарение на акцията му е бил закупен специално уред със софтуер, който да може да му помага да разбира и да си комуникира с останалите си съученици и учители.\r\nВесела КРЪСТЕВА", "date": "2018.06.07", "title": "Пловдив: Район „Северен“ започна поредната акция за набиране на средства за болни деца"}
{"url": "http://www.focus-news.net/news/2018/06/07/2531091/blagoevgrad-v-grada-shte-se-provede-tseremoniya-po-nagrazhdavane-na-muzikanti-s-nay-dobri-postizheniya-za-2017-g.html", "text": "На 16 юни в Благоевград - първия град в България, обявен за град-посланик на българската музика, ще се проведат 16-ите Годишни музикални награди на БГ Радио. Това съобщиха от пресцентъра на Общината. Както всяка година, на най-авторитетната и устойчива музикална церемония в България, се връчват статуетки, присъдени изцяло от слушателите на БГ Радио на музикантите с най-впечатляващите постижения за 2017. И тази година сцената на Годишни музикални награди традиционно ще даде силен старт и на новите песни на българските изпълнители, а входът за публиката е свободен.\r\nНаградата БГ Посланик 2018, която се определя от екипа на БГ Радио, ще получи забележителният хор Мистерията на българските гласове. Създаден преди 65 години, той популяризира българската музика и фолклор по цял свят. С няколко номинации и една награда Грами и 20 години след последния си издаден студиен албум, певиците от Мистерията на българските гласове са готови с нов проект. Албумът „BooCheeMish“, композиция от който ще изпълнят на церемонията, е с участието на един от най-ярките световни гласове – австралийката Лиса Джерард. \r\nВ Годишните Музикални Награди на БГ РАДИО 2018 участие ще вземат група АХАТ, Васил Найденов, Ирина Флорин, Мистерията на българските гласове, Михаела Маринова, Михаела Филева, Поли Генова, Рут Колева, Стенли и групата му, СкандаУ, 4Magic, EVA, DARA и Pavell & Venci Venc' и много други. \r\nКлючов емоционален момент в церемонията се очаква да бъде връчването на почетна награда на композитора, написал едни от най-красивите български песни – Тончо Русев. Специално за него на сцената в Благоевград на Годишни Музикални Награди на БГ Радио за първи път се качва Васил Найденов. \r\nЗа пета поредна година ще бъде връчена и специалната награда „Ана Мария Тонкова“ за БГ Вдъхновение. Наградата е символ за изключителен принос и пример за всеотдайност към българската музика. Тази година, статуетката, която реално се определя еднолично от eкипа на радиото, ще получи легендарната рок група АХАТ. \r\nПобедителите в категориите изпълнител, клип, текст, албум, видеоклип и песен ще бъдат избрани от слушателите на радиото. Гласуването тече на www.bgradio.bg, а последен срок е 00:00 на 15 юни.", "date": "2018.06.07", "title": "Благоевград: В града ще се проведе церемония по награждаване на музиканти с най-добри постижения за 2017 г."}
{"url": "http://www.focus-news.net/news/2018/06/07/2531092/veliko-tarnovo-parkat-sveta-gora-i-atraktivna-ploshtadka-sa-sas-svoboden-dostap-za-domashni-kucheta.html", "text": "Атрактивна площадка за кучета е изградена в парк „Света гора“ и функционира вече две години и половина. Тя се намира срещу игрището за футбол на малки вратички и хандбал, а в нея са монтирани различни уреди и съоръжения, подходящи за възпитаване, тренировки или за забавление на четириногите. Това съобщиха от пресцентъра на Община Велико Търново.\r\nПлощадката, както и целият парк „Света гора“ със своята площ от 537 декара са със свободен достъп за домашните любимци, а изкуственото осветление прави възможно използването им 24 часа в денонощието. \r\nЗоната за кучета, която се намира в парк „Колю Фичето“ в едноименния квартал, ще бъде разширена и разделена на две отделни части – за малки и големи четириноги. Така ще бъде създадена възможност повече домашни любимци да използват обособеното пространство. Дейностите по разширяването ще бъдат извършени до края на лятото. \r\nСъщо в този период ще бъде преместена бъде зоната за кучета в парк „Дружба“. Вече е определен съседен терен в същата зона за отдих, където тя ще бъде обособена и разделена на две части – за малки и големи домашни любимци.", "date": "2018.06.07", "title": "Велико Търново: Паркът „Света гора“ и атрактивна площадка са със свободен достъп за домашни кучета"}
{"url": "http://www.focus-news.net/news/2018/06/07/2531085/emil-ermenkov-chitatel-na-agentsiya-fokus-tsenya-vashata-obektivnost-i-bezpristranost-pozhelavam-vi-dalgoletie.html", "text": "Ценя Вашата обективност и безпристраност, пожелавам Ви дълголетие. Това се посочва в поздравление, изпратено от Емил Ерменков, читател на Агенция „Фокус“ по случай 18-ия рожден ден на медията. „Ежедневно се информирам за случващото се по света от Вашата медия. Следя предимно международните новини. Ценя Вашата обективност и безпристраност. Харесвам това, че се позовавате на информация от Ваши колеги (чуждестранни агенции) от различни страни по света. С пожелания за дълголетие“, пише Ерменков.", "date": "2018.06.07", "title": "Емил Ерменков, читател на Агенция „Фокус“: Ценя Вашата обективност и безпристраност, пожелавам Ви дълголетие"}
{"url": "http://www.focus-news.net/news/2018/06/07/2531084/vladimir-putin-deystvashtoto-ukrainsko-rakovodstvo-ne-mozhe-da-reshi-problemite-s-dnr-i-lnr.html", "text": "Президентът на Русия Владимир Путин смята, че настоящето украинско ръководство не може да реши проблема с конфликта в югоизточната част от страната и самообявилите своята независимост Донецка и Луганска народни републики, предава ТАСС.\r\nТака той заяви по време на „Директната линия“, отговаряйки на въпроса на писателя Захар Прилепин.\r\n„Действащото украинско ръководство не е в състояние да реши проблема в югоизточната част на страната“, отбеляза президентът на Русия. Виктор Турмаков", "date": "2018.06.07", "title": "Владимир Путин: Действащото украинско ръководство не може да реши проблемите с ДНР и ЛНР"}
{"url": "http://www.focus-news.net/news/2018/06/07/2531087/chavdar-bozhurski-oblasten-upravitel-na-sliven-fokus-e-mediyna-marka.html", "text": "„Фокус“ е медийна марка, а благодарение на екипите си в страната градовете и населените места извън столицата имат самочувствието, че това което се случва в тях, намира отклик. Това каза за Радио \"Фокус\" - Сливен областният управител на Сливен Чавдар Божурски по случай 18-годишнината от създаването на Агенция „Фокус“. Той пожела на екипа да запази и развие сътвореното досега – агенцията е източник на бърза, точно и безпристрастна информация. Нейните репортери и кореспонденти дават на своите читатели реална представа за събитията и отразяват информацията такава, каквато е. „На страницата на Агенция „Фокус“ намирам цялата необходима информация за страната, света и което не може да не ме радва – за Сливен. Това е полезно не само за мен като областен управител, но и като жител на града“, подчерта Чавдар Божурски.", "date": "2018.06.07", "title": "Чавдар Божурски, областен управител на Сливен: „Фокус“ е медийна марка"}
{"url": "http://www.focus-news.net/news/2018/06/07/2531095/blagoevgrad-edin-chovek-e-postradal-pri-katastrofa-mezhdu-tovaren-i-lek-avtomobil-na-vtoroklasen-pat-19-sled-selo-banichan-v-posoka-gotse-delchev.html", "text": "Тежка катастрофа между товарен и лек автомобил е станала на второкласен път 19 след село Баничан в посока Гоце Делчев, предаде репортер на Радио „Фокус“ - Пирин. Водачът на лекия автомобил е пострадал, но е в съзнание. Затиснат е от ламарините на колата и не може да излезе. Преди броени минути на място пристигна пожарен автомобил, който да помогне при изваждането на пострадалия. Към момента още не са пристигнали „Бърза помощ“ и Полиция. Движението в участъка е затруднено. Товарният автомобил е със спукани гуми, встрани от платното. По пътното платно има много стъкла и ламарини. Шофьорите да се движат с повишено внимание в района.\r\nЛора КАЛЧЕВА", "date": "2018.06.07", "title": "Благоевград: Един човек е пострадал при катастрофа между товарен и лек автомобил на второкласен път 19 след село Баничан в посока Гоце Делчев"}
{"url": "http://www.focus-news.net/news/2018/06/07/2531098/insp-zdravko-hristov-odmvr-varna-mezhdu-20-i-50-narushiteli-na-den-mozhe-da-zasneme-novata-kamera-v-grada.html", "text": "Между 20 и 50 нарушители на ден може да заснеме новата тринога камера за контрол на скоростта на \"Пътна полиция\" във Варна. Това коментира младши инспектор Здравко Христов от сектор \"Пътна полиция\" в Областната дирекция на МВР, предаде репортер на Радио „Фокус“ – Варна. Христов добави, че във Варна 10 служители от звеното за автоматизирани системи за контрол на правилата за движение са обучени да работят с техническото средство. Така наречената тринога или стационарно-преносима установка за контрол на скоростта се поставя на места с концентрацията на пътнотранспортни произшествия. По думите му превантивният ефект от новата камера във Варна засега е доста голям. Тя контролира скоростните режими в населените места и извън тях. След като се установи нарушението, с безжична връзка със сим карта, информацията за всички нарушения се прехвърля в централната база данни, където се издава електронният фиш. Максималният обхват на триногата е 600 метра. Броят на нарушителите, които могат да бъдат хванати зависи от интензивността на движението и от мястото. “За разлика от предишните технически средства за контрол на скоростта, тази камера работи с лазер. Тя работи без проблем и през нощта и позволява дори на неосветени участъци да се установяват нарушенията“, каза още Здравко Христов. Той допълни, че триногата разполага с външна батерия, която е с доста голям капацитет. Това позволява средството да работи безпроблемно цял ден. Според младши инспектора масовите детектори на скоростта или така наречените антирадари много трудно могат да фиксират този тип камери.\r\nДиана СТОЕВА", "date": "2018.06.07", "title": "Инсп. Здравко Христов, ОДМВР - Варна: Между 20 и 50 нарушители на ден може да заснеме новата камера в града"}
{"url": "http://www.focus-news.net/news/2018/06/07/2531100/premierat-boyko-borisov-shte-uchastva-v-petachniya-parlamentaren-kontrol.html", "text": "Премиерът Бойко Борисов ще участва в петъчния парламентарен контрол. Това обяви зам.-председателят на Народното събрание Явор Нотев, предаде репортер на Агенция „Фокус“. Министър-председателят ще отговори на един въпрос от зам.-председателя на ПГ на БСП Антон Кутев. В законодателната част от пленарното заседание депутатите ще продължат с разискванията и гласуването на проектите за модернизация на Сухопътни войски и Военновъздушните сили.\r\nБиляна ИВАНОВА", "date": "2018.06.07", "title": "Премиерът Бойко Борисов ще участва в петъчния парламентарен контрол"}
{"url": "http://www.focus-news.net/news/2018/06/07/2531097/gen-konstantin-popov-otbranata-sa-horata-tya-osiguryava-sigurnost-investitsii-i-rabotni-mesta.html", "text": "Отбраната са хората, тя осигурява сигурност, инвестиции и работни места. Това каза депутатът от ПГ на ГЕРБ и председател на Комисията по отбрана ген. Константин Попов в дебатите по проектите за модернизация на Сухопътни войски и Военновъздушните сили, предаде репортер на Агенция „Фокус“. „Трябва да вземем важно решение- дали Българската армия заслужава да бъде модернизирана“, заяви той. „НС осигурява прозрачност, за да сме сигурни, че сме взели правилните решения. Трябва да има дългосрочна перспектива“, обясни ген. Попов. „Армията ни трябва да бъде модерна. Имаме задължения към нея, тя ни пази“, изтъкна той. „Хората в армията искат нова бойна техника. Те са отговорни пред държавата, пред която са се клели. Призовавам да бъдем отговорни поне колкото тях“, каза още Константин Попов.\r\nБиляна ИВАНОВА", "date": "2018.06.07", "title": "Ген. Константин Попов: Отбраната са хората - тя осигурява сигурност, инвестиции и работни места"}
{"url": "http://www.focus-news.net/news/2018/06/07/2531099/alsat-m-gartsite-protestirat-sreshtu-termina-makedoniya.html", "text": "Стотици гръцки граждани започват да се събират в знак на протест срещу термина „Македония“. Тази вечер те ще протестират в десетки градове на страната, предава  „Алсат-М“.\r\nПрессекретарят на гръцкото правителство Димитрис Цанакополус заяви, че протестът е свещено право на гражданите, но в този случай правителството защитава националната линия. \r\nМеждувременно гръцката православна църква не даде официална подкрепа, както направи за протестите за името през февруари.\r\n„За нас не е лесно да дадем името Македония. Разбира се, тези въпроси не могат да бъдат решени чрез  протести. Парламентът отговаря, ще решава, ще поеме отговорност“, заяви  архиепископ Йеронимос.\r\nМеждувременно македонското министерство на външните работи призова всички граждани, пътуващи до Гърция, да бъдат внимателни днес.\r\n„Поради възможността за ескалация на протестите гражданите на Македония са предупредени да избягват местата, където се провеждат протести, както и да се въздържат от реакции, които биха могли да имат отрицателни последици за тяхната сигурност“, пише в заявление на министерството. Виктор Турмаков", "date": "2018.06.07", "title": "„Алсат-М“: Гърците протестират срещу термина „Македония“"}
{"url": "http://www.focus-news.net/news/2018/06/07/2531094/kyustendil-sled-proiznasyane-na-sada-prodalzhava-rabotata-po-mashtabniya-proekt-za-integriran-gradski-transport-v-dupnitsa.html", "text": "След произнасяне на съда продължава работата по мащабния проект за интегриран градски транспорт в Дупница. Това каза пред Радио „Фокус” – Кюстендил зам.-кметът на Община Дупница Красимир Георгиев. По думите му сагата около проекта, финансиран по Оперативна програма „Региони в растеж” е продължила осем месеца. Само седмица след като процедурата е била обявена, е последвала жалба до Комисията за защита на конкуренцията с искане спиране и съгласно Закона за обществени поръчки това е изпълнено. По-късно комисията и Върховен административен съд са отхвърлили жалбата на фирмата, като делото е гледано и на последна инстанция след нова жалба от страна на фирмата. Със свое определение съдът е оставил без разглеждане жалбата. По този начин обявените процедури ще продължат. Проектът „Интегриран градски транспорт“ е на стойност малко над 7 млн. лева. Той включва цялостно преасфалтиране на главните улици в града, изграждане на тротоари, закупуване на нови автобуси, поставяне на електронни табла по спирките, ново светофарно кръстовище и други. За трасето са осигурени допълнителни пари за подмяна на водопровод и канал в някои участъци, за които има избрани изпълнители, но заради забавянето на проекта дейностите не са започнали.\r\nВенцеслав ИЛЧЕВ", "date": "2018.06.07", "title": "Кюстендил: След произнасяне на съда продължава работата по мащабния проект за интегриран градски транспорт в Дупница"}
{"url": "http://www.focus-news.net/news/2018/06/07/2531093/ria-novosti-spored-vladimir-putin-sasht-rezhat-klona-na-koyto-sedyat-ogranichavayki-razplashtaniyata-s-dolara.html", "text": "Президентът на Русия Владимир Путин заяви, че в момента доларът е единствената универсална валута, но опитите на САЩ да ограничават разплащанията с него подкопават доверието към паричната единица, предава РИА Новости.\r\n„Доларът днес е универсална резервна световна валута. Еврото се опита да поеме част от тази функция и отчасти успява, но все пак доларът днес е единствената универсална валута. Но ако правителството на САЩ ограничават разплащанията с долари, това подкопава доверието към тях. Може да се постигнат временни резултати, но и те не са сигурни“, заяви президентът на Русия.\r\n„Но в дългосрочна перспектива това подкопава доверието към подобна политика и всички ще мислят над създаването на нови и универсални валути, как да преминат към разплащания с национални валути. Всъщност така САЩ режат клона на който седят. Вярвам, че това е контрапродуктивно и вредно“, подчерта президентът на Русия. Виктор Турмаков", "date": "2018.06.07", "title": "РИА Новости: Според Владимир Путин САЩ режат клона, на който седят, ограничавайки разплащанията с  долара"}
{"url": "http://www.focus-news.net/news/2018/06/07/2531104/yordanka-tudzharova-posreshtnahme-ikonata-dostoyno-esta-v-pomorie-s-blagosloviyata-na-sveteyshiya-ni-patriarh-neofit.html", "text": "Посрещнахме иконата „Достойно Естъ“ в Поморие с благословията на светейшия ни патриарх Неофит. Това каза за Радио „Фокус“ - Бургас Йорданка Туджарова, музикален директор на Международния фестивал в град Поморие. „Тя присъстваше и ще присъства през всички дни на фестивала. Усеща се нейното благотворно влияние. Много хора идват в храма, за да се докоснат до образа на Пресветата Майка Богородица с надежда и молба да им помогне. Имали сме важни мероприятия в рамките на фестивала и сме се молели за хубаво време“. Туджарова поясни, че е имало момент петнадесет минути преди откриването облаците се разнесли и времето станало ясно и слънчево. „Ние усещаме нейната помощ и закрила, а това вълнува“, допълни Туджарова.\r\nЯнислава КРЪСТЕВА", "date": "2018.06.07", "title": "Йорданка Туджарова: Посрещнахме иконата „Достойно Естъ“ в Поморие с благословията на светейшия ни патриарх Неофит"}
{"url": "http://www.focus-news.net/news/2018/06/07/2531102/predstoi-7-moto-izdanie-na-godishnite-nagradi-na-spisanie-i-klub-business-lady.html", "text": "На 12 юни ще се проведе седмото издание на Годишните награди „Business Lady 2017”, инициирани от сп. Business Lady и Business Lady Club в София хотел „Балкан“ (бившия хотел „Шератон“). Това съобщиха от пресцентъра на списание Business Lady . Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. \r\nСъбитието е организирано в две части: \r\n-\tBusiness Lady Live (work shop) – „Ключовете за успех на жените в бизнеса”;\r\n-\tВечерна официална церемония и гала вечеря, по време на която ще бъдат връчени наградите на отличените дами.\r\nНа официална церемония сп. Business Lady ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още квартет „Белканто“ (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас” и шампионите на България за професионалисти в спортните танци от клуб по спортни танци „Проданс”. Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други. \r\nИнициативата се провежда с подкрепата на комисар Мария Габриел, която записа специално обръщение към организаторите, участниците, жените и възможности им за развитие и предприемачество в 21 век. Обръщението на комисар Габриел можете да видите .\r\nBusiness Lady Live (work shop) – „Ключовете за успех на жените в бизнеса” ще се проведе в рамките на един ден (от 10:00 до 14:00 часа) и ще се излъчва безплатно в реално време он-лайн тук, без регистрация: . Темите, по които известни имена от бизнеса и държавната администрация ще събеседват, са:\r\n-\tКлючове в мениджмънта – тук са заложени темите: Time management, Project management и Как да надъхаме екипа си и самите нас – техники за ентусиазиране. \r\nСред участниците в този панел са Лидия Шулева - собственик Бизнес Интелект, Лили Караманчева - генерален мениджър на Queisser Pharma България, Детелина Смилкова - вицепрезидент на ВУЗФ, председател на БАУХ, Димана Василева - основател и мениджър на Quintessentially в България,\tГергана Маркова - главен водещ на обучението в Марков колеж и собственик, управител на „Ликора“ ООД, Милен Великов - HR специалист;\r\n-\tЛичен живот и бизнес: Мисия възможна – сред темите в този панел са: Старт на собствен бизнес – плюсове и минуси, Професионалното прегаряне – как да го избегнем?, Иновативни методи за релакс в бизнеса. \r\nДобри практики от житейския си професионален опит ще споделят Ани Хира - бизнес консултант Човешко развитие, основател на Hugah, арх. Богдана Панайотова - управител на „ЕН АР Консулт” ЕООД, Десислава Петева - управител на „Пимел Трейдинг” ЕООД, Юра Драганова - директор „Човешки ресурси” в „Солвей Соди” АД, Виктория Стоянова – президент на Зонта клуб „Света София”, Димитър Караманчев - основател на Start IT Smart и MetaReading, Александър Николов - Бизнес консултант и коуч, автор на книгата „Бизнес растеж”.\r\n- Как го правят успешните бизнес дами – в този панел ще чуем интересни гледни точки за: Социалните роли на жените в 21 век и техники за приоритизиране, Женската енергия и предприемачеството – как да се настроим ментално за успешен бизнес? и ще направим няколко Ролеви игри. Сред събеседниците тук са Илона Станева - директор „Маркетинг и реклама”, Първа инвестиционна банка, Илияна Захариева - директор „Корпоративни комуникации”, А1 (Мтел), Стойне Василев - предприемач и основател на SmartMoney.bg, Жана Иванова - собственик на Издателска къща „Жануа`98\", Яна Данаилова - нутриционист и специалист по хранене, сертифициран преподавател по йога, д-р Наталия Футекова - предприемач, основател ERP Academy, Мила Захариева - основател на Корект Консулт Партнерс.\r\nПодробна информация за всички участници и събеседници в работните блокове ще намерите . Регистрацията за събитието на място ще бъде в 9:30 ч., а стартът на работните блокове ще бъде точно в 10:00 ч. Желаещите да присъстват в залата и да обменят опит, практика и контакти с участниците в панелите, могат да го направят срещу вход от 50 лева, който могат да заплатят на място, при регистрация. \r\nМедийни партньори на 7-мите годишни награди на сп. Business Lady са Радио „Фокус“, радио „Витоша“, Информационна агенция „Фокус“, информационна агенция „Кросс“, интернет порталите Mail.BG, Radar.BG, b2bmedia, Manifesto.BG, Flashnews.bg.", "date": "2018.06.07", "title": "Предстои 7-мото издание на Годишните награди на списание и клуб Business Lady"}
{"url": "http://www.focus-news.net/news/2018/06/07/2531103/vladimir-putin-sasht-razprostranyavat-yurisdiktsiyata-si-izvan-svoite-granitsi.html", "text": "Президентът на Русия Владимир Путин заяви по време на ежегодната „Директна линия“, че САЩ вече дълги години разпространяват своята юрисдикция извън пределите на собствените си граници и сега вече се опитват да я разпространят и над европейските държави, предава ТАСС.\r\n„Когато през 2007 г. изнесох реч в Мюнхен с тези идеи, се сблъсках с това, че много мои колеги ме обвиниха, че съм говорил твърде грубо и неуместно. Но за какво говорих аз? Говорих, че САЩ разпространяват юрисдикцията на своите закони извън пределите на границите си, което е неприемливо“, заяви Путин.\r\nСпоред него тази тенденция продължава да се развива, защото след речта му в Мюнхен през 2007 г. никой не е направил нищо, за да я спре. Същевременно руския президент допълни, че Европа започва „не само на ухо“ но и публично да говори за недопустимостта на намесата на САЩ в живота на Европа.\r\n„Един от френските министри наскоро заяви публично, че е невъзможно да се позволи на САЩ да станат полицай в икономическия свят“, уточни Путин. Виктор Турмаков", "date": "2018.06.07", "title": "Владимир Путин: САЩ разпространяват юрисдикцията си извън своите граници"}
{"url": "http://www.focus-news.net/news/2018/06/07/2531096/stanimir-nyagolov-chitatel-pozhelavam-na-agentsiya-fokus-zdrave-tvorchesko-dalgoletie-i-mnogo-uspehi.html", "text": "Пожелавам на Агенция „Фокус“ здраве, творческо дълголетие и много успехи. Това пожела Станимир Няголов, наследник на редник Нягол Стоянов Трифонов, загинал през 1917 година на Дойран, на Агенция „Фокус“ по повод 18-ия рожден ден на медията.", "date": "2018.06.07", "title": "Станимир Няголов, читател: Пожелавам на Агенция „Фокус“ здраве, творческо дълголетие и много успехи"}
{"url": "http://www.focus-news.net/news/2018/06/07/2531106/prof-ivan-kiryakov-dobrudzhanski-zemedelski-institut-sastoyanieto-na-posevite-zavisi-ot-rabotata-na-zemedelskite-proizvoditeli.html", "text": "Състоянието на посевите в много голяма степен зависи от работата на земеделските производители и как тя е свършена. Това заяви пред журналисти проф. Иван Киряков, специалист в отдел „Наука“ към Добруджанския земеделски институт (ДЗИ) край Генерал Тошево, предаде кореспондент на Радио „Фокус” – Варна. Киряков добави, че практиката показва случаи на много третирания на посевите с фунгициди, като 80% от тях са безпредметни или ненавременни и това води до немалко сигнали за проблеми. Констатирани са случаи на растителната болест „кафява ръжда“ по пшеницата. „Проблемите са в това, че през последните няколко години на територията на Добруджа, на Добричка област и в цялата страна рязко се увеличиха площите на чуждата селекция. Преди 3-4 години, когато тези сортове започнаха да навлизат у нас, имаха много добра устойчивост на „кафява ръжда“. За съжаление в природата няма празно място, причинителите на болести следят това какво става, какво се случва на полето. Има един научен термин – селекционен натиск, т.е. когато започнеш да използваш генетика, когато е устойчива, и увеличиш площите, патогенът трябва да оцелее. Затова сортове, които вече заместиха Енола, Кристи и т.н. започнаха да показват много висока чувствителност на кафява ръжда“, коментира проф. Киряков. Когато към това се добавят резките климатични промени, засушаванията, стресови фактори, масовото торене, правенето на експерименти, твърде възможно е земеделски производители да „останат много разочаровани“. Към момента пшеницата в Добруджа е във фаза восъчна зрялост. Според проф. Киряков е трудно с точност да се определи кога ще започне активната жътвена кампания в област Добрич, но прогнозите са това да се случи около 5-6 юли. Според него не могат да се дадат и точни прогнози за добиви. Проф. Киряков съобщи също, че ДЗИ е рестартирал възпроизводството на два сорта нахут, площите с тази култура се увеличават заради увеличения интерес към нея, главно от чужбина. Сортовете нахут, които се сеят са вносни и не са регистрирани у нас, посочи специалистът.\r\nЖулиета НИКОЛОВА", "date": "2018.06.07", "title": "Проф. Иван Киряков, Добруджански земеделски институт: Състоянието на посевите зависи от работата на земеделските производители"}
{"url": "http://www.focus-news.net/news/2018/06/07/2531109/blagoevgrad-dvizhenieto-po-vtoroklasen-pat-19-sled-selo-banichan-e-spryano-napalno-i-v-dvete-posoki.html", "text": "Движението след село Баничан на второкласен път 19 е спряно напълно и в двете посоки, предаде репортер на Радио „Фокус“ - Пирин. На място вече са пристигнали линейка и „Пътна полиция“. Полицаите насочват пътуващите по обходен маршрут към Гоце Делчев през село Огняново.\r\nОколо 14.00 часа в същия район товарен и лек автомобил катастрофираха. Водачът на лекия автомобил е пострадал и е затиснат в колата. Пожарникари са предприели действия по изваждането на пострадалия от автомобила. Цялото пътно платно е осеяно от стъкла и ламарини.\r\nЛора КАЛЧЕВА", "date": "2018.06.07", "title": "Благоевград: Движението по второкласен път 19 след село Баничан е спряно напълно и в двете посоки"}
{"url": "http://www.focus-news.net/news/2018/06/07/2531110/afp-sadat-osadi-na-dozhivoten-zatvor-izvarshitelya-na-napadenieto-s-kamion-v-stokholm-ot-april-2017-godina.html", "text": "Съдът в Швеция осъди на доживотен затвор пребиваващия незаконно в страната узбекистанец Рахмат Акилов, който на 7 април 2017 година помете пешеходци в центъра на Стокхолм с краден камион, убивайки петима, предава  AFP.\r\n40-годишният Акилов се е заклел във вярност на „Ислямска държава“ в навечерието на нападението. Той заяви по време на процеса, че членове на ислямистката групировка са му дали зелена светлина да извърши нападението по кодирана интернет-програма. Самата „Ислямска държава“ никога не е поемала отговорност за това нападение. Виктор Турмаков", "date": "2018.06.07", "title": "AFP: Съдът осъди на доживотен затвор извършителя на нападението с камион в Стокхолм от април 2017 година"}
{"url": "http://www.focus-news.net/news/2018/06/07/2531101/ognyan-tsenkov-kmet-na-obshtina-vidin-neka-agentsiya-fokus-bade-vse-taka-iztochnik-na-dostoverna-informatsiya-i-primer-za-etika-v-zhurnalistikata.html", "text": "Нека Агенция „Фокус“ бъде все така източник на достоверна информация и пример за етика в журналистиката. Това  казва в поздравителен адрес на кмета на Община Видин Огнян Ценков по повод 18-ия рожден ден на Агенция „Фокус“. „Приемете моите искрени поздравления по случай 18-тия рожден ден на Агенция „Фокус“. Това е хубав повод да изразя своето уважение към високия професионализъм на целия екип и усилията да завоюва своето престижно място сред медиите в България и доверието на обществеността“, посочва кметът на Общината. Огнян Ценков благодари за успешното партньорство с Агенция „Фокус“ и обективното отразяване на актуалните новини и важните проблеми, касаещи развитието на Община Видин. „Бъдете търсещи, инициативни и провокиращи, бъдете новатори! Пожелавам нови успешни стъпки в професионален план, здраве и щастие!\", се посочва в поздравителния адрес на видинския кмет Огнян Ценков.", "date": "2018.06.07", "title": "Огнян Ценков, кмет на Община Видин: Нека Агенция „Фокус“ бъде все така източник на достоверна информация и пример за етика в журналистиката"}
{"url": "http://www.focus-news.net/news/2018/06/07/2531105/reuters-vladimir-putin-zayavi-che-e-preduprezhdaval-evropa-za-targovskata-zaplaha-ot-sasht-no-nikoy-ne-go-e-slushal.html", "text": "Руският президент Владимир Путин заяви, че е предупреждавал преди години Европа за риска САЩ да налагат правилата си в други страни, но тогава никой не го е чул, предава  Reuters.\r\nПутин заяви това по време на ежегодната си „Директна линия“ излъчвана по телевизията.\r\nРуският президент заяви, че митата върху металите, наложени от Вашингтон върху другите нации са равнозначни на санкции и че Европейските държави никога не са очаквали да пострадат от подобни мерки.  Виктор Турмаков", "date": "2018.06.07", "title": "Reuters: Владимир Путин заяви, че е предупреждавал Европа за търговската заплаха от САЩ, но никой не го е слушал"}
{"url": "http://www.focus-news.net/news/2018/06/07/2531108/ministar-ekaterina-zaharieva-misiya-balgariya-predstavi-balgarskiya-prinos-za-svetovna-tsivilizatsiya-v-10-darzhavi-planirame-tya-da-prodalzhi.html", "text": "„Мисия България“ представи българския принос за световна цивилизация в 10 държави, планираме тя да продължи. Това каза вицепремиерът и министър на външните работи Екатерина Захариева на пресконференция във връзка с резултатите от проекта „Мисия България“, предаде репортер на Агенция „Фокус“. Министър Захариева припомни, че с началото на българското европредседателство Министерството на външните работи си е поставило задача да представи с какво България е допринесла за европейската и световната цивилизация. „Кръстихме тази мисия „Мисия България“. През тези няколко месеца проф. Пламен Павлов и проф. Николай Овчаров с лекции и снимки представиха това, което  е дала България на световната  и европейската цивилизация и бяха истински културни, исторически и образователни посланици, които успяха в 10 държави да представят по интерес начин българската история и култура“, отбеляза министър Захариева. Тя припомни, че началото на обиколката бе дадено на 17 март в Тараклийски държавен университет. По думите ѝ тази първа лекция е била и с най-голямо участие - над 200 студенти, преподаватели, и представители на научните среди. „Следващата им мисия беше в Екатеринбург, където също имаше много голям интерес“, посочи министър Захариева, като припомни, че по време на това посещение се е родила и идеята да бъде издигнат паметник на кирилицата там. „Излязохме и извън европейския континент - в Пекин. Тази мисия съвпадна с откриването на Център за българистични изследвания“, отбеляза тя, като уточни, че останалите дестинации на проекта са били: Белгия, Гърция, Кипър, Словения, Армения, Словакия и Унгария. „Нашите историци имаха възможност да представят историята и възможностите за културно-исторически туризъм в България. Благодаря им за инициативата, която поеха, както и на всички български посланици и дипломати, защото без тяхната подкрепа това нямаше да се случи“, каза още министър Захариева, като уточни, че осъществяването на всички 10 мисии е струвало 33 000 лева. „Планираме да продължим и в останалите държави, приносът на България за световната цивилизация трябва да се представи на различните континенти“, допълни още тя. \r\nВесела АЛЕКСАНДРОВА", "date": "2018.06.07", "title": "Министър Екатерина Захариева: „Мисия България“ представи българския принос за световна цивилизация в 10 държави, планираме тя да продължи"}
{"url": "http://www.focus-news.net/news/2018/06/07/2531113/varna-rabota-s-medii-i-promotsiya-na-sotsialni-kampanii-shte-bade-osnovnata-tema-na-obuchitelniya-modul-na-esennata-akademiya-na-bchk-v-grada.html", "text": "Работа с медии и промоция на социални кампании ще бъде основната тема на обучителния модул на Есенната академия на Международния фестивал на червенокръстките и здравни филми, която ще се проведе в началото на месец октомври в Санаторно-оздравителния комплекс „Камчия“ край Варна. Това стана ясно на работна среща, която се проведе в БЧК – Варна, предаде репортер на Радио „Фокус“ – Варна. Есенната академия на Международния фестивал на червенокръстките и здравни филми се организира от Български червен кръст и Медицински университет – Варна и се провежда под патронажа на Илияна Йотова, вицепрезидент на Република България. Традиционно програмата на Есенната академия обхваща три основни модула – дискусионен, обучителен и прожекции на документални, късометражни и премиерни игрални филми. Дискусионният модул ще се провежда в сутрешните часове в четирите дни на Академията – от 9.30 до 13.30 часа. За лектори са поканени д-р Николай Михайлов – психиатър, философ, политически наблюдател, д-р Пламен Димитров – председател на УС на Дружеството на психолозите в България, Светослав Терзиев – журналист, наблюдател, Татяна Дончева – общественик, Бойко Василев – журналист, Драгомир Симеонов – журналист,  Кирил Вълчев – журналист, Митко Новков – писател, журналист, отец Боян Саръев от църквата „Свето Успение Богородично“ в Кърджали, както и проф. Иво Христов – депутат. За участие във форума е поканена и проф. д-р Веселина Раева от НАТФИЗ, която ще представи лекция на тема: „Агресията в езика“. Очаква се поканените лектори да потвърдят участието си в Академията\", посочи проф. Божидар Манов, художествен директор на фестивала. Във връзка с националната кампания за превенция на насилието над медицински лица в България, която Българският лекарски съюз организира съвместно с Български червен кръст, по време на Есенната академия ще бъде представена и лекция по тема, свързана с агресията срещу лекарите, допълни Милена Сиракова от БЧК – Варна. Тя отбеляза, че темите от дискусионния модул ще бъдат в основа на следващото издание на фестивала на червенокръстките и здравни филми, който ще се проведе догодина. „Обучителната част е вторият елемент на Есенната академия, като обученията ще се провеждат от 14.30 до 17.30 часа. Тази година предложението е да се смени фокусът, който да  бъде върху работа с интернет, медии и промоция на социални кампании“, каза още Милена Сиракова. В дните на фестивала от 17.00 часа в Санаторно-оздравителния комплекс „Камчия“ ще бъде представен документален филм, а от 18.00 часа – игрален филм. За жителите и гостите на Варна ще бъде подбрана специал­на филмова програма, с безплатни прожекции в зала „Пленарна” на Община Варна.\r\nЕсенна академия на Международния фестивал на червенокръстките и здравни филми се организира между конкурсните издания на Фестивала на червенокръстките и здравни филми. По време на форума се срещат идеи и позиции по актуални въпроси, които вълнуват творци, общест­ве­ници, журналисти, представители на червенокръстки организации, медицинските среди. Лекции и дискусии, работни ателиета, прожекции на документални, късометражни и игрални филми предоставят актуална информация от и за професионалисти, от която има нужда всеки активен член на обществото, за да направи своя отговорен избор.\r\nМарияна ВАЛЕНТИНОВА", "date": "2018.06.07", "title": "Варна: Работа с медии и промоция на социални кампании ще бъде основната тема на обучителния модул на Есенната академия на БЧК в града"}
{"url": "http://www.focus-news.net/news/2018/06/07/2531111/burgas-prokurori-dariha-knigi-i-spisaniya-na-zatvora-v-burgas.html", "text": "Прокурори дариха книги и списания на затвора в Бургас, предаде репортер на Радио „Фокус“ – Бургас. Класическа българска литература, световни бестселъри, романи, енциклопедии и географски списания ще попълнят празните рафтове на библиотеката на Затворите в Бургас. Произведенията са дарени от прокурори, които се включиха в инициативата на Апелативна прокуратура – Бургас. Договорът за дарението беше подписан от Административния ръководител на Апелативна прокуратура – Бургас Любомир Петров и Началника на Затвора Бургас Бранимир Мангъров.\r\n„За да е полезна една книга, то тя трябва да бъде четена. В Дебелт вече имаме над 500 дарени книги, а в библиотеката на бургаския затвор имаме над 3000 тома. Със сигурност книгите ще бъдат полезни, защото има и хора, които посещават училище в затвора“, каза началникът на Затвора Бургас Бранимир Мангъров. \r\n„С тази инициатива искаме да допринесем за ограмотяването, образованието и социализацията на лишените от свобода. Това каза административният ръководител на Апелативна прокуратура - Бургас Любомир Петров. „Надявам се, че с тази инициатива ще допринесем в тази положителна насока“, каза още той. По думите му около един, два месеца им е трябвало за да съберат тези над 400 книги. Петров добави и, че книгите не са били избрани на случаен принцип. „Това са изключително качествени книги – световна класика, българска литература, енциклопедии, исторически, географски и т.н.  Считаме, че тази инициатива е много добра и смятаме да стане ежегодна. Всяка година по това време да събираме книги от прокурорите и служителите и да ги предоставяме на затвора в Бургас“, допълни административният ръководител.\r\nДеница ДИМИТРОВА", "date": "2018.06.07", "title": "Бургас: Прокурори дариха книги и списания на затвора в Бургас"}
{"url": "http://www.focus-news.net/news/2018/06/07/2531112/poveche-ot-100-svetovni-branda-i-20-avtomobilni-novosti-sa-predstaveni-na-truck-expo-2018.html", "text": "И тази година международното изложение TRUCK EXPO 2018 е домакин на големите имена в тежката автомобилна индустрия. От 7-ми до 9-ти юни на летище \"Лесново\" e изложена пълната гама индустриални превозни средства, продукти и услуги за сектора. Организатор на събитието е Асоциацията на автомобилните производители и техните оторизирани представители в България (ААП). Това съобщиха от пресцентъра на TRUCK EXPO 2018.\r\nОт днес до 9-ти юни посетителите на изложението ще могат да се запознаят с всички новости в товарни бранш, каза председателят на секция „Товарни автомобили“ и член на Управителния съвет на ААП Георги Загоров. „Изложението е на площ от 10 000 кв.м., изложителите са 54 компании, свързани със сектора на товарните автомобили. Ще видите над 600 експоната и над 20 премиери. По добра традиция много от експонатите са за първи път пред българска публика, много от тях са с международни награди. Нашите посетители ще могат да се запознаят с всички новости в този бранш  на едно място. И не само да се запознаят, а който иска ще може да се възползва от традиционния вече тест драйв“, подчерта Георги Загоров. \r\n„Очарован съм от това, което виждам на летище \"Лесново\". Надявам се изложението да стане една добра традиция. Надявам се новите камиони в българските фирми също да станат традиция, заради по-добрите показатели, но най-вече заради сигурността“, каза председателят на Комисията по транспорт, информационни технологии и съобщения към НС Халил Летифов. Той подчерта единната позиция на всички парламентарни групи, правителството и българските евродепутати в защитата на българските превозвачи при обсъжданията по пакета „Мобилност“. „Дотук има положителен резултат, но е важно да продължим тази борба в интерес на българските транспортни компании. Съзнаваме, че оттук нататък имаме да свършим още много работа“, подчерта Халил Летифов.\r\nОткриваме изложението в един знаков период, в който говорим за българския транспортен сектор, каза и зам.-министърът на икономиката Лъчезар Борисов. Той посочи ръстът на инвестициите със 7.2% през първото тримесечие на тази година и приноса на транспортния сектор. „България се развива и в аутомотив сектора. Имаме нови компании, над 170 компании произвеждат автомобилни компоненти. Имаме амбицията скоро да асемблираме автобуси в България, а защо не и камиони“, допълни още Лъчезар Борисов. \r\nПовече от 20 премиери и автомобилни новости очакват посетителите на TRUCK EXPO 2018. Там са и всички модели, наградени с престижни международни автомобилни награди за годината. Избраните за „Камион на 2018-та година“ - DAF XF и DAF СF са сред експонатите. Освен тях, за първи път на изложението DAF показва и камиона си DAF LF. Спечелилият най-престижния сравнителен тест в Германия – 1000-точковия сравнителен тест – Scania R 450 също е застанал на пистата на летище \"Лесново\". Шведската марка е подготвила за посетителите и две премиери – на новия Scania V8 и на Scania XT. \r\nЛекотоварният сегмент също не отстъпва на предизвикателството да впечатли българската публика. Само три месеца след световната си премиера през февруари, край София идва новият Mercedes-Benz Sprinter, чиито първи доставки започват през този месец. Луксозната марка показва на изложението и новата си Х-класа, чийто сериозен ъгъл на заход и над 200 мм просвет предполага добри офроуд качества. На TRUCK EXPO 2018 ни очаква ISUZU D-Max, избран за Многофункционален автомобил на 2018 г. и Volkswagen Crafter - Международен ван на 2017 година. Ford ще покаже Ranger - единственият пикап в света с 5 звезди на EuroNCAP и Custom – също с 5 звезди за сигурност на EuroNCAP. Пътническият ван на марката Tourneo Custom идва на изложението обновен, с модел от 2018. Всeки от изложените модели може да бъде тестван, за да покаже качествата си и внедрените нови технологии и оборудване. \r\nTRUCK EXPO 2018 ще продължи до 9-ти юни и очаква своите посетители от 10:00 до 18:00 часа на 7 и 8 юни, а в съботния 9-ти юни - от 10:00 до 16:00 ч. За най-малките има детски кът с много забавления и игри, а за всички посетители - томбола с награди. Входът е безплатен след регистрация . \r\nDAF, FORD TRUCKS, ISUZU, MAN, MERCEDES-BENZ, OTOKAR, RENAULT TRUCKS, SCANIA, VOLVO TRUCKS застават пред очите на българската публика и бизнес с най-новите си модели, технологии и оборудване. Редом до тях са лекотоварните модели на  FORD, ISUZU,  MITSUBISHI, PEUGEOT, PIAGGIO, VOLKSWAGEN, както и производителите на ремаркета и полуремаркета, хидравлични системи, оборудване и екипировка. В най-голямото събитие за индустриални превози у нас участват още фирми за сервизно оборудване, резервни части, гуми, масла, аксесоари и консумативи, финансови и застрахователни продукти, вериги бензиностанции и други. Всичко, от което секторът има нужда, е събрано на едно място.", "date": "2018.06.07", "title": "Повече от 100 световни бранда и 20 автомобилни новости са представени на TRUCK EXPO 2018"}
{"url": "http://www.focus-news.net/news/2018/06/07/2531114/pazardzhik-vazstanoveno-e-dvizhenieto-v-aktivnata-lenta-na-am-trakiya-pri-km-91-v-posoka-burgas.html", "text": "Възстановено е движението в активната лента на АМ \"Тракия\" при км 91, в посока Бургас. Това съобщиха от пресцентъра на Агенция \"Пътна инфраструктура\".", "date": "2018.06.07", "title": "Пазарджик: Възстановено е движението в активната лента на АМ \"Тракия\" при км 91, в посока Бургас"}
{"url": "http://www.focus-news.net/news/2018/06/07/2531115/dots-petar-nenkov-28-i-pehoten-stremski-polk-igrae-vazhna-rolya-v-otbranitelnite-boeve-pri-zavoya-na-cherna.html", "text": "28-и пехотен Стремски полк играе важна роля в отбранителните боеве при Завоя на Черна по време на Първата световна война. Това каза в предаването „Със славната 2-ра Тракийска дивизия – За честта на България”, на Радио „Фокус” - Пловдив доц. д-р Петър Ненков. След тежки боеве, на 30 септември 1916 г. противникът успява да заеме укрепения връх Каймак-Чалан и продължава настъплението си към Битоля. Това кара българското Главно командване спешно да взема мерки за уплътняване на отбраната. То издава разпореждане частите от 2-а пехотна Тракийска дивизия да се прехвърлят от Дойранското езеро към Завоя на река Черна и да заемат позиция за отбрана.\r\nНа 4 октомври 1915 г. се разгоряват жестоки 40 дневни боеве, които превръщат сражението при Завоя на река Черна в една от най-кръвопролитните на Южния фронт през цялата война. В него участват 14 български и 4 германски пехотни полка. Всред тях 28-и пехотен Стремски полк играе много важна роля, като загубва 2/3 от личния си състав, но удържа героично заеманите позиции, въпреки тоталното превъзходство на неприятеля в жива сила и артилерия.\r\nИван Вазов, който създава поетичната летопис на войните за национално обединение възпява героичния подвиг на българските воини в битката при Завоя на река Черна:\r\n„Завоят на Черна! Възторг безконечен\r\nна вяра и младост, на духове смели.\r\nБългарийо, гордей се! Свий венец вечен\r\nна твоите герои при Черна умрели!”\r\nЦветана ТОНЧЕВА", "date": "2018.06.07", "title": "Доц. Петър Ненков: 28-и пехотен Стремски полк играе важна роля в отбранителните боеве при Завоя на Черна"}
{"url": "http://www.focus-news.net/news/2018/06/07/2531116/radio-svobodna-evropa-makedoniya-i-v-atina-shte-se-protestira-za-gratskiya-harakter-na-makedoniya.html", "text": "След оценките в гръцките медии, че вчерашните протести в Гърция „за запазване на гръцкия характер на Македония“ са били успешни, е обявен и още един голям митинг в Атина на 8 юни, предава радио  „Свободна Европа“  в своята македонска редакция.\r\nСпоред част от гръцките медии, зад все още официално ненасрочения протест в гръцката столица, стои организация под името „Комисия за защита на правата на влашки гърци, които живеят в Скопие и защита на гръцкия характер на Македония“. Виктор Турмаков", "date": "2018.06.07", "title": "Радио „Свободна Европа“ (Македония): И в Атина ще се протестира за „гръцкия характер на Македония“"}
{"url": "http://www.focus-news.net/news/2018/06/07/2531121/blagoevgrad-vremenno-e-ogranicheno-dvizhenieto-po-pat--19-banichan-borovo-v-rayona-na-s-borovo-pri-km-85-poradi-paten-intsident.html", "text": "Временно е ограничено движението по път ІІ-19 Баничан – Борово, в района на с. Борово, при км 85 поради пътен инцидент. Това съобщиха от пресцентъра на Агенция \"Пътна инфраструктура\". Трафикът се регулира от Пътна полиция.", "date": "2018.06.07", "title": "Благоевград: Временно е ограничено движението по път ІІ-19 Баничан – Борово, в района на с. Борово, при км 85 поради пътен инцидент"}
{"url": "http://www.focus-news.net/news/2018/06/07/2531120/agentsiya-mitnitsi-prichinata-za-intenzivniya-trafik-na-gkpp-kulata-e-golyamoto-dvizhenie-na-tezhkotovarni-avtomobili-nyama-problem-v-sistemata-ot-strana-na-mitnitsa.html", "text": "Причината за интензивния трафик на ГКПП „Кулата“ е голямото движение на тежкотоварни автомобили към Гърция, която е типично за края на седмицата. Това съобщиха за Агенция „Фокус“ от Агенция „Митници“. От там посочиха още, че няма проблем в системите – всички работят, работят и кантарите, но камионите, които трябва да се обработят, са много, а обработката отнема известно време.", "date": "2018.06.07", "title": "Агенция „Митници“: Причината за интензивния трафик на ГКПП „Кулата“ е голямото движение на тежкотоварни автомобили, няма проблем в системата от страна на митница"}
{"url": "http://www.focus-news.net/news/2018/06/07/2531117/dots-d-r-ana-dzhumalieva-kzd-zapochva-seriya-ot-poseshteniya-v-razlichni-regioni-na-stranata-v-ramkite-na-kampaniyata-dostapna-balgariya.html", "text": "В изпълнение на правомощията си като независим държавен орган Комисията за защита от дискриминация започва серия от посещения в различни региони на страната, на които ще се срещне с ръководители на институциите – регионални и местни, за да бъде даден акцент върху проблема и да се работи за постепенното му решаване. Това заяви председателят на Комисията за защита от дискриминация доц. д-р Ана Джумалиева, предаде репортер на Радио „Фокус“ – Варна. „В нашите правомощия и компетенции са освен възможностите да популяризираме дейността на комисията, след проверките, които извършваме, както ние, така и нашите регионални представители по места, да образуваме и производства, което влиза в процедурата и правилата на КЗД“, добави доц. д-р Анна Джумалиева. По думите ѝ след доказване на липсата на такава среда ще има наложени и парични санкции, които могат да бъдат от 200 лв. при първо нарушение до 20 000 лева при второ и трето.\r\nМилена СТОЕВА", "date": "2018.06.07", "title": "Доц. д-р Ана Джумалиева, КЗД: Започва серия от посещения в различни региони на страната в рамките на кампанията „Достъпна България“"}
{"url": "http://www.focus-news.net/news/2018/06/07/2531107/pazardzhik-nyama-postradali-pri-intsidenta-sas-zapaliliya-se-lek-avtomobil-na-91-km-na-avtomagistrala-trakiya.html", "text": "Лек автомобил се е самозапалил в района на 91 км на автомагистрала „Тракия“ в посока Бургас, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че на място са пристигнали екипи на пожарната и автомобилът е изгасен. Няма пострадали хора при инцидента. „Лекият автомобил е преместен в аварийната лента и движението през проблемния участък постепенно се нормализира“, допълни Стоянов.\r\nВаня НИКОЛОВА", "date": "2018.06.07", "title": "Пазарджик: Няма пострадали при инцидента със запалилия се лек автомобил на 91 км на автомагистрала „Тракия“"}
{"url": "http://www.focus-news.net/news/2018/06/07/2531127/boris-yanev-big-bend-blagoevgrad-auditoriyata-ni-e-ot-vsichki-vazrasti-zashtoto-kontseptsiyata-ni-e-vazpitatelna-i-istoricheska.html", "text": "Аудиторията ни е от всички възрасти, защото концепцията ни е възпитателна и историческа. Това каза за Радио „Фокус“ - Пирин Борис Янев, диригент на Биг Бенд Благоевград по повод 25 години от създаване на оркестъра. „Ние се стремим да запазим най- ценното създадено от миналия век до днешно време. Популяризирайки го, се стремим не натрапчиво да формираме ценности в подрастващото поколение - ученици и студенти. Не случайно през изминалите години ние работим много с Национална хуманитарна гимназия, специалност „Музика“, ЮЗУ „Неофит Рилски“. През последните години там преподава Орлин Горанов и създава дълготрайни и ползотворни връзки за сътрудничество. Затова казвам, че аудиторията ни е разнообразна- от ученици, студенти, така и от по- възрастни. Въпросът е музиката да въздейства и слушайки я хората да се чувства добре и по някакъв начин да ги обогатява и облагородява“, каза Янев. Той подчерта, че имат огромен репертоар и всяка година представят нови неща. „Хубавото е, че при нас има непрекъснато движение от музикална гледна точка. Трябва да има нещо ново, което е част от професионалното развитие. Ние не стоим на едно и също място, а и по този начин се формира и музика за всяко едно отделно събитие. Само преди един месец свирехме друга програма. Подготвяме програма и за джаз фестивала в Банско. През годината ние работим по няколко програми, което поддържа нивото ни“, каза Янев.\r\nЛора КАЛЧЕВА", "date": "2018.06.07", "title": "Борис Янев, Биг Бенд Благоевград: Аудиторията ни е от всички възрасти, защото концепцията ни е възпитателна и историческа"}
{"url": "http://www.focus-news.net/news/2018/06/07/2531124/sliven-ogranicheno-e-dvizhenieto-v-izprevarvashtata-lenta-ot-km-252-do-253-na-am-trakiya-v-posoka-sofiya-poradi-remont-na-mantinela.html", "text": "Ограничено е движението в изпреварващата лента, от км 252 до 253 на АМ \"Тракия\", в посока София \r\nпоради ремонт на мантинела. Това съобщиха от пресцентъра на Агенция \"Пътна инфраструктура\". Трафикът се осъществява в активната лента. Шофьорите да се движат с повишено внимание и съобразена скорост.", "date": "2018.06.07", "title": "Сливен: Ограничено е движението в изпреварващата лента, от км 252 до 253 на АМ \"Тракия\", в посока София  поради ремонт на мантинела"}
{"url": "http://www.focus-news.net/news/2018/06/07/2531123/prezidentat-rumen-radev-prez-tezi-18-godini-agentsiya-fokus-otstoyava-pozitsiite-si-v-balgarskata-zhurnalistika-s-barzina-bezpristrastnost-i-tochnost.html", "text": "През тези 18 години Агенция „Фокус“ отстоява позициите си в българската журналистика с бързина, безпристрастност и точност. Това каза президентът Румен Радев по повод 18-ия рожден ден на Агенция „Фокус“. „Знаете, че преди броени дни, по време на честванията на 24 май призовах всеки ден да се борим за свободата на духа, за да я отвоюваме със знание от невежеството и лъжата. В журналистическата професия тази битка е още по-трудна, защото надпреварата с времето, стремежът да бъдеш първият, който информира обществото, поставя на изпитание професионализма. Също преди два дни на организираната от Президентската институция международна конференция, посветена на борбата с корупцията ясно заявих, че за да имаме резултати в тази борба, трябва да имаме и свободни и независими медии, които да не се притесняват да задават въпроси и да преследват агресивно истината“, заяви президентът Радев. \r\nСпоред него  Агенция „Фокус“ е успяла да отговори на високите стандарти. „През тези 18 години отстоява своите позиции в българската журналистика с бързина, безпристрастност и точност, които Ви извоюваха авторитет в медийното пространство и спечелиха доверието на обществото“, каза още държавният глава.\r\nЛюба АЛЕКСИЕВА", "date": "2018.06.07", "title": "Президентът Румен Радев: През тези 18 години Агенция „Фокус“ отстоява позициите си в българската журналистика с бързина, безпристрастност и точност"}
{"url": "http://www.focus-news.net/news/2018/06/07/2531129/prezidentat-rumen-radev-obsadi-s-darzhavniya-ministar-za-ikonomika-energetika-i-tehnologii-na-bavariya-frants-yozef-pshirer-perspektivite-za-uvelichavane-na-investitsionnoto-satrudnichestvo.html", "text": "Възможностите за насърчаване на инвестиционното сътрудничество в сфери с висока добавена стойност и на търговския обмен между България и Бавария, обсъдиха на „Дондуков“ 2 президентът Румен Радев и Франц- Йозеф Пширер, държавен министър за икономика, енергетика и технологии на Свободната държава Бавария. Франц-Йозеф Пширер е на посещение в България и във водената от него делегация са включени представители на различни институции, икономически организации и бизнеса. Това съобщиха от прессекретариата на държавния глава.  \r\nДържавният глава призова Бавария да използва предимствата, които страната ни предлага на инвеститорите – добре обучени кадри, доказана експертиза и традиции в сферата на информационните технологии и стабилна валута. България е сред важните търговски партньори на Бавария със своето стратегическо разположение, ниската данъчна тежест и мрежата от индустриални зони, посочи Франц-Йозеф Пширер. Баварският министър отбеляза и необходимостта от повишаване на прозрачността в работата на българската администрация и гарантирането на сигурност за привличането на инвестиции. \r\nРумен Радев оцени високо подкрепата на Бавария за изграждането на системата на дуалното професионално обучение в България, а Франц- Йозеф Пширер потвърди готовността на Бавария да продължи да сътрудничи на страната ни за въвеждането на този успешен икономически модел. \r\nПо време на срещата бяха разменени мнения и за бъдещето на Европа, въпроси в сферата на сигурността, реформите в политиката за предоставяне на убежище и контрола на миграцията. Баварският министър оцени високо усилията на България за охрана на границите на Европейския съюз и изрази готовност за подкрепа от страна на Бавария в случай на рязко нарастване на миграционния натиск към България. \r\nПотвърдено беше и значението на Дунавската стратегия и за двете държави, като важен фактор за постигането на икономически растеж, повишаване на свързаността и културния обмен на европейските държави.", "date": "2018.06.07", "title": "Президентът Румен Радев обсъди с държавния министър за икономика, енергетика и технологии на Бавария Франц-Йозеф Пширер перспективите за увеличаване на инвестиционното сътрудничество"}
{"url": "http://www.focus-news.net/news/2018/06/07/2531131/plovdiv-apelativniyat-sad-ostavi-v-aresta-shofyorat-na-tir-koyto-prichini-katastrofa-s-dvama-zaginali-na-avtomagistrala-trakiya.html", "text": "Пловдивският апелативен съд потвърди мярката за неотклонение „задържане под стража“ спрямо украинския гражданин Станислав Пислар, обвинен в причиняването на катастрофа с двама загинали на автомагистрала „Тракия“. Това съобщиха от Съдебната палата. Апелативните магистрати приеха, че правилно първоинстанционният Окръжен съд – Пловдив е преценил, че са на лице всички законови изисквания за вземане на мярка “задържане под стража“ спрямо обвиняемия.\r\nСпоред съда, от протоколите за огледа на местопроизшествието и  разпита на свидетели, може да се направи обосновано предположение, че обвиняемият е автор на деянието, за което е обвинен.\r\nАпелативните съдии взеха предвид и  предоставената днес от прокуратурата съдебно-химическа и токсикологична експертиза, според която в кръвта и урината на обвиняемия са открити следи от тетрахидроканабинол (марихуана).\r\nСпоред магистратите съществува реална опасност Станислав Пислар да се укрие, тъй като по професия е международен шофьор и често пътува зад граница. С държавата, в която живее и, където има постоянен адрес – Украйна, България няма сключен договор за правна помощ и при друга мярка за неотклонение няма как обвиняемият да бъде осигурен за воденото наказателно производство срещу него. Освен това за извършеното от Станислав Пислар престъпление  Наказателният кодекс предвижда тежко наказание, което е лишаване от свобода от 5 до 20 години. Определението е окончателно и не подлежи на протест и обжалване.", "date": "2018.06.07", "title": "Пловдив: Апелативният съд остави в ареста шофьорът на ТИР, който причини катастрофа с двама загинали на автомагистрала „Тракия“"}
{"url": "http://www.focus-news.net/news/2018/06/07/2531128/nova-makedoniya-spored-buyar-osmani-sledvashtite-chasove-sa-ot-reshavashto-znachenie-za-rezultata-ot-pregovorite-za-imeto.html", "text": "Македонският вицепремиер, отговарящ по европейските въпроси Буяр Османи заяви, че е постигнат сериозен напредък по спора и както никога преди двете страни не бяха по-близо до решението, предава македонската медия   „Нова Македония“.\r\n„Следващите няколко часа може да са ключови за резултата от преговорите“, заяви  Османи.\r\nТой се срещна днес в Брюксел с върховния представител на Европейския съюз за външните работи и политиката на сигурност и заместник-председател на Европейската комисия Федерика Могерини.\r\nОсмани на срещата е информирал за осъществения напредък в отношенията между Македония и Гърция, изразявайки по този начин удоволствие от постигнатия напредък в затоплянето на отношенията, прилагането на мерките за изграждане на доверие, деескалацията на политическите разногласия, както и задоволство от напредъка в преговорите по спора за името . Виктор Турмаков", "date": "2018.06.07", "title": "„Нова Македония“: Според Буяр Османи следващите часове са от решаващо значение за резултата от преговорите за името"}
{"url": "http://www.focus-news.net/news/2018/06/07/2531132/burgaski-elektromobil-se-klasira-za-sastezanie-s-koli-na-badeshteto.html", "text": "Футуристичният \"Batkomobil\" на бургаския отбор \"Mehano\" от Професионалната гимназия по механоелектротехника и електроника премина успешно предварителния кръг Shell Eco-marathon Challenger Event във Франция и ще се включи в голямата надпревара Shell Eco-marathon Европа през 2019 година в Лондон. Това съобщиха от пресцентъра на Община Бургас.\r\nЗад проекта стоят Велин Георгиев, Атанас Христов, Антон Стойчев и Младен Георгиев, ученици в 10-ти клас, специалност \"Промишлена Електроника\" и преподавателят им инж. Красимир Кънчев. Децата проектират и работят над колата на бъдещето над 4 месеца.\r\nБургаската кола се състезава в категория \"Прототипи\", задвижвани с електрическа батерия. Основен спонсор на отбора на ПГМЕЕ, който представя морския град в надпреварата, е Община Бургас.\r\n\"Изключително сме доволни от постигнатия успех във Франция. Преминахме успешно техническата инспекция и тази за безопасност на технологията, и впечатлихме всички участници със сигурността и иновациите си, най-сериозната от които са разработените и монтирани дискови спирачки на външната ос. Нашият електромобил измина по време на състезанието 160 км. само с 1 kW електроенергия\", сподели капитанът на бургаския тим инж. Красимир Кънчев.\r\nБургаският \"Mehano\" бе единственият български тандем, който тази година взе участие в Shell Eco-marathon Challenger Event и един от двата отбора, съставени от ученици. Всички останали коли на бъдещето, участвали в състезанието, са разработвани от студенти.\r\nShell Eco-marathon Challenger Event е отделна надпревара, по време на която отборите, заявили участие за първи път, тестват и правят подобрения по своите превозни средства, преди да станат част от голямото състезание догодина.\r\nДнес, бургаският \"Batkomobil\" ще бъде представен пред зала \"Арена Армеец\" в София, заедно с останалите български отбори, които ще участват догодина в надпреварата Shell Eco-marathon Европа в Лондон.\r\nShell Eco-marathon е уникално състезание, което предизвиква студенти и ученици от целия свят да проектират, конструират и се състезават с най-енергийно ефективните автомобили. Трите локации в Европа, Америка и Азия отвеждат студентите на пистата, за да разберат кой ще измине най-голямо разстояние с най-малко количество гориво или енергия. За да постигнат екстремни нива на енергийна ефективност на пътя, те трябва да използват комбинация от креативност и авангардни технологии.\r\nВ Европа състезанието се провежда от 1985 г., а днес в него взимат участие над 3000 студенти от 30 страни на Стария континент пред публика от над 40 000 души.", "date": "2018.06.07", "title": "Бургаски електромобил се класира за състезание с коли на бъдещето"}
{"url": "http://www.focus-news.net/news/2018/06/07/2531126/andrey-kovachev-gerbenp-pozhelavam-na-fokus-da-prodalzhi-da-raboti-v-tozi-duh-na-istinata-i-obektivno-predstavyane-na-informatsiyata.html", "text": "Пожелавам на „Фокус“ да продължи да работи в този дух на истината и обективно представяне на информацията. Това каза евродепутатът от ГЕРБ/ЕНП Андрей Ковачев по повод 18-ия рожден ден на Агенция „Фокус“. Той оцени работата на медията като много положителна, информативна и справедлива по отношение на историята. „Историята трябва да се знае - неманипулираната история на България и на цяла Европа, така че аз поздравявам Агенция „Фокус“ и всички, които работят в нея за тяхната много добра работа и висококачествена журналистика“, допълни Андрей Ковачев. „Трудно ми е да давам някакви препоръки. На мен ми харесва как работи Агенция „Фокус“, защото дава възможност да бъдат представени всички гледни точки на всички новини, които са важни за българските региони, за България на национално ниво,  както и за Балканите, където има български общности“, каза още той.", "date": "2018.06.07", "title": "Андрей Ковачев, ГЕРБ/ЕНП: Пожелавам на „Фокус“ да продължи да работи в този дух на истината и обективно представяне на информацията"}
{"url": "http://www.focus-news.net/news/2018/06/07/2531125/lidiya-yordanova-ekzakta-risarch-agentsiya-fokus-e-mediya-do-koyato-vseki-koyto-zhelae-da-sledi-pulsa-na-politicheskiya-zhivot-v-stranata-tryabva-da-se-dopitva.html", "text": "Агенция „Фокус“ е медия, до която всеки, който желае да следи пулса на политическия живот в страната, трябва да се допитва. Това каза управителят на социологическата агенция „Екзакта Рисърч“ Лидия Йорданова по повод 18-ия рожден ден на Агенция „Фокус“. „Това е медия, без информацията от която нито един професионалист в областта на политическите анализи и прогнози не би могъл да съществува. Тя предлага както идеално чиста фактология и обективна информация, така и анализи и коментари на експерти. Търси много гледни точки, не се задоволява с едно експертно мнение, което я прави много четивна и много експресна. Мисля, че можете да бъдете малко по-агресивни на пазара, който изобилства с некачествени медии и зле поднесени информации. Вашата информация е много добър медиен продукт и следва да бъде налаган все по-категорично и бих казала агресивно. Мисля, че можете да се отворите малко повече към любопитните факти, към любопитните събития на деня, вие имате огромен информационен поток, имате много информация от радиата, с които вашата медия разполага, така че би могло малко повече да разчупи формите на строгост“, каза още Йорданова. \r\n„Ще ви пожелая, след като сте извървели първите 18 години, да навлизате с бавни стъпки в своята зрялост, за да бъдете все така млади, все така изкусителни, все така нужни и все така желани от вашата аудитория“, добави Йорданова.", "date": "2018.06.07", "title": "Лидия Йорданова, „Екзакта Рисърч“: Агенция „Фокус“ е медия, до която всеки, който желае да следи пулса на политическия живот в страната, трябва да се допитва"}
{"url": "http://www.focus-news.net/news/2018/06/07/2531122/ria-novosti-spored-vladimir-putin-zayavleniyata-che-donald-tramp-tlaska-evropa-kam-nego-sa-smeshni.html", "text": "Президентът на Русия Владимир Путин, отговаряйки по време на „Директната линия“ на въпрос за последната харесала му се шега, разказа, че смята за смешни твърденията, че президентът на САЩ Доналд Тръмп тласка Европа към ръцете му и за намесата на Русия на изборите в САЩ, предава РИА Новости.\r\n„Съвсем наскоро едно известно германско издание написа, че президентът Тръмп тласка Русия в ръцете на Путин. Ако това се комбинира с по-ранната шега, че Русия е повлияла на изборите в САЩ, то тогава всичко това заедно звучи достатъчно смешно“, заяви Путин.\r\n„Повлияли сме били на изборите за президент на САЩ, а той ни е подарил Европа. Пълна глупост. По друг начин това не може да се нарече“, допълни президентът. Виктор Турмаков", "date": "2018.06.07", "title": "РИА Новости: Според Владимир Путин заявленията, че Доналд Тръмп тласка Европа към него, са смешни"}
{"url": "http://www.focus-news.net/news/2018/06/07/2531135/plovdiv-razbiti-sa-cheshmi-v-tsentralniya-park-v-grada.html", "text": "Отново са разбити чешми в централен градски парк в Пловдив. Това каза за Радио „Фокус” - Пловдив Стоян Алексиев, директор на ОП „Градини и паркове“. Поредната вандалска проява е била упражнена върху питейните фонтани в Цар-Симеоновата градина. Разбито е едно от двете чучурчета на чешмата с кобилицата при входа на парка откъм площад „Централен“. С половин капацитет – 2 от 4 чучурчета, работи и друга чешма в парка.\r\n„През последните два месеца за ремонти вследствие на злоумишлени посегателства са похарчени близо 700 лева”, коментира директорът на общинското предприятие Стоян Алексиев. По думите му е имало дни, когато в градския парк са били разбивани всички чешми, а часове след монтирането на нови чучурчета или кранчета те отново са повредени или откраднати. „Заради тези прояви стотици граждани, потърсили в горещите дни прохлада в Цар-Симеоновата градина, са лишени от питейна вода”, добави Алексиев. По думите му не е по-различно положението и в другите паркове. В Пловдив ОП „Градини и паркове“ поддържа над 50 питейни фонтана и призовава хората да ги пазят.\r\nЦветана ТОНЧЕВА", "date": "2018.06.07", "title": "Пловдив: Разбити са чешми в централния парк в града"}
{"url": "http://www.focus-news.net/news/2018/06/07/2531118/sofiya-be-otlichena-v-kategoriya-evro-grad-na-nagradite-nay-dobar-grad-za-zhiveene-v-balgariya.html", "text": "Град София бе отличен на церемонията по връчването на наградите „Най-добър град за живеене в България“\r\nв категория „Евро град“, предаде репортер на Агенция „Фокус“. Наградата беше обявена и връчена на кмета на София Йорданка Фандъкова от вицепремиера Томислав Дончев.\r\nФандъкова заяви, че вярва, че всеки кмет се опитва да прави най-доброто за неговия регион. \"Ние правим също това, но в по-големи мащаби. Благодаря на всички за партньорството. Никой кмет и никой град не може да се справи сам ако се работи в екип. Винаги съм твърдяла, че всъщност оценката за това как се справяме с европейската солидарност не е по количеството привлечени средства, а по проeктите, които реализираме с тези средства”, каза кметът на София Йорданка Фандъкова. „Това е награда за всички екипи, които работят по тези проекти, но това е и оценка за повече от 20 км. метро, което е построено, а през 2020 г. ще имаме 500 000 души, които ще го използват. 84% от отпадъците в София се преработват и само 16% се депозират. Опитваме се да ги свалим до 10%. Това е награда и за парковете, които се обновяват. Благодаря, че България и София вървят по пътя на устойчивото развитие“, каза още кметът на София.\r\nЦветелин ДИМИТРОВ", "date": "2018.06.07", "title": "София бе отличена в категория „Евро град“ на наградите „Най-добър град за живеене в България“"}
{"url": "http://www.focus-news.net/news/2018/06/07/2531137/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от града и региона. За трета поредна година в Историческия музей в Асеновград стартира лятна музейна школа. Направленията, в които това лято децата ще се обучават са археология, етнография, фолклор, нумизматика, българска народна и естрадна музика, също приложни практики, исторически възстановки и игри. Повече за предвидените занимания, за същността и целите на лятната музейна школа, ще ни разкаже директорът на Историческия музей в Асеновград Иван Дуков.\r\nЗанимания за децата през цялото лято ще осигури и Центърът за подкрепа и личностно развитие „Васил Левски”. От началото на месец юли до края на август ще бъдат сформирани групи по български народни танци, ще се провеждат и занимания по народно пеене, по гайда, кавал и китара, също по английски език и информатика. За ваканционната програма, за възможностите за усъвършенстване и изява на децата ще разговаряме с Георги Анастасов, директор на Центъра за подкрепа и личностно развитие в Асеновград.\r\nОбщо 14 медала завоюваха каратеките на спортен киокушин карате клуб „Хамон“ в Асеновград на последното си първенство за първото полугодие на състезателната година. За успехите на състезателите, за това какво изисква качествената подготовка преди първенство, както и за предстоящите цели и задачи пред спортния клуб, ще ни разкаже неговият председател сенсей Петко Чирпанлиев.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.06.07", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/06/07/2531134/ria-novosti-spored-vladimir-putin-nay-novoto-orazhie-na-rusiya-shte-osiguri-pariteta-s-vodeshtite-darzhavi.html", "text": "Според президента на Русия Владимир Путин най-новите оръжейни системи на страната, представени през март на посланието на Федералното събрание, ще осигурят стратегически паритет с водещите във военно отношение държави, предава РИА Новости.\r\n„Тези комплекси мече застават на въоръжение. Те без съмнение ще запазят този паритет. Трябва да се разберат формите на нашето взаимодействие. Да се седне на преговорната маса и не само да се помисли, но и да се изработи съвременна, адекватна за днешния ден схема на международната и европейска сигурност“, заяви Путин.\r\nПо време на своята реч от 1 март пред Федералното събрание на Русия той заяви, че страната създава системи, способни да извършват полети в плътните слоеве на атмосферата на междуконтинентални разстояния и на свръхзвукова скорост. Освен това президентът разказа за нови образци лазерно оръжие, подводен дистанционно управляван апарат и за нова междуконтинентална балистична ракета.  Виктор Турмаков", "date": "2018.06.07", "title": "РИА Новости: Според Владимир Путин най-новото оръжие на Русия ще осигури паритета с водещите държави"}
{"url": "http://www.focus-news.net/news/2018/06/07/2531136/balgariya-shte-bade-domakin-na-parvoto-publichno-obsazhdane-na-mnogogodishnata-finansova-ramka-na-es-za-perioda-2021-2027-g.html", "text": "В рамките на Българското председателство на Съвета на ЕС на 8 юни в София ще бъде домакин на конференция на високо ниво, посветена на бъдещето на политиката по сближаване в следващия програмен период. Това съобщиха от правителствената информационна служба. За пръв път на високо равнище ще бъдат обсъдени бъдещите приоритети и ролята на Кохезионната политика в проекта на Многогодишна финансова рамка на ЕС за периода 2021-2027 г., обявен от Европейската комисия през месец май тази година. \r\nСрещата ще бъде открита от министър-председателя Бойко Борисов и ще се води от вицепремиера Томислав Дончев. В дискусията ще участват също европейският комисар по бюджет и човешки ресурси Гюнтер Йотингер, а от българска страна – министърът за Българското председателство на Съвета на ЕС Лиляна Павлова, министърът на финансите Владислав Горанов и министърът на регионалното развитие и благоустройството Николай Нанков. Участие ще вземат и представители на Европейската комисия, Европейския парламент, Комитета на регионите, министри от държавите-членки, социални партньори и др. \r\nКонференцията е част от календара на Българското председателство на Съвета на ЕС и ще може да се проследи на живо в .", "date": "2018.06.07", "title": "България ще бъде домакин на първото публично обсъждане на Многогодишната финансова рамка на ЕС за периода 2021-2027 г."}
{"url": "http://www.focus-news.net/news/2018/06/07/2531130/diskusiya-how-can-we-turn-gdpr-lemons-into-lemonadei-shte-se-provede-na-13-yuni-v-ndk.html", "text": "Най-голямата дискусия след влизането в сила на новия регламент „How can we turn gdpr “lemons” into lemonade?“, ще се проведе на 13 юни в Зала 3 на НДК. Това съобщиха от пресцентъра на Министерство за Българското председателство на Съвета на ЕС 2018.\r\nСъбитието ще постави фокус върху телеком и комуналния сектор – едни от най-големите администратори на лични данни и ще спомогне за споделяне както на добрите практики, така и на предизвикателствата пред бизнеса. По време на дискусията ще имате възможност да адресирате въпросите си лично към националния регулатор, публичните власти и водещи експерти по темата броени дни след влизането в сила на GDPR.\r\nФорумът организира Дигитална Национална Коалиция съвместно с Комисията за защита на личните данни. Събитието е част от календара на Българското председателство на  Съвета на ЕС 2018.\r\nУчастието изисква регистрация, а местата са ограничени, до изчерпване на капацитета на залата. Повече информация и билети можете да откриете на уебсайта на събитието.", "date": "2018.06.07", "title": "Дискусия „How can we turn GDPR „lemons“ into lemonade?“ ще се проведе на 13 юни в НДК"}
{"url": "http://www.focus-news.net/news/2018/06/07/2531133/vitseprezidentat-iliyana-yotova-vav-fokus-nikoga-nyama-da-vidim-neprovereni-fakti-i-lazhlivi-novini.html", "text": "Във „Фокус“ никога няма да видим непроверени факти и лъжливи новини – продължавайте да бъдете корективът, така необходим днес. Това каза вицепрезидентът Илияна Йотова по повод 18-ия рожден ден на Агенция „Фокус“. „18 години да съобщаваш новини от мястото на събитието, да отстояваш позициите си, да поддържаш високо професионално ниво, да не правиш компромис с качеството за сметка на популярността – това е изключително трудно в тази конкурентна среда. И това е действително голямото постижение на Агенция „Фокус“, посочи Йотова. Това според нея е и причината всеки български гражданин сутрин първо да отвори сайта на Агенция „Фокус“ – за да бъде в крак с времето. „Искам да пожелая на целия екип никога и при никакви обстоятелства да не изневерява на професионализма и да не спира да надскача себе си и да ражда качествен продукт; а на колегите в медийната среда – всички те да се съизмерват с Агенция „Фокус“. И нека във „Фокус“ на фокус не спират да бъдат обществено значимите теми – от проблемите на отделния човек до големите предизвикателства в глобален аспект“, обобщи вицепрезидентът. Тя отбеляза също, че освен със светкавичните си новини, Агенция „Фокус“ е една от малкото медии, които съхраняват българския дух и история и възпитават в любов към родината. „Патриотична роля на Агенция и Радио „Фокус“ е огромна. И когато говорим за Агенцията, няма как да не споменем и Радио „Фокус“ – единственото, което се слуша в Молдова и Украйна“. По думите на вицепрезидента Илияна Йотова именно така се съхранява българщината и се поддържа живата връзка с родината в тези исторически диаспори.", "date": "2018.06.07", "title": "Вицепрезидентът Илияна Йотова: Във „Фокус“ никога няма да видим непроверени факти и лъжливи новини"}
{"url": "http://www.focus-news.net/news/2018/06/07/2531140/stara-zagora-tvortsi-risuvat-znakovi-mesta-v-grada-za-plener-druzhba-2018.html", "text": "Девет художници в продължение на седмица ще рисуват исторически и културни забележителности в Стара Загора за тазгодишното издание на пленер „Дружба“. Община Стара Загора осигурява всички необходими материали и пособия, а кметът Живко Тодоров одобрява тематичния план, обясни днес пред журналисти председателят на старозагорското представителство на Съюза на българските художници доц. Злати Златев. Това съобщиха от пресцентъра на Общината.\r\nОт днес до 14 юни Стара Загора е домакин на 23-то издание на традиционния пленер по живопис. За участие тази година са поканени художниците – Милко Божков, проф. Лаура Димитрова от София, Валентина Лапчева от В. Търново, Росица Попчева от Стара Загора, Георги Динев от Бургас, проф. Стефан Алтъков, Минчо Панайотов от Пловдив, Румен Петков от Казанлък и Петър Петров от Стара Загора. Част от тях присъстваха на днешната пресконференция за журналисти в зала „Байер“. \r\nИзложбата с творбите на пленеристите ще бъде открита в галерия „Байер“ на 14 юни от 18:00 часа.\r\nХудожниците ще представят задължително по две картини в размер 50/65 см., които ще бъдат закупени от Община Стара Загора и дарени на фонда на Градската художествена галерия. В творбите трябва да се отбележи значимостта на 8-хилядолетната история на населеното място и на града със 7 имена, допълни доц. Златев.\r\nВие сте от щастливците, които посещават Стара Загора в момента, когато въздухът ухае на липи. По време на закриването на филмовия фестивал „Златната липа“ снощи, усетихте силната емоция, която тази вечер ще прелее към музиката от джазфеста, с който градът ни ще живее в следващите дни, обърна се към гостите началникът на общинския отдел „Култура“ Диана Атанасова. Тя им пожела по време на престоя си в Стара Загора да почувстват щедрото гостоприемство на творческата гилдия и жителите на града.\r\nДопълнително създадените по време на пленера платна също ще бъдат експонирани в залата, но с тях ще се разпореждат авторите им.\r\nОрганизатор на проявата е представителството на Съюза на българските художници в града, с подкрепата на Община Стара Загора.", "date": "2018.06.07", "title": "Стара Загора: Творци рисуват знакови места в града за пленер „Дружба 2018“"}
{"url": "http://www.focus-news.net/news/2018/06/07/2531138/sofiya-grad-burgas-be-obyaven-za-nay-dobar-grad-za-zhiveene-v-balgariya.html", "text": "Град Бургас бе обявен за най-добър град за живеене в България, предаде репортер на Агенция „Фокус“. Наградата беше връчена от вицепремиера Томислав Дончев по време на церемонията по присъждане на наградите „Най-добър град за живеене в България“. \r\nЦветелин ДИМИТРОВ", "date": "2018.06.07", "title": "София: Град Бургас бе обявен за най-добър град за живеене в България"}
{"url": "http://www.focus-news.net/news/2018/06/07/2531070/sofiya-vazstanoveno-e-dvizhenieto-po-severnata-skorostna-tangenta-ot-km-13-do-km-14-v-posoka-bul-botevgradsko-shose.html", "text": "Възстановено е движението по Северната скоростна тангента от км 13 до км 14, в посока бул. \"Ботевградско шосе\". Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента поради ПТП.", "date": "2018.06.07", "title": "София: Възстановено е движението по Северната скоростна тангента от км 13 до км 14, в посока бул. \"Ботевградско шосе\""}
{"url": "http://www.focus-news.net/news/2018/06/07/2531143/sliven-be-otlichen-v-kategoriya-zelen-grad-na-nagradite-nay-dobar-grad-za-zhiveene.html", "text": "Сливен бе отличен в категория „Зелен град“ на Наградите „Най-добър град за живеене“, предаде репортер на Агенция „Фокус“. Наградата беше обявена и връчена от министъра на околната среда и водите Нено Димов. „Те преработват над 90% от отпадъците. Когато говорим за превишение на нормите във въздуха, фините прахови частици са почти 4 пъти по-малко в рамките на 1 година, така че поздравления“, каза министър Нено Димов. \r\n„Дълъг път изминаха общините в България откакто сме в ЕС. Мисля, че има с какво да се гордеем и какво да покажем. Може би екологичното състояние е най-голямото богатство, което можем да имаме като хора и най-големия залог за добро развитие и перспектива за един град“, добави кметът на Сливен Стефан Радев.\r\nЦветелин ДИМИТРОВ", "date": "2018.06.07", "title": "Сливен бе отличен в категория „Зелен град“ на Наградите „Най-добър град за живеене“"}
{"url": "http://www.focus-news.net/news/2018/06/07/2531146/korneliya-ninova-bsp-kakto-75-ot-balgarite-az-sam-protiv-ednopolovite-brakove-i-vazmozhnostta-hora-ot-edin-pol-da-osinovyavat-detsa.html", "text": "Както 75% от българите, аз съм против еднополовите бракове и възможността хора от един пол да осиновяват деца. Това се посочва в отговора на председателя на БСП Корнелия Нинова до организаторите на София прайд 2018. Цялото писмо на Корнелия Нинова е следното:", "date": "2018.06.07", "title": "Корнелия Нинова, БСП: Както 75% от българите, аз съм против еднополовите бракове и възможността хора от един пол да осиновяват деца"}
{"url": "http://www.focus-news.net/news/2018/06/07/2531145/vladimir-putin-novata-svetovna-voyna-mozhe-da-stane-kray-na-tsivilizatsiyata.html", "text": "Според президента на Русия Владимир Путин Третата световна война може да стане край на цивилизацията и разбирането на това трябва да сдържа страните от глобален конфликт, предава ТАСС.\r\n„Разбирането, че Третата световна война може да се окаже край на днешната цивилизация трябва да ни сдържа от крайни и извънредно опасни за съвременната цивилизация действия на международната арена“, подчерта руският президент. Той припомни изказването на Алберт Айнщайн: „Не знам с какво ще се води Третата световна война, но четвъртата ще се води с камъни и пръчки“. \r\nПрезидентът отбеляза, че след Втората световна война светът живее в условията на относителен мир. Регионалните конфликти, според него, постоянно възникват в различни точки на света като Виетнам, Корейския полуостров, Близкия изток, но не е имало глобални конфликти.\r\n„Защо ли? Защото на света между водещите военни държави и установен стратегически паритет. Колкото и неприятно да звучи, ще го кажа, а това е истина: страхът от взаимното унищожение винаги е сдържал участниците в международното общуване и водещите военни държави от резки движения и ги е карал да се уважават взаимно“, заяви Путин.  Виктор Турмаков", "date": "2018.06.07", "title": "Владимир Путин: Новата световна война може да стане край на цивилизацията"}
{"url": "http://www.focus-news.net/news/2018/06/07/2531144/georgi-dimov-bivsh-generalen-konsul-na-balgariya-v-odrin-vav-fokus-korektnostta-i-saobrazyavaneto-sa-otgovornost-i-misiya-i-sa-predi-vsichko-natsionalno-orientirani.html", "text": "Във „Фокус“ коректността и съобразяването са отговорност и мисия и са преди всичко национално ориентирани. Това каза бившият генерален консул на България в Одрин Георги Димов по повод 18-ия рожден ден на Агенция „Фокус“. „Говорим за патриотично мотивиране и представена коректност. На първо място според мен е вашата обективност и своевременност. Ще използвам една препратка – винаги в агенцията се получава нещо като рубрика в категорията „Новина на часа“. На следващо място е вашата задълбоченост и вариантност на очакваните събития. По-нататък със сигурност има определена и доказана прецизност и всеобхватност до степен свързаност и обусловеност на събития и факти. И освен това – не допускате замитания и залитания. Не се допуска премълчаване на истината“, допълни още той.", "date": "2018.06.07", "title": "Георги Димов, бивш генерален консул на България в Одрин: Във „Фокус“ коректността и съобразяването са отговорност и мисия и са преди всичко национално ориентирани"}
{"url": "http://www.focus-news.net/news/2018/06/07/2531149/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първата част на предаването ще Ви срещнем с Румяна Хаджийска, директор на ЦДГ „Калина“ в Дупница. Днес в детското заведение официално ще бъде пусната в експлоатация и фотоволтаичната централа.\r\nВъв втората част на предаването ще Ви заведем в планината. Ще разговаряме с Божидар Джокин, планински спасител в  Планински спасителен отряд №9 в Дупница. Той ще даде съвети към туристите как трябва да се подготвят при посещението си в планината.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в Общината.\r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.06.07", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/06/07/2531139/dutch-news-sestrata-na-kralitsata-na-holandiya-e-otkrita-martva-v-doma-si-sled-predpolagaemo-samoubiystvo.html", "text": "Холандската кралица Максима е отменила редица публични мероприятия, след като по-малката ѝ сестра е починала на 33-годишна възраст, пише   Dutch News.\r\nКралицата няма да придружава съпруга си, крал Вилем-Александър по време на обиколката му в Литва, Естония и Латвия през следващата седмица.\r\nИнес Сорегиета е била открита в дома си в Буенос Айрес като според холандските медии тя е извършила самоубийство. Според аржентинските медии тя е страдала от хранително разстройство и от депресия. Виктор Турмаков", "date": "2018.06.07", "title": "Dutch News: Сестрата на кралицата на Холандия е открита мъртва в дома си след предполагаемо самоубийство"}
{"url": "http://www.focus-news.net/news/2018/06/07/2531148/plovdiv-be-otlichen-v-kategoriya-grad-na-finansovata-ustoychivost-na-nagradite-nay-dobar-grad-za-zhiveene.html", "text": "Пловдив бе отличен в категория „Град на финансовата устойчивост“ на Наградите „Най-добър град за живеене“, предаде репортер на Агенция „Фокус“. Наградата беше обявена и връчена от министъра на финансите Владислав Горанов. \r\n„Когато финансовото министерство говори и боговете мълчат. Пловдив е вече 8000 години устойчив във времето. Животът никога не е спирал през всички тези години. През последните 6-7 години управлението на Пловдив реализира много устойчиви политики в сферата на развитие на инфраструктура, образование и т.н. Надявам се този процес да продължи с помощта на европейските фондови програми и с помощта на Министерството на финансите“, заяви заместник-кметът на Пловдив Георги Титюков. \r\nЦветелин ДИМИТРОВ", "date": "2018.06.07", "title": "Пловдив бе отличен в категория „Град на финансовата устойчивост“ на Наградите „Най-добър град за живеене“"}
{"url": "http://www.focus-news.net/news/2018/06/07/2531147/prof-nikolay-ovcharov-proektat-misiya-balgariya-beshe-mnogo-uspeshen.html", "text": "Това действително беше едно много успешно мероприятие. Това каза археологът проф. Николай Овчаров на пресконференция във връзка с резултатите от проекта „Мисия България“, предаде репортер на Агенция „Фокус“. „Това беше предназначено преди всичко за чуждите държави, но и за българите. Тоест имаше двойнственост. Навсякъде акцентът беше върху нещо, което интересува съответната държава“, отбеляза проф. Овчаров. „Добрата новина не е новина, както се казва, но ние с проф. Павлов не само с тази мисия, но и въобще сме се посветили на това да доказваме обратното“, допълни още той. „В Екатеринбург беше една от най-хубавите ни срещи. В момента не знаем дали ще се случи тази инициативата за паметник на кирилицата там, но такъв в Русия ще има“, каза още проф. Овчаров. „Много бяха интересни посещенията ни в Белгия. Обикновено, когато отидем там, аз съм имал 7-8 презентации в Европейски парламент, там нещата се загубват. Всичко се смесва, десетки държави и делегации говорят едновременно. Този път обаче ние не бяхме в Брюксел, а в Гент. Хората бяха впечатлени и любопитни“, разказа той, като уточни, че преди няколко с дни с проф. Павлов са се завърнали от тура си в централна Европа – в Словакия, Словения и Унгария, където са засегнали и темата за Западните Балкани, която е приоритет на българското председателство. „Мисля, че се получи добре в тези страни. Според мен това е най-успешното събитие в информационен план. Тази кампания даде възможност да направим чрез Министерството на външните работи и на културата нещо, което малко ни куца – представянето на България, на българското културно и историческо наследство, нашите прекрасни паметници. Ние сме трети в Европа с най много археологически паметници. Можем да си ги направим, да реставрираме всичко с европейските програми, но ако това няма нужната реклама, то ще си остане за наша вътрешна консумация“, посочи още проф. Овчаров. \r\nВесела АЛЕКСАНДРОВА", "date": "2018.06.07", "title": "Проф. Николай Овчаров: Проектът „Мисия България“ беше много успешен"}
{"url": "http://www.focus-news.net/news/2018/06/07/2531142/dimitar-delchev-dbg-fokus-tryabva-da-prodalzhi-kauzata-koyato-izpovyadva-veche-18-godini-zapazvaneto-na-balgarskiya-duh-i-edinstvoto-na-natsiyata.html", "text": "„Фокус“ трябва да продължи каузата, която изповядва вече 18 години - запазването на българския дух и единството на нацията. Това каза председателят на политическа партия „Движение България за гражданите“ Димитър Делчев по повод 18-ия рожден ден на Агенция „Фокус“.\r\n„Честит празник на всички прекрасни професионалисти, които работят и за информационната агенция, и за радиото. За мен „Фокус“ е това, което е – най-широката мрежа в страната. И ви пожелавам да запазите професионализма си, да запазите отдадеността, с която упражнявате журналистическата професия, и да продължавате да бъдете предпочитана медия от всички българи – и у нас, и в чужбина“, каза още Делчев.\r\nТой пожела на „Фокус“ да продължи каузата, която изповядва вече 18 години – запазването на българския дух и единството на нацията. „Не се страхувайте да имате повече патриотични предавания и повече предавания, които напомнят за славната история на България и за това, че политиците преди всичко трябва да са българи. И че хората преди всичко трябва да мислят за националните си интереси, преди да мислят за лични облаги“, каза Делчев.\r\nЦветилена СИМЕОНОВА", "date": "2018.06.07", "title": "Димитър Делчев, ДБГ: „Фокус“ трябва да продължи каузата, която изповядва вече 18 години - запазването на българския дух и единството на нацията"}
{"url": "http://www.focus-news.net/news/2018/06/07/2531141/prezidentat-rumen-radev-pozhelavam-na-agentsiya-fokus-da-prodalzhava-da-proyavyava-harakter-i-da-zalaga-na-profesionalizma-i-opita-utvarzhdavashti-obektiven-podhod-v-zhurnalistikata.html", "text": "Пожелавам Ви да продължавате да проявявате характер, да залагате преди всичко на професионализма и опита, които да утвърждават един обективен подход в българската журналистика. Това каза президентът Румен Радев по повод 18-ия рожден ден на Агенция „Фокус“. „Мисля, че нашето общество има нужда да чува по-често гласа на хората, които с таланта дръзновението и успехите си ни карат да се чувстваме горди българи - хората на изкуството, на културата, на науката, на спорта, които въплъщават силния дух, които следват кода на нашата национална идентичност“, заяви президентът.\r\nТой пожела преди всичко на служители на „Фокус“ здраве и лично щастие. „В годината, когато Агенция „Фокус“ навършва пълнолетие, нека с подобаваща мъдрост да продължава да бъде извор на родолюбие, патриотично възпитание и разбира се, което всички очакваме – прецизна информация. Пожелавам нови и нови творчески успехи“, каза още държавният глава Румен Радев.\r\nЛюба АЛЕКСИЕВА", "date": "2018.06.07", "title": "Президентът Румен Радев: Пожелавам на Агенция „Фокус“ да продължава да проявява характер и да залага на професионализма и опита, утвърждаващи обективен подход в журналистиката"}
{"url": "http://www.focus-news.net/news/2018/06/07/2531151/burgas-gradat-se-pobratimi-s-ruskiya-grad-yaroslaval.html", "text": "Бургас се побратими с руския град Ярославъл. Това съобщиха от Община Бургас. Кметът Димитър Николов и кметът Владимир Слепцов подписаха споразумение за побратимяване на официална церемония в Община Бургас. Договорът е продължение на успешните двустранни отношения и съвместни проекти между двата града.\r\nПървите постъпления за задълбочаване на връзките между Бургас и Ярославъл са отпреди 5 години. Общинските съвети на двата града имат решения, с които утвърждават и легитимират побратимяването.\r\n„Бургас и Ярославъл имат много идентичен икономически профил. Свързват ни и близки приятелски отношения, които са отлична основа за успешно сътрудничество“. Това заяви кметът Димитър Николов след подписването на договора за партньорство.\r\n„Сигурен съм, че с нашите общи усилия, в рамките на подписаното споразумение, ще утвърдим приятелските отношения между Бургас и Яраславъл, както и българо-руските взаимоотношения като цяло:, сподели кметът на Ярославъл Владимир Слепцов след подписването на споразумението.\r\nНа церемонията присъстваха още зам.-кметът на Ярославъл Вячеслав Гаврилов, почетният консул на Руската федерация в Бургас Тонко Фотев и Сергей Терьохин – представител на Българо-руското дружество за приятелство „Шипка“.\r\nБургаският градоначалник представи най-големите проекти, реализирани до момента и тези, които предстои да се изпълнят в краткосрочна перспектива.", "date": "2018.06.07", "title": "Бургас: Градът се побратими с руския град Ярославъл"}
{"url": "http://www.focus-news.net/news/2018/06/07/2531152/fokus-makedoniya-gratskoto-mvnr-saobshti-che-nyama-kompetentsii-da-informira-za-zayavleniyata-na-opozitsiyata-v-makedoniya.html", "text": "Външното министерство на външните работи заяви, че не е компетентно да дава информация за заявленията на основната македонска опозиционна партия ВМРО-ДПМНЕ. Така бе отговорено на съответно заявление от страна на основната гръцка опозиционна партия „Нова демокрация“, предава македонският  „Фокус“.\r\n„Министерството на външните работи не е нито компетентно, нито има задължение да информира „Нова демокрация“ за заявленията от опозицията на Македония (ВМРО-ДПМНЕ), която е сестринска на „Нова демокрация“ в Европейската народна партия, към която трябва да се обръща“, съобщават от гръцкото външно министерство по отношение на изявление на гръцката опозиционна партия. От там допълниха, че с оглед на това, че лидерът на партията Кирякос Мицотакис се намира в Мюнхен, за конгреса на ЕНП, той може да намери време да се информира от „приятелите си от ВМРО-ДПМНЕ“.\r\nМинистерството на външните работи на Гърция предава на  „Нова демокрация“, че следващия път, когато иска да получи информация за случващото се на преговорите, би било добре директно да поиска от министерството“. Виктор Турмаков", "date": "2018.06.07", "title": "„Фокус“ (Македония): Гръцкото МВнР съобщи, че няма компетенции да информира за заявленията на опозицията в Македония"}
{"url": "http://www.focus-news.net/news/2018/06/07/2531155/stara-zagora-tseremoniyata-po-otkrivaneto-na-dzhaz-forum-stara-zagora-2018-shte-se-sastoi-na-stsenata-na-operniya-teatar.html", "text": "Поради очакваните неблагоприятни атмосферни условия тази вечер, церемонията по откриването на \"Джаз форум Стара Загора 2018\", ще се състои на сцената на оперния театър в 19.00 часа. Това съобщиха от пресцентъра на Община Стара Загора.", "date": "2018.06.07", "title": "Стара Загора: Церемонията по откриването на \"Джаз форум Стара Загора 2018\" ще се състои на сцената на оперния театър"}
{"url": "http://www.focus-news.net/news/2018/06/07/2531157/smolyan-be-otlichen-v-kategoriya-biznes-grad-na-nagradite-nay-dobar-grad-za-zhiveene.html", "text": "Смолян бе отличен в категория „Бизнес град“ на Наградите „Най-добър град за живеене“, предаде репортер на Агенция „Фокус“. Наградата беше връчена от зам.-министъра на образованието Таня Михайлова. „В Смолян образованието се случва, защото институциите работят заедно. Учениците са в класните стаи и от резултатите в националното външно оценяване за 4-ти и 7-ми клас са най-добри“, каза зам.-министър Михайлова.\r\n„Това е от малкото приятни моменти в работата на един кмет, въпреки, че тя е за учителите и учениците на града. Ние като общинска администрация се стараем и създаваме една хубава европейска среда на обучение. Инвестираме много в образователната инфраструктура, защото младите и образованите хора са най-големия капитал на една нация и гарантират едно добро европейско бъдеще“, каза от своя страна кметът на Смолян Николай Мелемов.\r\nЦветелин ДИМИТРОВ", "date": "2018.06.07", "title": "Смолян бе отличен в категория „Бизнес град“ на Наградите „Най-добър град за живеене“"}
{"url": "http://www.focus-news.net/news/2018/06/07/2531154/dimitrovgrad-be-otlichen-v-kategoriya-biznes-grad-na-nagradite-nay-dobar-grad-za-zhiveene.html", "text": "Димитровград бе отличен в категория „Бизнес град“ на Наградите „Най-добър град за живеене“, предаде репортер на Агенция „Фокус“. Наградата беше връчена от зам.-министъра на икономиката Лъчезар Борисов. \r\n„По презумпция в България кметовете са виновни за всичко, така че подобни награди наистина са много важни за нас. Димитровград е създаден като икономически и индустриален център преди 70 години и за нас беше много важно да го върнем на икономическата карта, осигурявайки условия и възможности за развитие на икономиката. Всичко това стана факт благодарение на инфраструктурата. Надявам се да продължим в същия дух. Благодаря на всички и успех“, заяви кметът на Димитровград Иво Димов.\r\nЦветелин ДИМИТРОВ", "date": "2018.06.07", "title": "Димитровград бе отличен в категория „Бизнес град“ на Наградите „Най-добър град за живеене“"}
{"url": "http://www.focus-news.net/news/2018/06/07/2531158/vladimir-putin-obvineniyata-na-zapada-sreshtu-rusiya-sa-nachin-za-sdarzhaneto-y.html", "text": "Според президента на Русия Владимир Путин обвиненията на Запада по адрес на страната му са начин тя да се сдържа, защото западните страни виждат в нея конкурент, което е погрешна политика, предава ТАСС.\r\n„Това е начин за сдържане на Русия, какъвто са и прословутите санкции. Безкрайните обвинения създават основа за употребата на мерки, сдържащи развитието на Русия“, заяви Путин по време на ежегодната „Директна линия“ с гражданите на страната.\r\n„Те виждат заплаха в Русия, виждат, че тя става конкурент за тях. Струва ми се, че това е много погрешна политика“, подчерта руският президент. „Никой не трябва да се сдържа, в това число и Русия, а трябва да се изгради конструктивно взаимодействие. И тогава общият ефект за световната икономика ще бъде изключително позитивен, при това за преобладаващото мнозинство участници в международното общуване“, убеден е той.\r\n„И все пак разбирането на това достига и до нашите партньори. Виждате как в много страни се говори за необходимостта да се изграждат нормални отношения с Русия“, обърна внимание Путин. Според него всяка страна им своите собствени интереси, но те „не трябва да се решават с помощта на егоистични методи на политика в сферата на икономиката“, допълни той. Виктор Турмаков", "date": "2018.06.07", "title": "Владимир Путин: Обвиненията на Запада срещу Русия са начин за сдържането й"}
{"url": "http://www.focus-news.net/news/2018/06/07/2531156/prof-plamen-pavlov-populyariziraneto-na-stranata-ni-s-proekti-kato-misiya-balgariya-dava-dobri-rezultati-i-tryabva-da-prodalzhi.html", "text": "Популяризирането на страната ни с проекти като „Мисия България“ дава добри резултати и трябва да продължи. Това каза историкът проф. Пламен Павлов на пресконференция във връзка с резултатите от проекта „Мисия България“, предаде репортер на Агенция „Фокус“. Проф. Павлов раздели на три групите, с които са се срещали по време на мисиите си в различните държави – учени, български общности в чужбина и приятели на България. „Имаше много силно присъствие на българските общности. Ние тепърва ще оценяваме резултатите от тази идея на проф. Овчаров. Аз му благодаря, че ме покани да я реализираме заедно и специално на вицепремиера Захариева. Това се прави от много държави, но тази дейност трябва да бъде по-добре координирана и да има позитивен ефект от тази пропаганда. Това е една добронамерена стъпка и отваряне на България към света“, посочи проф. Павлов. По думите му навсякъде проектът е бил много добре приеман. „Имаше достатъчно отразяване в чужди медии. Този път според нас дава добри резултати и би следвало да бъде продължен по определен начин“, допълни той. „За два месеца и половина изминахме 50 хил. км в 10 държави и пред различна публика и навсякъде имаше някаква специфика“, отбеляза още проф. Павлов. \r\nВесела АЛЕКСАНДРОВА", "date": "2018.06.07", "title": "Проф. Пламен Павлов: Популяризирането на страната ни с проекти като „Мисия България“ дава добри резултати и трябва да продължи"}
{"url": "http://www.focus-news.net/news/2018/06/07/2531162/obshtina-veliko-tarnovo-zlostornitsi-sa-zadrastili-izpuskatelnata-traba-na-yazovir-vyatara.html", "text": "Злосторници са задръстили изпускателната тръба на язовир „Вятъра“, намиращ се край великотърновското село Присово, съобщиха от пресцентъра на Община Велико Търново. Пространството около шахтата и съоръженията за отвеждане на водата се оказаха блокирани от чували с пясък и пръст, тежки камъни, гуми от автомобили и дори от камиони. \r\nОтпадъците бяха извадени с помощта на екип от водолази, а почистването бе възложено от Община Велико Търново.\r\nЯзовирът вече е обезопасен и напълно изправен, а нивото на водата е ниско. Предстои монтирането на метална решетка край изпускателната шахта, чрез която възможностите за подобни злонамерени прояви ще бъдат ограничени.", "date": "2018.06.07", "title": "Община Велико Търново: Злосторници са задръстили изпускателната тръба на язовир „Вятъра“"}
{"url": "http://www.focus-news.net/news/2018/06/07/2531163/shumen-kyustendil-stara-zagora-gabrovo-i-sofiya-sa-polufinalistite-v-kampaniyata-na-mrrb-moyat-grad-e-moyata-krepost.html", "text": "Шумен, Кюстендил, Стара Загора, Габрово и София са полуфиналистите в кампанията на МРРБ „Моят град е моята крепост“, предаде репортер на Агенция „Фокус“. „В навечерието на днешните награди ние стартирахме кампанията „Моят град е моята крепост“. Нашата кампания е свързана с възпитание на нещо, което може би липсва на нашите деца най-много – чувството за родолюбието. Каква по-голяма мотивация е за нас, политиците, от това да работим за хора с активна гражданска позиция, които при това са и родолюбци. Нашата мисия е да направим не отделен град, а цялата ни страна най-доброто място за живеене, от което българските граждани да се гордеят. Кампанията е насочена към ученици от 5 до 7 клас, като възпитава любовта към родния край. Финалът ще бъде през ноември 2018 година в София“, допълни министър Нанков. \r\nКметът на Шумен Любомир Христов заяви, че тази награда е за всички деца от Шумен и техните преподаватели. „Благодаря министрите за подкрепата и на шуменци, че си обичаме града“, добави той. \r\n„Българинът където и тялом да е по света, сърцето му е винаги у дома. Убеден съм, че скоро всички заедно облекчени ще възкликнем с нашите деца и сънародници по целия свят България е моята любов и моята крепост“, каза кметът на Кюстендил Петър Паунов.\r\nДелян Иванов, секретар на Общината Стара Загора, благодари за поставената висока оценка от името на кмета на Общината Живко Тодоров. „Ние ще продължим да се награждаваме в бъдеще в тази област“, добави той. \r\nТаня Христова, кмет на Габрово, използва възможността да поздрави МРРБ за прекрасната инициатива. „Вярвам, че тя ще убеди всички нас, че България е най-доброто място за живеене. То е най-доброто заради най-важното – човешкия капитал, надеждата в младите хора. Вярвам, че със всяка една изминала година доказваме, че можем да бъдем по-близо до хората и вероятно малко по-добри“.\r\nЙорданка Фандъкова, кмет на София, обяви, че това е награда на надеждата. „Последните години броят на хората в София се увеличава чувствително всяка година. Така, че ако направим тази дискусия през ноември сред родителите на тези деца може би много от тях остават свързани с градовете, от които са дошли. Надеждата ни е тук сред децата, сред тези, които приемат София като роден град, които обичат града си и го изучават. Заповядайте на финалите, за да видим какво са научили децата“, добави тя.\r\nЦветелин ДИМИТРОВ", "date": "2018.06.07", "title": "Шумен, Кюстендил, Стара Загора, Габрово и София са полуфиналистите в кампанията на МРРБ „Моят град е моята крепост“"}
{"url": "http://www.focus-news.net/news/2018/06/07/2531164/blagoevgrad-dvizhenieto-po-pat--19-banichan-borovo-v-rayona-na-s-borovo-se-osashtestvyava-v-edna-lenta-poradi-paten-intsident.html", "text": "Движението по път ІІ-19 Баничан – Борово в района на с. Борово се осъществява в една лента поради пътен инцидент. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.06.07", "title": "Благоевград: Движението по път ІІ-19 Баничан – Борово в района на с. Борово се осъществява в една лента поради пътен инцидент"}
{"url": "http://www.focus-news.net/news/2018/06/07/2531153/prof-boyan-durankev-pozhelavam-na-agentsiya-fokus-poveche-darzost-v-tarseneto-i-vglezhdane-v-problemite-na-nastoyashteto-i-badeshteto.html", "text": "Честити 18 успешни години на нарастващ интерес към „Фокус“, която става все по-зряла и по-добра. Това каза за Радио „Фокус“ икономистът проф.Боян Дуранкев по повод рождения ден на Агенция „Фокус“. „Всеки юбилей е повод за оглеждане на решените и нерешените въпроси от миналото, които остават за бъдещето. „Фокус“ натрупа изключително много ширина в своето развитие и това, което трябва да пожелая, е още развитие в дълбочина“, коментира той. „Пожелавам повече дързост в търсенето на въпросите и решенията. Повече независими оценки и вглеждане в проблемите на настоящето и бъдещето. Повече коментари, които Агенция „Фокус“ може да поеме като изпреварващи и неследващи конюнктурата на другите информационни агенции“, каза проф. Дуранкев. Според него това, което липсва в българското информационно общество и в медиите, е по-критична оценка на случващото се у нас, така че България да не се свързва винаги с най-лошото в ЕС и то в посока на безнадеждност. „Второто, което липсва в българските медии и то изключително в информационните, е един балансиран подход към международни събития. Една пропорция 40% международни новини и 60% вътрешни новини, от които поне половината коментари и критики, това ще докаже Агенция „Фокус“ като абсолютен лидер на българския медиен пазар“, допълни икономистът.", "date": "2018.06.07", "title": "Проф. Боян Дуранкев: Пожелавам на Агенция „Фокус“ повече дързост в търсенето и вглеждане в проблемите на настоящето и бъдещето"}
{"url": "http://www.focus-news.net/news/2018/06/07/2531168/lovech-katastrofa-zatrudnyava-dvizhenieto-po-glavniya-pat-sofiya-varna-na-razklona-za-selo-mikre.html", "text": "Два леки автомобила са катастрофирали на главния път София-Варна на разклона за село Микре, предаде репортер на Агенция „Фокус“. Единият автомобил се намира на пътното платно, а другият извън него. Движението в района на инцидента е затруднено.\r\nПо автомобилите има нанесени материални щети. По първоначална информация няма данни за сериозно пострадали и ранени. На място все още не е пристигнал полицейски патрул.\r\n„Фокус“ призовава водачите да шофират с повишено внимание в този пътен участък.", "date": "2018.06.07", "title": "Ловеч: Катастрофа затруднява движението по главния път София-Варна на разклона за село Микре"}
{"url": "http://www.focus-news.net/news/2018/06/07/2531167/varna-po-plazhovete-shte-badat-izvarshvani-proverki-za-dostapna-arhitekturna-sreda.html", "text": "По плажовете ще бъдат извършвани проверки за достъпна архитектурна среда. Това заяви председателят на Комисията за защита от дискриминация доц. д-р Ана Джумалиева, предаде репортер на Радио „Фокус“ – Варна. Там също трябва да има обособени места и части за достъпност за хората с увреждания. В момента такива проверки се осъществяват и в град Бургас. \"Още през месец януари изпратихме писма до министъра на регионалното развитие и министъра на туризма, с препоръката и пожеланието при процедури за отдаване на плажове на концесии да бъде съобразено и това изискване, а именно да има достъпна архитектурна среда за хората с увреждания\", каза тя.\r\nМилена СТОЕВА", "date": "2018.06.07", "title": "Варна: По плажовете ще бъдат извършвани проверки за достъпна архитектурна среда"}
{"url": "http://www.focus-news.net/news/2018/06/07/2531161/dimitar-nikolov-kmet-na-obshtina-burgas-vie-ot-fokus-ne-prosto-prisastvate-a-se-otkroyavate-na-fona-na-kolegite-si-ot-drugite-medii.html", "text": "Вие не просто присъствате, а се откроявате на фона на колегите си от другите медии. Това каза за Радио „Фокус“ – Бургас кметът на Община Бургас Димитър Николов по повод рождения ден на Агенция „Фокус“, който отбелязваме днес.\r\n„Според мен новинарските емисии на „Фокус“ са ясни, кратки и своевременни“, каза още Николов. По думите му журналистите в Агенцията са се доказали многократно през всичките тези години като професионалисти. Според него това е мнението и на по-голямата част от аудиторията.\r\nНиколов добави, че единственото, което би искал по-често да открива в информационния поток е до слушателите и читателите да стигат все повече оптимистични новини за страната и в частност за бургаски регион.\r\n„На Вас и всички работещи в Агенция „Фокус“ пожелавам да бъдете живи и здрави. Благодаря ви за коректното отразяване на всичко, което се случва в Бургас и в нашия регион. Останете запазена марка в българското медийно пространство. Вие сте еталон за качество и безпристрастност.\r\nПожелавам ви да съхраните добрия вкус и усет към събитията, а и верните ви почитатели се надявам да стават все повече и повече“, каза още Николов.\r\nВеселина НИКОЛОВА", "date": "2018.06.07", "title": "Димитър Николов, кмет на Община Бургас: Вие от \"Фокус\" не просто присъствате, а се откроявате на фона на колегите си от другите медии"}
{"url": "http://www.focus-news.net/news/2018/06/07/2531150/prevozvachi-izlyazoha-s-deklaratsiya-sreshtu-prietite-promeni-v-paket-mobilnost.html", "text": "Превозвачи излязоха с декларация срещу приетите промени в първия пакет мобилност. Това става ясно от декларация на Национално сдружение на българските превозвачи (НСБП) и Камарата на автомобилните превозвачи в България (КАПБ). Агенция \"Фокус\" публикува пълния текст на декларацията.", "date": "2018.06.07", "title": "Превозвачи излязоха с декларация срещу приетите промени в пакет \"Мобилност\""}
{"url": "http://www.focus-news.net/news/2018/06/07/2531166/the-hill-spored-donald-tramp-e-ironichno-che-razsledvaneto-sreshtu-nego-se-vodi-tochno-predi-sreshtite-na-visoko-ravnishte-sas-severna-koreya-i-na-g-7.html", "text": "Президентът на САЩ Доналд Тръмп описа като „иронично“, че специалното разследване около руската намеса на президентските избори в страната през 2016 г. продължава, докато той се подготвя да се срещне с чуждестранни лидери в Канада и в Сингапур, пише  The Hill.\r\n„Не е ли иронично? Подготвям се за замина в Канада за срещата на „Г-7“, където да се боря страната си по търговията, а след това в Сингапур да се срещна с лидера на Северна Корея Ким Чен-ун за ядрения проблем. Но у дома все още 13 ядосани демократа продължават с лова на вещици“, заяви Тръмп от профила си в социалната мрежа „Туитър“.\r\n Тръмп започна да нарича екипа на специалния прокурор „13 ядосани демократа“. Той смята, че разследването е „Лов на вещици“ и „Измама“ и отрича руска намеса на изборите. Виктор Турмаков", "date": "2018.06.07", "title": "The Hill: Според Доналд Тръмп е „иронично“, че разследването срещу него се води точно преди срещите на високо равнище със Северна Корея и на „Г-7“"}
{"url": "http://www.focus-news.net/news/2018/06/07/2531165/burgas-zapochva-podgotvitelen-kurs-za-kandidatstvane-vav-filiala-na-nha-v-grada.html", "text": "Подготвителен курс ще дава възможност на кандидат-студентите, желаещи да учат във филиала на Националната художествена академия в Бургас, да повишат своите знания. Датите са 14, 21, 22, 27 и 28 юни. Това съобщиха от пресцентъра на Община Бургас. Лекциите и практическите занимания са на тема „Рисуване на цяла фигура“ и ще се водят от бургаския преподавател Денислав Белчев.\r\nКурсовете ще се провеждат два пъти в седмицата – сряда и четвъртък, от 17:00 до 20:00 часа в Галерия-музей „Георги Баев“. За участието се заплаща такса, която е 5 лева за час. Внасянето на сумата става в ЦПЛР – Бургас, ул. „Райна Княгиня 11“.", "date": "2018.06.07", "title": "Бургас: Започва подготвителен курс за кандидатстване във филиала на НХА в града"}
{"url": "http://www.focus-news.net/news/2018/06/07/2531159/prof-d-r-borislav-yurukov-yuzu-prez-godinite-fokus-se-nalozhi-kato-vodesht-iztochnik-na-tochna-obektivna-dostoverna-i-barza-informatsiya.html", "text": "През годините „Фокус\" се наложи като водещ източник на точна, обективна, достоверна и бърза информация. Това е написал в поздравителен адрес ректорът на Югозападния университет \"Неофит Рилски\" - Благоевград проф. д-р Борислав Юруков по повод 18-ия рожден ден на Агенция „Фокус“. „Приемете искрените ми поздравления по случай 18-годишнината от създаването на Информационна агенция „Фокус\". През годините „Фокус\" се наложи като водещ източник на точна, обективна, достоверна и бърза информация. Така Вие успяхте да се превърнете в незаменим партньор в информационното обслужване и да намерите заслужено място в световното информационно пространство“, пише проф. Юруков.\r\nТой подчерта, че е убеден съм, че и занапред „Фокус\" ще бъде еталон за коректност и професионализъм. „Пожелавам на Вас и на целия Ви екип здраве, лично щастие и много професионални успехи! Честит правник“, е написал още проф. д-р Борислав Юруков.", "date": "2018.06.07", "title": "Проф. д-р Борислав Юруков, ЮЗУ: През годините „Фокус\" се наложи като водещ източник на точна, обективна, достоверна и бърза информация"}
{"url": "http://www.focus-news.net/news/2018/06/07/2531169/ministar-lilyana-pavlova-pozhelavam-na-agentsiya-fokus-da-ima-smelostta-da-prodalzhava-da-ne-se-poddava-na-politicheskata-servilnost.html", "text": "Пожелавам Ви и занапред, както досега, да имате смелостта да не се поддавате на политическата сервилност. Да бъдете лакмуса на гражданското общество, да търсите отговор на неудобните въпроси, защото такива няма - важното е всеки да даде отговора и гледната си точка. Това каза министърът за Българското председателство на Съвета на ЕС Лиляна Павлова по повод 18-ия рожден ден на Агенция „Фокус“. „Искам да пожелая на целия екип да продължавате все така професионално и обективно, без притеснение да задавате горещите, актуалните, злободневните въпроси на деня“, посочи тя. „Да посочвате къде има проблем и той да бъде казан. Да давате възможност по проблема да бъдат казани всички гледни точки, както досега“, допълни Лиляна Павлова. „Това, което винаги ми се е искало, и вярвам, че обществото има нужда във всяка една медия, е да получава и добрите новини. Много често се шегуваме, че в журналистиката и в медийния ни свят добрата новина не е новина“, коментира министърът. „Много ми се иска да докажете, че и добрата новина може да бъде новина. Да има повече добри новини - за успели българи и каузи. За всичко, с което можем да доставим усмивка, радост и удовлетворение на читателите“, изтъкна Лиляна Павлова. „През изминалите години имахме много поводи да работим заедно. Да информираме обществото по много значими теми, събития и казуси“, обясни тя. „Благодаря за сътрудничеството през всички тези години, лично на президента Красимир Узунов и на целия екип. Пожелавам на всички да сте здрави, да съхраните журналистическия дух и да останете така смели и дерзаещи, да искате да чуете мнението, да бъдете първи в новинарския свят“, каза още Лиляна Павлова. „В информационния свят, в който живеем, трябва да си бърз и актуален, а вие успявате. Пожелавам Ви го и занапред, да сте успешни и енергични в развитието си“, заяви министърът. \r\nЛюба АЛЕКСИЕВА", "date": "2018.06.07", "title": "Министър Лиляна Павлова: Пожелавам на Агенция „Фокус“ да има смелостта да продължава да не се поддава на политическата сервилност"}
{"url": "http://www.focus-news.net/news/2018/06/07/2531172/vladimir-putin-rusiya-ne-razglezhda-siriya-kato-poligon-za-novoto-si-orazhie.html", "text": "Президентът на Русия Владимир Путин заяви, че Сирия не е полигон за извършване на изпитания на най-новото въоръжение на страната му, но то се използва там, предава РИА Новости.\r\n„Сирия не е полигон за изпитания на най-новото руско оръжие, но все пак ние го използваме там. Това доведе до усъвършенстване на съвременните ударни, в това число и ракетни системи. Едно е да ги имаш формално, а друго е да гледаш как работят наистина, в бойни условия“, заяви президентът.\r\n„Нашите военачалници, а ние преведохме през Сирия и бойните действия в нея значително количество офицери и генерали, започнаха да разбират какво е съвременен въоръжен конфликт, колко са важни връзките, разузнаването, взаимодействието между различните части и съединения“, отбеляза Путин. „Това ни позволи да направим още една сериозна крачка към усъвършенстването на нашите въоръжени сили“, подчерта той. Виктор Турмаков", "date": "2018.06.07", "title": "Владимир Путин: Русия не разглежда Сирия като полигон за новото си оръжие"}
{"url": "http://www.focus-news.net/news/2018/06/07/2531170/ministar-ekaterina-zaharieva-polagame-golemi-usiliya-za-populyariziraneto-na-markata-balgariya.html", "text": "Полагаме големи усилия за популяризирането на марката „България“. Това каза вицепремиерът и министър на външните работи Екатерина Захариева на пресконференция във връзка с резултатите от проекта „Мисия България“, предаде репортер на Агенция „Фокус“. \r\n„Комуникационната стратегия, не само по време на председателството, но и по принцип, трябва да бъде позитивно представяне на България. Много добри културни събития се организираха по време на председателството и предстоят още“, отбеляза министър Захариева. \r\n„Аз смятам, че ще продължим с тази мисия – да разказваме историята по интересен и достъпен начин. Двамата професори са много добри разказвачи на нашата история, така че да бъде интересна не само за научните среди, но да бъде и общодостъпна и интересна за обикновения читател и зрител“, коментира министър Захариева. „Много често, когато споделям с мои колеги, че сме на трето място по културно-историческо наследство, установявам, че много голяма част от тях знаят, но има и такива, които не знаят. Тоест има още какво да работим, за да популяризираме този факт“, допълни още тя. „Най-добрите посланици на България са хората на културата, науката, изкуството и спорта. Всеки един от тях, когато изнася концерт, изнася лекция или участва в събитие навсякъде по света е такъв посланик на българските изкуство и култура“, отбеляза министър Захариева. „Готови сме да помислим за нещо, което е по трайно с нашите малки възможности като Министерство на външните работи с комуникационната стратегия. Съгласна съм с двамата професори, че трябва да имаме по-голямо взаимодействие. Заедно с министерствата на културата и на образованието полагаме страшно много усилия за такива средища на българската култура“, посочи още тя. „Нашето правителство е изключително много фокусирано върху това да помагаме на българските общности, те са естествените участници и слушатели на такива мисии. В същото време са големи и усилията, които полагаме за популяризирането на марката „България“ и не само за туризъм“, допълни министър Захариева, като отбеляза, че нещата са свързани и ако някой слуша лекция за страната ни, може след това да дойде на туризъм в България, а после и да реши да инвестира в нея. \r\nВесела АЛЕКСАНДРОВА", "date": "2018.06.07", "title": "Министър Екатерина Захариева: Полагаме големи усилия за популяризирането на марката „България“"}
{"url": "http://www.focus-news.net/news/2018/06/07/2531160/glavniyat-prokuror-sotir-tsatsarov-za-18-godini-agentsiya-fokus-nito-vednazh-ne-izmeni-na-obektivnostta-i-ne-se-poddade-na-konyunkturata-vav-vsichkite-y-izmereniya.html", "text": "За 18 години Агенция \"Фокус\" нито веднъж не измени на обективността и не се поддаде на конюнктурата във всичките й измерения. Това каза главният прокурор Сотир Цацаров по повод 18-ия рожден ден на Агенция \"Фокус\". \"Осемнадесет години са предел, от който започва човешкото пълнолетие. За вас осемнадесет години са зряла възраст, защото далеч преди навършването им Агенция „Фокус“ се утвърди като истински българска медия, с неформалния, но заслужен статут на „национална телеграфна агенция“. За осемнадесет години нито веднъж не изменихте на обективността и не се поддадохте на конюнктурата, във всичките й измерения. На страниците на „Фокус“ тази обективност всеки ден върви ръка за ръка с родолюбието и гордостта от националната ни история. Точно това са най-големите ви достойнства и причината точно вие да съобщавате първи новините на огромен брой българи, които ви вярват. На целия екип на Агенция „Фокус“ желая здраве и сили\", пожела Цацаров.", "date": "2018.06.07", "title": "Главният прокурор Сотир Цацаров: За 18 години Агенция \"Фокус\" нито веднъж не измени на обективността и не се поддаде на конюнктурата във всичките й измерения"}
{"url": "http://www.focus-news.net/news/2018/06/07/2531175/bsp-podkrepyame-modernizatsiyata-na-armiyata-no-pri-yasni-usloviya.html", "text": "БСП е за модернизация на въоръжените цели и на Българската армия, в частност. Проблемът винаги е бил в начина на представяне на проектите- и по начина на изпълнението, и съмненията за допускане на корупционни схеми. Това заяви народният представител от ПГ на \"БСП за България\" ген. Кольо Милев в пленарна зала, съобщиха от пресцентъра на БСП. Той заяви, че очаква консенсус по решаване на въпроса с модернизацията на въоръжените сили, тъй като това е свързано с националната сигурност на България. По думите му това засяга и самочувствието ни като българи. „Няма значение къде членуваме, а как стоим на военнополитическата сцена”, коментира той, но подчерта, че няма политическа воля да се направят нужните промени.\r\nГен. Милев заяви, че не става въпрос само за милиарди, които трябва да се усвоят, но кои са тези държавници, които не мислят за отбраната на страната си и не мислят от къде ще осигурят необходимите средства.  „За съжаление, до момента проектите са насочени само към деклариране на усилия и средства. Колкото логистично и специално осигуряване да има, няма значение, ако няма последващ модернизационен проект. 8 самолета няма да решат проблема. Като български генерал и народен представител, искам нашите самолети да са многоцелеви и да могат да решават проблеми и на сухопътните войски, и на военноморските сили”, обясни той. По думите му пак бързаме и трите проекта би трябвало да влязат заедно, а не само за военновъздушните и сухопътните сили. „Крайно време е България да има национални цели и приоритети и нито едно правителство да не се отделя от тях”, заключи ген. Кольо Милев.  \r\n„След една изцяло изгубена за българските въоръжени сили година, подкрепяме всеки опит за конкретни стъпки за модернизация на Българската армия”, заяви народният представител от ПГ на левицата Петър Витанов. По думите му армията ни е изправена пред много тежки проблеми, свързани с хронично недофинансиране и недалновидно управление на сектора – недокомплект на личния състав, ненадеждна техника. „Това поставя под въпрос вменените  й от Конституцията задължения. Всяка една инвестиция в отбраната, макар да няма първоначално видим икономически ефект, е необходимо условие за подобряване на икономическата среда и по-нататъшния приток на инвестиции”, зави той. \r\nПетър Витанов подчерта, че БСП ще гласува за двата проекта, но това е форма на подкрепа за философията на предложенията, а не толкова за съдържанието им. Той заяви, че левицата има своите резерви, сред които: че двата проекта нямат обща структура и параметри, в проекта за бойна машина липсват технически параметри, задължителни изисквания и въоръжения, докато другият е детайлно разписан. Според него не е ясен въпросът с усвояването на  ДДС  по проектите. Той подчерта и че част от списъка на типовете бойни самолети, за които Министерство на отбраната предвижда да изпрати запитвания, не отговарят на списъка със задължителни основни изисквания, други не отговарят на финансовите параметри. „,Всичко това създава усещане за предопределеност”, заключи Петър Витанов.", "date": "2018.06.07", "title": "БСП: Подкрепяме модернизацията на армията, но при ясни условия"}
{"url": "http://www.focus-news.net/news/2018/06/07/2531173/sofiya-sluzhitelka-na-dom-za-slepi-hora-e-obvinena-za-izmama.html", "text": "По ръководството и надзора на Софийска районна прокуратура е приключено разследването и е внесен обвинителен акт за извършена измама от служител на дом за слепи лица. Това съобщиха от пресцентъра на Прокуратурата на Р България. Обвиняемата М. Богданова била назначена като социален работник в дом за слепи лица, находящ се в гр.София. Домът бил обитаван от напълно незрящата свидетелка Р. Й. Обвиняемата се сприятелила с Й., която от своя страна й споделила, че има спестени пари за операция. Обв. Богданова започнала да убеждава Й., че трябва да внесе парите си на „срочен влог“, за да спечели „по-висока лихва“. В тази връзка тя й предложила да внесе парите на нейно име, уверявайки я, че може да й има доверие, тъй като е внасяла пари и на други хора от дома. Й. се съгласила и на неустановена дата през 2015 г. й предала сумата от 1200лв. Няколко дни по-късно Й. предала на обвиняемата и сумата от 500 лв., а след още няколко – и сумата от 65 лв. – отново вярвайки, че Богданова ще ги внесе в банка, така както й била обещала. Тъй като Богданова не предоставила на Й. документ за извършената банкова операция, пострадалата се усъмнила в поведението й, което я мотивирало да поиска обратно от обвиняемата предоставената й сума. Богданова не го направила, поради което Й. сигнализирала органите на МВР, а по случая било образувано досъдебно производство\r\nВ хода на разследването на Богданова е повдигнато обвинение по чл. 209, ал. 1, вр. чл. 26, ал. 1 НК (измама, извършена в условията на продължавано престъпление). Разследването е приключило, като на 07.06.2018 г. е внесен обвинителен акт срещу Богданова за описаното по-горе деяние.\r\nПредстои делото да бъде насрочено за разглеждане в Софийски районен съд.", "date": "2018.06.07", "title": "София: Служителка на дом за слепи хора е обвинена за измама"}
{"url": "http://www.focus-news.net/news/2018/06/07/2531174/stara-zagora-na-14-yuni-v-grada-shte-se-provede-informatsionna-kampaniya-po-prioriteta-energiyna-efektivnost-v-administrativni-i-zhilishtni-sgradi.html", "text": "На 14 юни от 17.00 часа в зала 2 на общинска администрация Стара Загора, на адрес: бул.“Цар Симеон Велики“ № 107  ще се проведе информационна кампания за \"Енергийна ефективност на многофамилни жилищни сгради“ по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г. Това съобщиха от пресцентъра на община Стара Загора. Кампанията има за цел да представи на широката общественост изискванията за подаване на Проектни фишове, във връзка с актуализацията на Инвестиционната програма на Община Стара Загора и стъпките и начините за подаване на Заявления за интерес и финансова помощ от сдруженията на собствениците на многофамилни жилищни сгради до 35 самостоятелни обекта (съгласно Приложение Н към насоките за кандидатстване.)\r\nВ случай на допълнителни въпроси, относно публичното представяне и обсъждане на проекта, може да се обръщате към Даниела Илиева - младши експерт, Дирекция “Устойчиво развитие и евроинтеграция“ в Община Стара Загора  на следните координати: стая 313, Телефон (042) 614 814; ел. поща d.ilieva@starazagora.bg", "date": "2018.06.07", "title": "Стара Загора: На 14 юни в града ще се проведе информационна кампания по приоритета \"Енергийна ефективност в административни и жилищни сгради\""}
{"url": "http://www.focus-news.net/news/2018/06/07/2531179/blagoevgrad-vazstanoveno-e-dvizhenieto-po-pat--19-banichan-borovo-v-rayona-na-s-borovo-pri-km-85200.html", "text": "Възстановено е движението по път ІІ-19 Баничан – Борово, в района на с. Борово при км 85+200. Това съобщиха от пресцентъра на Агенция \"Пътна инфраструктура\".", "date": "2018.06.07", "title": "Благоевград: Възстановено е движението по път ІІ-19 Баничан – Борово, в района на с. Борово при км 85+200."}
{"url": "http://www.focus-news.net/news/2018/06/07/2531181/varna-rayonniyat-sad-vze-myarka-za-neotklonenie-zadarzhane-pod-strazha-spryamo-mazh-za-trafik-na-zhena-s-tsel-seksualna-eksploatatsiya-i-za-iznasilvaneto-y.html", "text": "30-годишният Г. Г. от Варна от днес е с мярка за неотклонение „Задържане под стража“ с определение на Варненския районен съд. Най-тежката мярка за процесуална принуда му бе наложена по искане на Районната прокуратура във Варна. Това съобщиха от пресцентъра на Апелативна прокуратура - Варна.\r\nГ.Г. е привлечен като обвиняем за две деяния – изнасилване /по член 152, ал. 1 от НК/ като продължавано престъпление и трафик на жена с цел да бъде използвана за развратни действия, независимо от съгласието й и чрез използване на принуда /по член 159а, ал. 2 от НК/. Обвиняемият е извършил сексуалното насилие над жената в периода от 31 май до 4 юни тази година. \r\n37-годишният мъж е осъждан. Първоначално той бил задържан с постановление на Районната прокуратура във Варна за срок до 72 часа до довеждането му в съда за определяне на постоянната му мярка за неотклонение. \r\nОпределението на Варненския районен съд подлежи на обжалване пред Варненския окръжен съд.", "date": "2018.06.07", "title": "Варна: Районният съд взе мярка за неотклонение „Задържане под стража“ спрямо мъж за трафик на жена с цел сексуална експлоатация и за изнасилването й"}
{"url": "http://www.focus-news.net/news/2018/06/07/2531177/nova-programa-za-edinniya-pazar-v-byudzheta-na-es-sled-2020g-shte-predostavya-zashtita-i-poveche-vazmozhnosti-na-evropeytsite.html", "text": "За следващия дългосрочен бюджет на ЕС за периода 2021 – 2027 г. Европейската комисия предлага нова специална програма с бюджет от 4 милиарда евро за предоставяне на възможности и защита на потребителите и за осигуряване на условия за множество малки и средни предприятия (МСП) да се възползват изцяло от един добре функциониращ единен пазар. Това съобщиха от Представителството на Европейската комисия в България.\r\nС новата програма ще се укрепи управлението на вътрешния пазар на ЕС. Чрез нея ще се подпомага конкурентоспособността на предприятията, и по-специално на малките и средните предприятия (МСП), ще се насърчават подобряването на човешкото здраве и здравето на животните и растенията, както и хуманното отношение към животните, и ще се създаде рамка за финансиране на европейската статистика. \r\nС новата Програма за единния пазар ще се подкрепя следното: \r\n-\tЗащита и предоставяне на възможности на потребителите;\r\n-\tКонкурентоспособност на предприятията, по-специално на МСП; \r\n-\tВисоко равнище на защита на здравето на хората, животните и растенията;\r\n-\tЕфективно правоприлагане и първокласни стандарти; \r\n-\tЛоялна конкуренция в цифровата ера; \r\n-\tВисококачествена европейска статистика.", "date": "2018.06.07", "title": "Нова Програма за единния пазар в бюджета на ЕС след 2020г. ще предоставя защита и повече възможности на европейците"}
{"url": "http://www.focus-news.net/news/2018/06/07/2531185/ria-novosti-prezidentat-na-sarbiya-e-obsadil-s-ruskiya-poslanik-napadeniyata-sreshtu-kosovskite-sarbi.html", "text": "Президентът на Сърбия Александър Вучич обсъди с посланика на Русия в страната Александър Чепурин зачестилите нападения срещу сърби в Косово, предава РИА Новости.\r\nСръбският президент проведе с Чепурин разговор на закрити врати като основни теми станаха ситуацията в Северно Косово и състоянието на диалога между Белград и Прищина.\r\n„Президентът Вучич изрази дълбоки притеснения от зачестилите нападения срещу сърбите в Северно Косово, показвайки необходимостта да се постигне истински компромис, а не решение, което да означава единствено натиск спрямо Сърбия“, пише в заявление на сръбското президентство, издадено след разговора. \r\nНа свой ред посланикът е заявил, че подкрепата на Москва към суверенитета и териториалната цялост на Сърбия са безспорни и ще бъде „продължена в ООН и в другите международни организации“.  Виктор Турмаков", "date": "2018.06.07", "title": "РИА Новости: Президентът на Сърбия е обсъдил с руския посланик нападенията срещу косовските сърби"}
{"url": "http://www.focus-news.net/news/2018/06/07/2531171/18-godini-agentsiya-fokus-iztochnik-na-dostoverna-informatsiya-obzor-ii.html", "text": "За своите 18 години Агенция „Фокус“ се утвърди като лидер сред средствата за масова информация. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Президентът Румен Радев заяви, че през тези 18 години Агенция „Фокус“ отстоява позициите си в българската журналистика с бързина, безпристрастност и точност. Държавният глава пожела на агенцията да продължава да проявява характер и да залага на професионализма и опита, утвърждаващи обективен подход в журналистиката.Вицепрезидентът Илияна Йотова посочи, че в Агенция „Фокус” никога няма да видим непроверени факти и лъжливи новини. Тя посочи, че голямото постижение на агенцията е, че за 18 години съобщава новини от мястото на събитието, отстоява позициите си, поддържа високо професионално ниво и не прави компромис с качеството за сметка на популярността.Евродепутатът от ГЕРБ/ЕНП Андрей Ковачев пожела на Агенция „Фокус“ да продължи да продължи да работи в  дух на истината и обективно представяне на информацията.Управителят на „Екзакта Рисърч“ Лидия Йорданова отбеляза, че Агенция „Фокус“ е медия, до която всеки, който желае да следи пулса на политическия живот в страната, трябва да се допитва.Кметът на Сливен Стефан Радев коментира, че Агенция „Фокус“ „изтупва“ праха от българската история, припомня ни кои сме, какви сме били и какви трябва да бъдем.Кметът на Видин Огнян Ценков отправи пожелание към агенцията все така да бъде източник на достоверна информация и пример за етика в журналистиката.Читателят ни Станимир Няголов ни пожела здраве, творческо дълголетие и много успехи. Той е наследник на редник Нягол Стоянов Трифонов, загинал през 1917 година на Дойран.Нашият читател Емил Ерменков оцени обективността ни и ни пожела дълголетие.\r\nСпоред областния управител на Сливен Чавдар Божурски Агенция „Фокус“ е медийна марка. Той пожела на екипа да запази и развие сътвореното досега.Министър Николина Ангелкова заяви, че Агенция „Фокус“ споделя и подкрепя целите на Министерство на туризма да превърнем България в разпознаваема целогодишна туристическа дестинация.Кметът на Гоце Делчев Владимир Москов отбеляза, че Агенция „Фокус“ не е само медия, а е и трибуна, която утвърждава българските ценности и традиции, и популяризира българската история.Зам.-кметът на Дупница Красимир Георгиев посочи, че агенцията е изключително коректна и е успяла да се предпази от заразата на фалшивите новини.Министърът на регионалното развитие и благоустройство Николай Нанков обяви, че Агенция „Фокус“ е не просто информационна агенция, тя развива българщината.\r\nСпоред акад. Георги Марков трябва да вървим към национално съгласие и единение и Агенция „Фокус“ ще допринесе за това.Зам.-кметът на Долни Чифлик Красимира Анастасова посочи, че Агенция  „Фокус“ е на едно от челните места в медийното пространство в страната. Кметът на Перник Вяра Церовска отбеляза, че обективността е най-важният критерии, който липсва на много, Агенция „Фокус“ обаче го притежава.Лидерът на БСП Корнелия Нинова заяви, че България има нужда от информационна агенция като „Фокус“. „Продължавайте така, бъдете здрави, разчитаме на вашата обективност и професионализъм“, ни пожела тя.\r\nПредседателят на Българския лекарски съюз в периода 2002–2009 г. Андрей Кехайов обясни, че на фона на съвременната ситуация Агенция „Фокус“ е не само обективна, но и необходима.Ръководителят на Представителството на Европейската комисия в България Огнян Златев изтъкна, че Агенция „Фокус“ се е утвърдила като водещ информационен лидер не само в България, но и в региона. Той подчерта последователната редакционна политика на Агенция „Фокус“ да предоставя актуални и задълбочени новини от региона на Западните Балкани и съседните на България държави. Изпълнителният директор и член на УС на Електроенергийния системен оператор Ангелин Цачев посочи, че професионалният подход на „Фокус“ категорично е коректив на процесите във всички сфери на обществено-политическия живот.Депутатът от БСП Дора Янкова честити рождения ден на Агенция „Фокус“ и коментира, че  18 години е възраст, в която се мечтае и се скача към по-силни и амбициозни проекти.Зам.-кметът на Петрич Илияна Попова изтъкна, че Агенция „Фокус“ всеки ден утвърждава ценностите и истинската журналистика.", "date": "2018.06.07", "title": "18 години Агенция „Фокус“ – източник на достоверна информация (ОБЗОР II)"}
{"url": "http://www.focus-news.net/news/2018/06/07/2531178/libertas-makedoniya-spored-partiya-nezavisimi-gartsi-protestite-v-stranata-izrazyavat-zhelaniyata-na-neyniya-narod.html", "text": "Според прессекретаря на партия „Независими гърци“ Магдалена Пападополу протестите в страната показват желанията и патриотизма на народа ѝ, предава македонската медия   „Либертас“.\r\n„Протестите могат да помогнат в процес на преговори. Те наистина показаха патриотизма на гърците, душата на гърците и желанието на гърците да не се използва терминът „Македония“, заяви Пападопулу и добави, че на събранията е имало хора от всички възрасти, от всички социални нива и от различни професии.\r\n„Независими гърци“ казваме , че не можем да приемем използването на име с термина „Македония“, допълни тя. Виктор Турмаков", "date": "2018.06.07", "title": "„Либертас“ (Македония): Според партия „Независими Гърци“ протестите в страната изразяват желанията на нейния народ"}
{"url": "http://www.focus-news.net/news/2018/06/07/2531183/gen-brigo-asparuhov-fokus-e-nay-lyubimata-mi-agentsiya-zashtoto-nauchavam-vsichki-novini-ot-tam-i-to-po-nay-barziya-nachin.html", "text": "„Фокус“ е най-любимата ми агенция, защото научавам всички новини от там и то по най-бързия начин. Това каза ген. Бриго Аспарухов, бивш директор на Националната разузнавателна служба, по повод 18-ия рожден ден на Агенция „Фокус“. „Пожелавам ви винаги да бъдете безпристрастни в коментарите и оценката за политическата обстановка у нас и по света, както е било и досега“, каза още ген. Аспарухов и добави към пожеланията си още и дълъг живот на Агенцията и здраве на всички, които работят в нея.\r\nЦветилена СИМЕОНОВА", "date": "2018.06.07", "title": "Ген. Бриго Аспарухов: „Фокус“ е най-любимата ми агенция, защото научавам всички новини от там и то по най-бързия начин"}
{"url": "http://www.focus-news.net/news/2018/06/07/2531184/ognyan-gerdzhikov-fokus-e-edna-ot-agentsiite-koito-sa-avtoritetni-v-internet-prostranstvoto-i-smyatam-che-ima-svoeto-myasto-tam.html", "text": "Искам да пожелая, както сега навършвате 18, да стигнете до 118 години. Това каза служебният министър-председател на Република България за периода 27 януари 2017 г. – 4 май 2017 г. Огнян Герджиков по повод 18-ия рожден ден на Агенция „Фокус“. „Вече сте пълнолетни. Детската възраст сте я минали, а вероятно в детската възраст се правят грешки. Аз не искам да съм ваш съдник и да казвам, че сте правили грешки, но няма безгрешни хора. Агенция „Фокус“ е една от агенциите, които са авторитетни в интернет пространството и смятам, че има своето място там“, допълни още той. \r\nЦветелин ДИМИТРОВ", "date": "2018.06.07", "title": "Огнян Герджиков: „Фокус“ е една от агенциите, които са авторитетни в интернет пространството и смятам, че има своето място там"}
{"url": "http://www.focus-news.net/news/2018/06/07/2531188/blagoevgrad-dvizhenieto-po-pat-mesta-gospodintsi-sled-otklonenieto-za-s-bukovo-pri-km-71-se-osashtestvyava-v-edna-lenta-poradi-ptp.html", "text": "Движението по път ІІ-19 Места – Господинци, след отклонението за с. Буково, при км 71 се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.06.07", "title": "Благоевград: Движението по път ІІ-19 Места – Господинци, след отклонението за с. Буково, при км 71 се осъществява в една лента поради ПТП"}
{"url": "http://www.focus-news.net/news/2018/06/07/2531176/tihomir-bezlov-tsentar-za-izsledvaniyata-na-demokratsiyata-pozhelavam-na-fokus-da-prodalzhava-da-poddarzha-balans-mezhdu-mnogoto-interesi-koito-dnes-ima-na-mediyniya-pazar.html", "text": "Пожелавам на „Фокус“ да продължава да поддържа баланс между многото интереси, които днес има на медийния пазар. Това каза главният експерт в програма „Сигурност“ в Центъра за изследване на демокрацията Тихомир Безлов по повод 18-ия рожден ден на Агенция „Фокус“. „Лично аз почти всеки ден преглеждам „Фокус“, защото обикновено има новини, които ги няма другаде. Предложението ми към Агенцията е за още повече български новини, тъй като ми се струват малко на брой, но това може би е така заради ресурси и заради малката страна“, каза още Безлов и пожела още на „Фокус“ да продължава да пази баланс между многото интереси, които днес има на медийния пазар.\r\nЦветилена СИМЕОНОВА", "date": "2018.06.07", "title": "Тихомир Безлов, Център за изследванията на демокрацията: Пожелавам на „Фокус“ да продължава да поддържа баланс между многото интереси, които днес има на медийния пазар"}
{"url": "http://www.focus-news.net/news/2018/06/07/2531186/tsvetan-tsvetanov-gerb-fokus-se-nalozhi-kato-nay-obektivnata-mediya.html", "text": "\"Фокус\" се наложи като най-обективната медия. Това каза председателят на ПГ на ГЕРБ и заместник-председател на партията Цветан Цветанов по повод 18-ия рожден ден на Агенция „Фокус“. „Никой не вярваше, че преди 18 години Красимир Узунов ще създаде в полза на обществото частната медия „Фокус“, покриваща територията на цялата страна\", заяви Цветанов. Той добави, че за тези 18 години агенцията се е наложила в медийното пространство като най-обективната медия, която информира обществото по най-добрия начин“, каза Цветанов. Той заяви, че „Фокус“ вече е влязла в истинското си пълнолетие. „Оттук нататък вече няма право на грешка. Нека да продължава със същия ентусиазъм и професионализъм“, посочи той. \r\nДеница КИТАНОВА", "date": "2018.06.07", "title": "Цветан Цветанов, ГЕРБ:  \"Фокус\" се наложи като най-обективната медия"}
{"url": "http://www.focus-news.net/news/2018/06/07/2531192/savetat-na-es-prie-promeni-v-pravilata-za-izbor-na-evropeyski-deputati.html", "text": "Съветът на ЕС постигна днес консенсус по промените в Акта относно изборите за членове на Европейския парламент благодарение на компромисното предложение, представено от Българското председателство. Това става за първи път от 1976 г. Това съобщиха от пресцентъра на МВнР.\r\nПромените са в девет области, които Българското председателство представи в т.нар. компромисен пакет 7 плюс 2.   \r\n1.Въвежда се минимален задължителен праг от 2 до 5 % за избирателни райони, излъчващи над 35 членове на ЕП. Формулировката е основана на идеята по-високият брой места в избирателен район, предмет на праговете, да бъде компенсиран с минимален задължителен праг, с цел избягване на дискриминационното третиране. Мярката ще важи за държави, които на изборите за ЕП представляват цял едномандатен избирателен район и излъчват над 35 евродепутати. \r\n2.В съответствие със своите национални изборни процедури държавите членки могат да предприемат необходимите мерки, за да дадат възможност на своите граждани, пребиваващи в трети държави, да гласуват на изборите за Европейски парламент. \r\n3.Въвежда се краен срок от поне три седмици преди изборите за представяне на кандидатурите. \r\n4.Дава се възможност държавите членки  да позволят показването на името и логото на европейските политически партии върху изборните бюлетини. \r\n5.Приета е разпоредба, хармонизираща разпространението на изборни материали за европейските избори с практиката при националните избори. \r\n6.Възможност за предварително гласуване, гласуване по пощата, електронно и интернет гласуване. \r\n7.Задължение за държавите членки да осигурят ефективни, пропорционални и възпиращи санкции в случаи на двойно гласуване \r\n8.Определяне на орган за контакт за обмен на данни относно гласоподавателите и кандидатите. \r\n9.Добавяне на текст, с който членовете на Европарламента ще се дефинират като представители на всички граждани на Евросъюза. \r\nСъветът работи вече повече от 2 години по предложенията на ЕП за изменения на изборното законодателство, приети през ноември 2015 г. Българското председателство на Съвета под ръководството на вицепремиера и министър на външните работи Екатерина Захариева продължи работата по досието, като представи компромисно предложение, който взема предвид различните позиции и националните интереси.", "date": "2018.06.07", "title": "Съветът на ЕС прие промени в правилата за избор на европейски депутати"}
{"url": "http://www.focus-news.net/news/2018/06/07/2531187/poslanik-anatoliy-makarov-v-prodalzhenie-na-izminalite-18-godini-fokus-ostava-iztochnik-na-operativna-i-dostoverna-informatsiya-za-tova-koeto-stava-v-stranata-i-po-sveta.html", "text": "В продължение на изминалите 18 години „Фокус“ остава източник на оперативна и достоверна информация за това, което става в страната и по света. Това се посочва в поздравителен адрес на н. пр. Анатолий Макаров по повод 18-ия рожден ден на Агенция „Фокус“. „Приемете моите сърдечни поздравления по случай „пълнолетието“ на Агенция „Фокус“! В продължение на изминалите 18 години „Фокус“ остава източник на оперативна и достоверна информация за това, което става в страната и по света“, пише в поздравлението на н. пр. Анатолий Макаров. Той добавя: „Вие наистина се намирате в центъра, във фокуса на събитията и с това сте се утвърдили като един от водещите играчи на българския медиен пазар. Ние високо ценим топлите партньорски отношения, които сме изградили през тези години между Посолството на Русия в България и агенцията Ви, и се надявам, че ще продължим да ги укрепваме и занапред. Пожелавам ви творчески успехи, повече добри новини и лично щастие“.", "date": "2018.06.07", "title": "Посланик Анатолий Макаров: В продължение на изминалите 18 години „Фокус“ остава източник на оперативна и достоверна информация за това, което става в страната и по света"}
{"url": "http://www.focus-news.net/news/2018/06/07/2531182/kyustendil-dvizhenieto-pri-km-36-na-am-struma-v-posoka-kulata-se-osashtestvyava-v-edna-lenta-poradi-paten-intsident.html", "text": "Движението при км 36 на АМ \"Струма\", в посока Кулата се осъществява в една лента поради пътен инцидент. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.06.07", "title": "Кюстендил: Движението при км 36 на АМ \"Струма\", в посока Кулата се осъществява в една лента поради пътен инцидент"}
{"url": "http://www.focus-news.net/news/2018/06/07/2531191/ministar-rumen-porozhanov-kato-lider-v-barzoto-aktualno-i-kompetentno-predstavyane-na-novinite-v-balgariya-i-chuzhbina-fokus-zasluzhava-uvazhenie-i-perspektiva.html", "text": "Като лидер в бързото, актуално и компетентно представяне на новините в България и чужбина, „Фокус“ заслужава уважение, перспектива и развитие. Това каза министърът на земеделието, храните и горите Румен Порожанов по повод 18-ия рожден ден на Агенция „Фокус“. „Бих искал да ви поздравя за изключителната работа“, каза той и определи Агенция „Фокус“ като лидер в новините. Порожанов поздрави целия екип на Агенция „Фокус“ и мениджмънта, който изключително правилно води агенцията. „И да пожелая бъдещи успехи и винаги все така коректно и актуално отразяване на новините“, допълни министърът. \r\nДеница КИТАНОВА", "date": "2018.06.07", "title": "Министър Румен Порожанов: Като лидер в бързото, актуално и компетентно представяне на новините в България и чужбина, „Фокус“ заслужава уважение и перспектива"}
{"url": "http://www.focus-news.net/news/2018/06/07/2531180/prof-andrey-pantev-pozhelavam-na-fokus-da-bade-vse-takava-mediya-koyato-ne-se-otklonyava-ot-konyunkturni-i-nekonyunkturni-saobrazheniya.html", "text": "Пожелавам на „Фокус“ да бъде все такава медия, която не се отклонява от конюнктурни и неконюнктурни съображения. Това каза историкът проф. Андрей Пантев по повод 18-ия рожден ден на Агенция „Фокус“.\r\n„Нямам самочувствие да поставям оценка на работата на Агенцията, но имам впечатление, което е изцяло позитивно. Във „Фокус“ има равновесие, има обективност, има бърза информация, има експертни мнения, които не винаги съвпадат с другите – включително и с моите представи. Но винаги чета „Фокус“ с внимание, интерес и респект“, каза проф. Пантев и пожела на медията да продължи да поддържа този тип равновесна оценка, защото по думите му в повечето случаи вече имената на агенциите индикират тяхната принадлежност. \r\n„Пожелавам на „Фокус“ да бъде все такава медия, която не се отклонява от конюнктурни и неконюнктурни съображения“, каза още историкът.\r\nЦветилена СИМЕОНОВА", "date": "2018.06.07", "title": "Проф. Андрей Пантев: Пожелавам на „Фокус“ да бъде все такава медия, която не се отклонява от конюнктурни и неконюнктурни съображения"}
{"url": "http://www.focus-news.net/news/2018/06/07/2531190/petar-stoyanov-prezident-na-balgariya1997-2002-podnasyaneto-na-novinite-s-lyubov-i-otgovornost-pravi-agentsiya-fokus-edin-ot-liderite-v-novinarskiya-svyat.html", "text": "Убеден съм, че начинът, по който правите новините си и ги поднасяте на читателя с любов и отговорност ви прави един от лидерите в съвременния българския новинарски свят. Това каза Петър Стоянов, президент на Р България в периода 22 януари 1997 г.- 22 януари 2002 г. по повод 18-ия рожден ден на Агенция „Фокус“. „Агенция „Фокус“ се утвърди като една от най-сериозните информационни агенции в България“, заяви той. „Радвам се, че агенцията следва една ясна патриотична и в същото време проевропейска линия“, посочи Петър Стоянов. „Начинът, по който се развивате дава великолепни надежди за бъдещата ви работа“, коментира той. „За рождения ден на „Фокус“ пожелавам много веселие, увереност и кураж да отстоявате позициите на истината, което никак не е лесно в днешния свят“, каза още Петър Стоянов.\r\nБиляна ИВАНОВА", "date": "2018.06.07", "title": "Петър Стоянов, президент на България(1997-2002): Поднасянето на новините с любов и отговорност прави Агенция „Фокус“ един от лидерите в новинарския свят"}
{"url": "http://www.focus-news.net/news/2018/06/07/2531194/blagoevgrad-zapochnaha-deynostite-po-obnovyavane-na-materialnata-baza-v-dve-uchilishta-v-petrich.html", "text": "Започнаха дейностите по обновяване на материалната база в две училища в Петрич. Това съобщиха от пресцентъра на Община Петрич. Дейностите ще се извършат по проект „Обновяване на образователната инфраструктура и прилежащо дворно пространство в училища и детски градини в град Петрич” по ОП „Региони в растеж”, съфинансиран от ЕС чрез Европейски социален фонд. Общата стойност е 5 642 961,43 лв. Проектът е част от Инвестиционната програма за изпълнение на Интегрирания план за градско възстановяване и развитие на община Петрич и включва четири основни обекта. Това са: Профилирана гимназия „Пейо Яворов“, Трето основно училище „Гоце Делчев“, Средно училище „Никола Вапцаров“ и филиал „Калина Малина“ на ЦДГ № 2 „Звънче“. В тях се обучават над 2 100 деца. Заложените мерки в дейност „Образователна инфраструктура“ са свързани основно с енергийната ефективност и подобряване като цяло на материалната база, в това число сграден фонд и дворно пространство, както и осигуряването на достъпна среда за деца и ученици с двигателни проблеми. В четирите образователни звена се обучават общо 37 ученици със специални образователни потребности. Към момента има подписани договори за строителните дейности в два от обектите – СУ „Никола Вапцаров”, където изпълнител ще бъде фирма „Монолит- 21-Андонов и Захов” ООД и за  Трето основно училище „Гоце Делчев” , където избраният изпълнител е фирма „ЕКОДИН” ЕООД. За Трето основно училище „Гоце Делчев“ в град Петрич инвестицията ще бъде в размер на 1 070 000 лв. Планирана е външна изолация на сградата, преустройство на някои от помещенията, както и изграждане на ново евакуационно стълбище. Дограмата ще бъде изцяло подменена с PVC. Заложено е  изграждане на асансьор, с който да се осигури достъп на хора с намалена подвижност, както и укрепване и възстановяване на оградата на двора на училището. Ще бъде подменена ВиК инсталацията и изграден санитарен възел за лица с увреждания. Ще се реновират съществуващите и изградят нови площадки за спортни занимания в Трето основно училище „Гоце Делчев”. За СУ „Никола Вапцаров“ ще се инвестират 959 850 лв. По проект ще бъде изграден външен асансьор, който ще обслужва четирите нива на сградата. В сутерена ще бъде обособена нова спортна зала, с което ще отпадне необходимостта от разширение на съществуващия физкултурен салон. Предвижда се цялостна подмяна на покривната конструкция на корпуса по трудово обучение, както и изолация на сградата. В проектът е заложена подмяна на покрития, на интериорни врати, парапети и други. Ще бъде подменена ВиК инсталацията и изграден санитарен възел за лица с увреждания. Всички заложени мерки са съгласувани предварително с директорите. „Категорични сме, че след като приключат дейностите, сградите на училищата и детски заведения ще отговарят на всички изисквания за провеждането на пълноценен образователен процес от една страна, от друга ще се стигне до сериозни икономии по отношения на разходите за отопление, ще се спрат течовете. С мерките по дейност „Образователна инфраструктура” се постига и нещо друго много важно – училището ще бъде напълно достъпна среда за ученици с двигателни проблеми”, каза зам.кмета по „ТСУ и С” инж. Минка Салагьорова. Директорите на училищата, в които започват ремонтните дейности, благодариха за проекта, който по думите им е инвестиция в бъдещето.", "date": "2018.06.07", "title": "Благоевград: Започнаха дейностите по обновяване на материалната база в две училища в Петрич"}
{"url": "http://www.focus-news.net/news/2018/06/07/2531189/vitsepremierat-ekaterina-zaharieva-agentsiya-fokus-e-izklyuchitelno-vazhna-za-izgrazhdane-na-atmosfera-na-priyatelstvo-i-nov-konstruktiven-duh-v-regiona.html", "text": "Агенция „Фокус“ е изключително важна за изграждане на атмосфера на приятелство и нов конструктивен дух в региона. Това каза вицепремиерът и министър на външните работи Екатерина Захариева по повод 18-ия рожден ден на Агенция „Фокус“.  „Честит рожден ден на Агенция „Фокус“! Благодаря за подробното отразяване на външната политика на България и особено за професионалното отразяване на новините от Балканите. В този момент, когато България е председател на Съвет на ЕС и нашият приоритет европейската интеграция на Западните Балкани е приоритет на целия Съюз, ролята на българските медии като Агенция „Фокус“ е изключително важна за изграждане на атмосфера на приятелство и нов конструктивен дух в региона“, заяви вицепремиерът. „„Фокус“ е еталон и когато става дума за национално отговорен честен бизнес със своята радио мрежа, не само в цялата страна, но и в държави с исторически български общности. Продължавайте все така. Честит рожден ден!“, каза още Екатерина Захариева.", "date": "2018.06.07", "title": "Вицепремиерът Екатерина Захариева: Агенция „Фокус“ е изключително важна за изграждане на атмосфера на приятелство и нов конструктивен дух в региона"}
{"url": "http://www.focus-news.net/news/2018/06/07/2531196/veliko-tarnovo-trima-dushi-sa-postradali-pri-katastrofa-v-prohoda-na-republikata-v-rayona-na-proizshestvieto-ima-razliv-na-maslo.html", "text": "Затруднено е движението през Прохода на Републиката, заради катастрофа, съобщиха от Областната дирекция на МВР – Велико Търново. Сигнал за произшествието е получен в 14.30 часа. Инцидентът е станал след село Мишеморков хан в посока върха. По първоначална информация лек автомобил „БМВ“, движещ се в посока към гр. Гурково се е ударил в насрещнодвижещ се микробус (товарен) с румънска регистрация. Пострадали са водачът и двама пътници от лекия автомобил. Те са откарани за преглед в Спешна помощ. В района на произшествието има разлив на масло. Уведомени са съответните служби. Движението се регулира от служители на \"Пътна полиция\".", "date": "2018.06.07", "title": "Велико Търново: Трима души са пострадали при катастрофа в Прохода на Републиката, в района на произшествието има разлив на масло"}
{"url": "http://www.focus-news.net/news/2018/06/07/2531193/chosun-ilbo-yuzhnokoreyskoto-prezidentstvo-vse-oshte-se-nadyava-da-napravi-sreshtata-na-visoko-ravnishte-v-singapur-tristranna.html", "text": "Историческата среща на високо равнище между президента на САЩ Доналд Тръмп и лидера на Северна Корея Ким Чен-ун ще се проведе в Сингапур, но едва ли ще прерасне в тристранна заедно с Южна Корея за обсъждане на мирен договор на Корейския полуостров, коментира южнокорейското издание  „Чосун Илбо“.\r\nЮжнокорейското президентство все още таи надежди за това и подготвя президента Мун Джей-ин да бъде готов за полет до Сингапур, ако бъде помолен да пристигне.\r\n„Най-важни са преговорите между САЩ и Северна Корея. Тристранна среща би била трудна за свикване за момента“, заяви анонимен служител на „Синия дом“ – президентството на Южна Корея. Той обаче допълни, че президентската администрация все още се готви за всеки случай Мун Джей-ин да излети. „Провежда се цялата необходима подготовка“, уточни той.\r\nНа въпрос дали южнокорейският президент ще пристигне за преговори прессекретарят на Белия дом Хийтър Нойерт отговори, че „пътуване до Сингапур, доколкото знам няма да има, но за всеки случай питайте правителството на Южна Корея“.  Виктор Турмаков", "date": "2018.06.07", "title": "„Чосун Илбо“ : Южнокорейското президентство все още се надява да направи срещата на високо равнище в Сингапур тристранна"}
{"url": "http://www.focus-news.net/news/2018/06/07/2531199/sofiya-izvarshitel-na-ubiystvo-na-zhena-v-gr-kyustendil-ostava-v-aresta.html", "text": "Състав на Софийски апелативен съд е потвърдил мярката за неотклонение „задържане под стража“ спрямо Б.С., привлечен към наказателна отговорност за извършено от него убийство на жена – по чл. 115 от НК. Това съобщиха от пресцентъра на Апелативна прокуратура - София. На 13.05.2018 г., в гр. Кюстендил, обвиняемият С. имал среща с пострадалата М. Д., с която поддържали близки отношения. Двамата изпили голямо количество алкохол и между тях възникнал скандал. Мъжът пребил с юмруци М. Д., след което й нанесъл удари с нож, в резултат на което жената починала. Обвиняемият направил опит да укрие трупа на М.Д. в мазето на къщата, където го държал повече от две седмици – до 28.05.2018 г. Б. С. сам се предал в полицията, направил самопризнания и изразил съжаление за стореното. Към настоящия момент са събрани достатъчно доказателства за вината на обвиняемия, извършено е освидетелстване и разпит на свидетели. В днешното съдебно заседание съдът е приел доводите на прокурора от Софийската апелативна прокуратура, че има опасност обвиняемият да се укрие, предвид, че е осъждан за други престъпления против личността. Наказанието за престъпното деяние, което е извършил, е от десет до двадесет години „лишаване от свобода“.", "date": "2018.06.07", "title": "София: Извършител на убийство на жена в гр. Кюстендил остава в ареста"}
{"url": "http://www.focus-news.net/news/2018/06/07/2531195/spisanie-business-lady-v-prodalzhenie-na-18-godini-fokus-dokazva-profesionalizam-i-utvarzhdavane-na-balgarskite-traditsii-i-kultura.html", "text": "В продължение на 18 години \"Фокус\" доказва професионализъм и утвърждаване на българските традиции и култура. Това се посочва в поздравителен адрес на eкипа на сп. Business Lady по повод рождения ден на Агенция \"Фокус\". \"Приемете нашите поздравления и най-искрени пожелания по случай вашия празник – 18 години от основаването на най-голямата и най-успешна Информационна агенция в страната и Радио \"Фокус\". В продължение на 18 години вие доказвате професионализъм, опит, добри практики, утвърждаване на българските традиции и култура и лоялно партньорско отношение. Желаем ви най-сърдечно крепко здраве, нови професионални достижения и безброй позитивни преживявания. За нас е чест и гордост да работим с вас и да ви познаваме и се надяваме, че и занапред ще се радваме на взаимно и ползотворно сътрудничество и приятелство\", пише още в поздравителния адрес.", "date": "2018.06.07", "title": "Списание Business Lady: В продължение на 18 години \"Фокус\" доказва професионализъм и утвърждаване на българските традиции и култура"}
{"url": "http://www.focus-news.net/news/2018/06/07/2531202/prezidentat-rumen-radev-shte-bade-na-rabotno-poseshtenie-v-republika-polsha-na-8-yuni.html", "text": "На 8 юни, петък, президентът Румен Радев ще бъде на работно посещение в Република Полша за участие в срещата на високо равнище Б 9. Това съобщиха от прессекретариата на държавния глава. В рамките на международния форум България, Естония, Латвия, Литва, Румъния, Словакия, Унгария, Чехия и Полша ще координират позиции по въпроси от дневния ред на НАТО преди провеждането на предстоящата среща на върха на алианса в Брюксел. \r\nВъв Варшава президентът Румен Радев ще участва и в честванията по случай отбелязването на 100-годишнината от възстановяването на независимостта на Република Полша.", "date": "2018.06.07", "title": "Президентът Румен Радев ще бъде на работно посещение в Република Полша на 8 юни"}
{"url": "http://www.focus-news.net/news/2018/06/07/2531198/makfaks-spored-buyar-osmani-tryabva-da-se-napravi-vsichko-za-zashtita-na-targovskite-otnosheniya-mezhdu-makedoniya-i-es.html", "text": "Македонският вицепремиер по европейските въпроси Буяр Османи заедно с министъра на икономиката Крешник Бектеши по време на двудневно работно посещение в Брюксел  проведе среща с европейския комисар по търговията Сесирия Малмстрьом, като основна тема на нея станаха  търговските отношения между Македония и Европейския съюз, включително новите предизвикателства в световните търговски отношения. Известно е, че в резултат на успешното прилагане на Споразумението за стабилизиране и асоцииране, търговските отношения между Македония и ЕС са на много високо ниво и търговския обмен на страната е силно ориентиран към ЕС, предава македонската медия  „Макфакс“.\r\n„Искрена благодарност за огромните усилия и инвестиции, които Европейският съюз полага за трансформация и хармонизиране на икономиката на Македония с тази на ЕС и с оглед на положителното развитие на интеграционните процеси в страната, очаквам това сътрудничество да се задълбочи“, подчерта Османи , цитирайки същевременно Доклада на Европейската комисия, в който, според икономическите критерии, Македония получава най-високата оценка за съответствие с икономиката на Съюза, в сравнение с останалите страни до Западните Балкани.\r\nСрещата на Османи и Бектеши с еврокомисаря по търговията Сесилия Малмстрьомсе провежда в рамките на официалното работно посещение в Брюксел, където Османи проведе среща и с вицепредседателя на Европейската комисия, Федерика Могерини, както и с редица други високопоставени представители на европейската администрация. Виктор Турмаков", "date": "2018.06.07", "title": "„Макфакс“: Според Буяр Османи „трябва да се направи всичко за защита на търговските отношения между Македония и ЕС“"}
{"url": "http://www.focus-news.net/news/2018/06/07/2531205/veliko-tarnovo-dvizhenieto-po-pat-ii-55-pri-km-31-v-rayona-na-mishemorkov-han-se-osashtestvyava-dvuposochno-v-dve-ot-trite-lenti-poradi-ptp-i-razliv-na-maslo.html", "text": "Движението по път II-55 /Прохода на Републиката/, при км 31, в района на Мишеморков хан, се осъществява двупосочно в две от трите ленти, поради ПТП и разлив на масло. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост. Трафикът се регулира от \"Пътна полиция\".", "date": "2018.06.07", "title": "Велико Търново: Движението по път II-55, при км 31, в района на Мишеморков хан, се осъществява двупосочно в две от трите ленти, поради ПТП и разлив на масло"}
{"url": "http://www.focus-news.net/news/2018/06/07/2531201/boris-yachev-obedineni-patrioti-prez-poslednite-18-godini-agentsiya-fokus-se-utvardi-kato-silna-obektivna-i-nay-vazhnoto-obichana-mediya.html", "text": "През последните 18 години  Агенция „Фокус“ се утвърди като силна, обективна и най-важното обичана медия. Това каза народният представител от ПГ на „Обединени патриоти“ Борис Ячев по повод 18-ия рожден ден на Агенция „Фокус“.  „Познавам основателя и собственик на „Фокус“ Краси Узунов. Искам да му пожелая много здраве преди всичко, много упоритост и последователност, както винаги досега. Той освен като собственик на информационна медия се проявява и като голям патриот. Човек, с много национални и значими каузи“, каза Ячев и добави, че е имал удоволствието да помага и работи за тези каузи. „Това са каузи, чрез които и Краси Узунов, и Агенция „Фокус“ помагат много за това българите да се чувстват по-горди със страната си, със своята история и култура“,  коментира Ячев. Той пожела на Агенция „Фокус“ винаги да бъде изключително обективна, точна и на място с най-бързите новини и с най-неутралното отразяване. „Нещо, което хората оцениха през годините. На всички им омръзна от фалшиви новини, от дезинформация и хората оцениха, че една медия, която държи на своята обективност, безпристрастност и на това да бъде адекватна на случващото се в България, заслужава да продължава да работи. Много, много пъти по 18 години пожелавам на Агенцията. На всички нейни служители, на тези, които създават новините и ни информират – здраве“, пожела още депутатът от ПГ на „Обединени патриоти“. \r\nДеница КИТАНОВА", "date": "2018.06.07", "title": "Борис Ячев, „Обединени патриоти“: През последните 18 години  Агенция „Фокус“ се утвърди като силна, обективна и най-важното обичана медия"}
{"url": "http://www.focus-news.net/news/2018/06/07/2531197/vitsepremierat-ekaterina-zaharieva-fokus-otdavna-e-etalon-za-zryalost-umerenost-i-inteligentnost-v-delikatnoto-pole-na-informiraneto-na-obshtestvoto.html", "text": "Приемете най-сърдечните ми поздравления по случай 18-ата година на информационна Агенция „Фокус\". Ако казваме, че хората престъпват прага на пълнолетието едва на тази възраст, то работата на агенция „Фокус\" отдавна е еталон за зрялост, умереност и интелигентност в деликатното поле на информирането на обществото. Това се посочва в поздравителен адрес, изпратен от вицепремиера и министър на външните работи Екатерина Захариева до Агенция \"Фокус\" по случай рождения ден на медията.\r\n\"Поздравявам г-н Красимир Узунов и всички сътрудници на „Фокус\", допринесли с многогодишните си и последователни усилия за изграждането на това заслужено реноме. Продължавайте да отстоявате стандартите, на които марката „Фокус\" се е превърнала в синоним! Пожелавам Ви многобройни успехи в нелекото поприще! Честит празник!\", пише още вицепремиерът Захариева.", "date": "2018.06.07", "title": "Вицепремиерът Екатерина Захариева: „Фокус\" отдавна е еталон за зрялост, умереност и интелигентност в деликатното поле на информирането на обществото"}
{"url": "http://www.focus-news.net/news/2018/06/07/2531200/18-godini-agentsiya-fokus-mediya-koyato-ne-se-otklonyava-ot-konyunkturni-i-nekonyunkturni-saobrazheniya-obzor-iii.html", "text": "„Фокус“ e медия, която не се отклонява от конюнктурни и неконюнктурни съображения. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Историкът проф. Андрей Пантев заявява: „Във „Фокус“ има равновесие, има обективност, има бърза информация, има експертни мнения, които не винаги съвпадат с другите – включително и с моите представи. Но винаги чета „Фокус“ с внимание, интерес и респект“.Ген. Бриго Аспарухов, бивш директор на Националната разузнавателна служба посочи, че „Фокус“ е най-любимата му агенция, защото научава всички новини от там и то по най-бързия начин.  „Пожелавам ви винаги да бъдете безпристрастни в коментарите и оценката за политическата обстановка у нас и по света, както е било и досега“, каза още ген. Аспарухов.Служебният министър-председател на Република България за периода 27 януари 2017 г. – 4 май 2017 г. Огнян Герджиков пожела на медията да стигнете до 118 години. „Вече сте пълнолетни. Детската възраст сте я минали, а вероятно в детската възраст се правят грешки. Аз не искам да съм ваш съдник и да казвам, че сте правили грешки, но няма безгрешни хора. Агенция „Фокус“ е една от агенциите, които са авторитетни в интернет пространството и смятам, че има своето място там“, допълни още той. \r\nПредседателят на ПГ на ГЕРБ и заместник-председател на партията Цветан Цветанов подчерта, че \"Фокус\" се е наложила като най-обективната медия. „Никой не вярваше, че преди 18 години Красимир Узунов ще създаде в полза на обществото частната медия „Фокус“, покриваща територията на цялата страна\", заяви Цветанов.\r\nВ продължение на изминалите 18 години „Фокус“ остава източник на оперативна и достоверна информация за това, което става в страната и по света. Това се посочва в поздравителен адрес на н. пр. Анатолий Макаров„В продължение на изминалите 18 години „Фокус“ остава източник на оперативна и достоверна информация за това, което става в страната и по света“, пише в поздравлението на н. пр. Анатолий Макаров.\r\nВицепремиерът и министър на външните работи Екатерина Захариева заяви, че Агенция „Фокус“ е изключително важна за изграждане на атмосфера на приятелство и нов конструктивен дух в региона. „Благодаря за подробното отразяване на външната политика на България и особено за професионалното отразяване на новините от Балканите“, допълни тя. Петър Стоянов, президент на Р България в периода 22 януари 1997 г.- 22 януари 2002 г.q  отбеляза:“Убеден съм, че начинът, по който правите новините си и ги поднасяте на читателя с любов и отговорност ви прави един от лидерите в съвременния българския новинарски свят. „Агенция „Фокус“ се утвърди като една от най-сериозните информационни агенции в България“.Министърът на земеделието, храните и горите Румен Порожанов посочи, че като лидер в бързото, актуално и компетентно представяне на новините в България и чужбина, „Фокус“ заслужава уважение, перспектива и развитие. „Бих искал да ви поздравя за изключителната работа“, каза той и определи Агенция „Фокус“ като лидер в новините.", "date": "2018.06.07", "title": "18 години Агенция „Фокус“ – медия, която не се отклонява от конюнктурни и неконюнктурни съображения (ОБЗОР III)"}
{"url": "http://www.focus-news.net/news/2018/06/07/2531207/varna-gradat-shte-bade-domakin-na-natsionalna-konferentsiya-zashtita-sreshtu-diskriminatsiyata-pravna-uredba-problemi-i-tendentsii.html", "text": "Варна ще бъде домакин на Национална конференция „Защита срещу дискриминацията: правна уредба, проблеми и тенденции“. Това съобщи председателят на Комисията за защита от дискриминация доц. д-р Ана Джумалиева по време на информационната среща с обществеността и медиите, която се проведе в сградата на Областна администрация във Варна, предаде репортер на Радио „Фокус“ – Варна. „Конференцията е организирана по инициатива на катедра „Правни науки” при Икономическия университет – Варна, в партньорство с Комисията за защита от дискриминация и Института за държавата и правото при БАН и ще бъде посветена на всички въпроси, свързани с дискриминацията и неравното третиране“, добави доц. д-р Ана Джумалиева. Според нея подготовката на Конференцията е плод на продължителен процес, като преди около година е подписан меморандум за сътрудничество с тези две институции. „Целта на научната проява е да предостави възможност за разискване на проблематиката, свързана със защитата срещу всички форми на дискриминация в отделни аспекти на социалния, гражданския и икономически живот“, допълни доц. д-р Ана Джумалиева.\r\nМилена СТОЕВА", "date": "2018.06.07", "title": "Варна: Градът ще бъде домакин на Национална конференция „Защита срещу дискриминацията: правна уредба, проблеми и тенденции“"}
{"url": "http://www.focus-news.net/news/2018/06/07/2531204/blagoevgrad-uchenitsi-ot-bansko-zasadiha-tsvetya-po-sobstven-proekt.html", "text": "Учениците от Професионалната лесотехническа гимназия в Банско са победителите в обявения от община Банско конкурс за цветно оформление на обществена площ. В „Цветната инициатива” се включиха още ученици от СУ „Неофит Рилски”, които също представиха атрактивно решение за цветна фигура. Това съобщиха от пресцентъра на Община Банско.\r\nПечелившият проект на бъдещите лесотехници бе одобрен от общинските експерти по озеленяване и ландшафт след внимателна оценка за спазените критерии, като освен теоретично, те се включиха и в засаждането и оформянето на зелената площ. За инициативността и естетическото си отношение към градската среда, гимназистите получиха грамота от кмета на община Банско, Георги Икономов. А оформената в центъра на Банско цветна фигура, ще радва очите на граждани и посетители през летните месеци.", "date": "2018.06.07", "title": "Благоевград: Ученици от Банско засадиха цветя по собствен проект"}
{"url": "http://www.focus-news.net/news/2018/06/07/2531208/albena-georgieva-oblasten-upravitel-na-vidin-prodalzhava-pochistvaneto-na-kraybrezhnata-ivitsa-i-krepostnata-sistema-v-rayona-na-krepostta-baba-vida.html", "text": "Продължава почистването на крайбрежната ивица и крепостната система в района на крепостта „Баба Вида“, каза за Радио „Фокус“ – Видин Албена Георгиева, областен управител на Видин. Тя посочи, че предстои цялостно почистване на крайбрежната ивица и привеждането й в приветливо място за отдих и почивка на гражданите и гостите на Видин. Ще бъде премахната растителността по заливаемата ивица в района между крепостта „Баба Вида“ и паметника на Свободата. Допълнително ще бъдат насипани и над 50 тона пясък. Областният управител уточни, че ще бъдат поставени и кошчета за отпадъци. „На 29 юни отбелязваме Деня на река Дунав. Чрез различни инициативи хората, живеещи по поречието на реката, привличат вниманието към нейното значение и опазването й. Нека заедно покажем своята активност, грижа и любов към река Дунав“, апелира Албена  Георгиева. Тя заяви, че като областен управител ще положи всички необходими усилия, крайбрежната ивица да бъде едно красиво място, с което видинчани се гордеят. „За да се обърнем наистина с лице към река Дунав така, както често си говорим и си пожелаваме“, категорична бе Албена Георгиева.", "date": "2018.06.07", "title": "Албена Георгиева, областен управител на Видин: Продължава почистването на крайбрежната ивица и крепостната система в района на крепостта „Баба Вида“"}
{"url": "http://www.focus-news.net/news/2018/06/07/2531209/ivaylo-borisov-sdruzhenie-na-chereshoproizvoditeli-v-kyustendil-proizvoditelite-na-chereshi-se-opasyavat-che-plodovete-shte-ostanat-neobrani.html", "text": "Производителите на череши в Кюстендил се опасяват, че плодовете ще останат необрани. Това каза пред журналисти Ивайло Борисов, председател на сдружение на черешопроизводители в Кюстендил, предаде репортер на Радио „Фокус” – Кюстендил. „Въпросът дори не е в цената, защото тя се определя от пазара. Тази година може би 80 % от черешите ще останат на дърветата. Това ще го видите през следващите 20 дни”, каза Ивайло Борисов. „Нито има кой да го обере, нито има къде да се предаде. Всички сме се насочили към преработвателите в района, но те няма какво да направят повече от това. За момента тези хора, които са и по-дребни производители трябва да получат някакви възможности за реализация”, каза Ивайло Борисов. По думите му има проблем и с еднодневните трудови договори. „Представете си, че днес има 50 души, които берат. Всеки ден трябва да се пишат договори на всеки един от тях. Обикновено имаме хора от малцинствата, които са без лични карти, които въобще не знаят за какво става въпрос. Страхуват се, че няма да получат социалните си помощи”, каза Ивайло Борисов. По думите му при ниската себестойност на черешите в момента, тя става още по-ниска при тези договори. Всеки един килограм се оскъпява с още 7 стотинки.\r\nВенцеслав ИЛЧЕВ", "date": "2018.06.07", "title": "Ивайло Борисов, сдружение на черешопроизводители в Кюстендил: Производителите на череши  се опасяват, че плодовете ще останат необрани"}
{"url": "http://www.focus-news.net/news/2018/06/07/2531212/nasko-genov-upravitel-na-radio-1-barzoto-tochno-i-nay-veche-denonoshtno-otrazyavane-na-fokus-e-edna-ot-nay-silnite-harakteristiki-na-mediyata.html", "text": "Бързото, точно и най-вече денонощно отразяване на „Фокус“ е една от най-силните характеристики на медията. Това каза управителят на Радио 1 Наско Генов по повод 18-ия рожден ден на Агенция „Фокус“. По думите му преди 18 години медията започна да информира навременно и адекватно българите, като продължава да го прави и до днес. „Поздравявам президента на Радио и Агенция „Фокус Красимир Узунов, както и екипа ви от репортери, редактори и кореспонденти, които полагат 24-часови усилия за работа, всичко това в полза на читателите и слушателите на „Фокус“. Следя международните потоци на медията, където се представя една различна и обективна гледна точка, анализи и информация за това как България стои в международното пространство“, каза той. Наско Генов призова за същия професионализъм и занапред, обективна работа в полза на аудиторията.", "date": "2018.06.07", "title": "Наско Генов, управител на Радио 1: Бързото, точно и най-вече денонощно отразяване на „Фокус“ е една от най-силните характеристики на медията"}
{"url": "http://www.focus-news.net/news/2018/06/07/2531203/svilen-shitov-kmet-na-devnya-agentsiya-fokus-dava-glasnost-i-na-tova-koeto-se-sluchva-v-malkite-naseleni-mesta.html", "text": "Малките общини намират място в информационния поток на Агенция „Фокус“. Това каза за Радио „Фокус“ – Варна кметът на Община Девня Свилен Шитов по повод 18-ия рожден ден на Агенция „Фокус“. „Трябва да продължавате да работите по начина, по който правите това. Общините, изобщо публичните организации би трябвало да са доволни от вашата работа. Вие сте коректив, гражданите имат възможност да се осведомяват своевременно и обективно. Продължавайте със същия темп, това, което правите, се вижда и се оценява“, допълни кметът. Свилен Шитов посочи като положително това, че в информационните емисии и публикации присъстват както големите, така и малките общини в страната. „Чета и се осведомявам как работят всички общини, за да може превантивно да предприемаме мерки и да не допускаме грешки, които преди това са допускани. Темпът на развитие в големите общини е по-голям, но и в малките общини има темп на развитие. Трябва да им се обръща внимание и да се дава гласност на това, което се случва и в малките населени места“, заяви кметът на Община Девня Свилен Шитов.\r\nМарияна ВАЛЕНТИНОВА", "date": "2018.06.07", "title": "Свилен Шитов, кмет на Девня: Агенция „Фокус“ дава гласност и на това, което се случва в малките населени места"}
{"url": "http://www.focus-news.net/news/2018/06/07/2531214/bilyana-tsarnorechka-diskusionniyat-forum-tselenasochena-podkrepa-za-planinskite-regioni-vazmozhnosti-i-problemi-postavya-klyuchovi-za-tezi-rayoni-vaprosi.html", "text": "Дискусионният форум „Целенасочена подкрепа за планинските региони – възможности и проблеми“ поставя ключови за тези райони въпроси. Това каза за дневния блок на Радио „Фокус“ Биляна Църноречка, пресаташе на Информационното бюро на ЕП в България. Тя уточни, че основното събитие ще е дискусия с евродепутатите Владимир Уручев и Момчил Неков. „Дискусионните теми са много важни и за самия Смолянски регион - как да се увеличат възможностите за устойчив поминък? Какви са предизвикателствата пред планинския и алтернативния туризъм? Какви са ползите от въвеждане на специален термин за качество на планинския продукт? Какви са успешните практики за противодействие на демографските проблеми и обезлюдяването? Как да бъдат задържани младите хора в планинските региони? Как да се стимулира предприемачеството там?“, обясни Църноречка. Тя допълни, че програмата включва още безплатна филмова прожекция и фотографска изложба, посветена на 30-годишнината на наградата „Сахаров“ на ЕП, на която ще бъдат показани творби на темите „Свобода на мисълта, „Свобода на изразяването“, „Борба с дискриминацията“ и „Борба с насилието над жени“. „За ученици от средните училища ще се проведе състезание „Евроскола“ за областите Кърджали и Смолян. Отборите, класирани на първите места, ще спечелят пътуване до Страсбург и участие в програмата на ЕП през втората половина на 2018 година“, обясни още Църноречка. Тя отбеляза, че форумът ще се проведе в петък в Смолян от 11.00 ч. в Сесийна зала на Общината.", "date": "2018.06.07", "title": "Биляна Църноречка: Дискусионният форум „Целенасочена подкрепа за планинските региони – възможности и проблеми“ поставя ключови за тези райони въпроси"}
{"url": "http://www.focus-news.net/news/2018/06/07/2531216/evrodeputatat-momchil-nekov-balgarskoto-predsedatelstvo-e-edin-instrument-koyto-balgariya-mozhe-da-izpolzva-mnogo-po-dobre.html", "text": "Българското председателство е един инструмент, който България може да използва много по-добре и затова в края му трябва да започнем с тотални анализи. Това каза по време на заключителната среща по проект „Община Гоце Делчев – измеренията на българското европейско членство” евродепутатът Момчил Неков, предаде репортер на Радио „Фокус”- Пирин.„Не желая да разглеждам нещата чисто партийно, защото управляващите са от друга партия, а повече аналитично какво успяхме да постигнем. По този начин това би било полезно за всички нас”, каза Неков. Той даде пример с Естония, която председателстваше преди България . „Тя си подготви председателството много преди да дойде самата дата. Естония се заяви като дигитална държава и направи така, че всички досиета, които са свързани с дигитализацията, да бъдат по време на нейното председателство, а по-проблемни и противоречиви теми ги остави за българското председателство”, каза Неков. Той подчерта че едно председателство, за да бъде успешно, трябва да бъде подготвено предварително. Неков зададе въпрос дали преди него някой е говорил по политически теми. „Западните Балкани като тема беше избрано в последния момент. Това е приоритетна тема и 2003 година бе подписана солунската декларация и тогава се говореше за членство на държавите от Западните Балкани. 2018 година се подписа декларацията в София и тогава се заговори за перспективи. Това не ви ли говори за деградация на приема на държавите от Западните Балкани и смятате ли, че ние можем да решим проблемите, които са натрупани между Гърция и Македония относно спора с името, относно Сърбия и Косово? При тях единствената възможност е да влязат заедно в ЕС, за да не могат да си правят вето взаимно”, каза още Неков. \r\nЛора КАЛЧЕВА", "date": "2018.06.07", "title": "Евродепутатът Момчил Неков: Българското председателство е един инструмент, който България може да използва много по-добре"}
{"url": "http://www.focus-news.net/news/2018/06/07/2531206/hurriyet-turtsiya-otmeni-sporazumenieto-s-gartsiya-za-priemane-na-varnati-migranti.html", "text": "Турският външен министър Мевлют Чавушоглу заяви, че страната му отменя споразумението с Гърция за обратно приемане на мигранти в отговор на решението на съда в съседната страна да освободи осмината бивши турски военни, които избягаха в Гърция ден след опита за преврат в Турция от юли 2016 г., пише Hurriyet.\r\nНа въпрос дали Анкара обмисля санкции срещу Гърция след освобождаването на осмината войници, Чавушоглу определи решението на като „неприемливо“.\r\n„Гърция е под невероятен натиск, особено по правосъдната ѝ система, от Запада“, допълни той.\r\n„Имаме бежанско споразумение с Европейския съюз и то се прилага. Имаме и двустранно споразумение за приемане на върнати мигранти с Гърция. Отменяме споразумението с Гърция“, заяви министърът.\r\nСпоразумението предвижда завръщането на нелегалните мигранти в Турция от Гърция в замяна на това сирийските бежанци да бъдат разпределяни в страните от ЕС.  Виктор Турмаков", "date": "2018.06.07", "title": "Hurriyet: Турция отмени споразумението с Гърция за приемане на върнати мигранти"}
{"url": "http://www.focus-news.net/news/2018/06/07/2531211/tass-vladimir-putin-zayavi-che-negoviyat-naslednik-na-prezidentskiya-post-shte-se-opredeli-ot-naroda.html", "text": "Президентът на Русия Владимир Путин смята, че неговият приемник ще се определи от народа. Той също така мисли за израстването на „ново поколение управляващи“, предава ТАСС.\r\n„Винаги мисля за това. Няма приемник в класическия смисъл на думата, него ще го определи руският народ, избирателят от Руската федерация. Аз разбира се мисля за това в страната да расте младо поколение управници, отговорни хора, които да са в състояние да поемат отговорността за Русия“, заяви президентът.\r\nПо-рано Путин заяви, че има намерение и в бъдеще да се придържа към конституцията на Русия, забраняваща на едно лице да заема президентския пост повече от два мандата един след друг.  Виктор Турмаков", "date": "2018.06.07", "title": "ТАСС: Владимир Путин заяви, че неговият наследник на президентския пост ще се определи от народа"}
{"url": "http://www.focus-news.net/news/2018/06/07/2531218/pazardzhik-silen-dazhd-vali-v-grada-po-ulitsi-i-bulevardi-se-obrazuvat-seriozni-zaviryavaniya-koito-zatrudnyavat-trafika.html", "text": "Силен дъжд вали в Пазарджик, предаде репортер на Радио „Фокус“ – Пазарджик. За кратко време по улици и булеварди се образуват сериозни завирявания, които затрудняват трафика. Много от автомобилите и пешеходците изчакват, докато премине дъждът, който е придружен с вятър и гръмотевици.\r\nВаня НИКОЛОВА", "date": "2018.06.07", "title": "Пазарджик: Силен дъжд вали в града, по улици и булеварди се образуват сериозни завирявания, които затрудняват трафика"}
{"url": "http://www.focus-news.net/news/2018/06/07/2531217/prof-stanislav-stanilov-obedineni-patrioti-cheta-redovno-fokus-i-vi-pozhelavam-na-dobar-chas.html", "text": "Чета редовно „Фокус“ и ви пожелавам на добър час. Това каза народният представител от ПГ на „Обединени патриоти“ проф. Станислав Станилов по повод 18-ия рожден ден на Агенция „Фокус“. „Карайте все така“, каза проф. Станилов. Той посочи, че „Фокус“ не е съвсем като другите медии и не прилича на тях, което е много важно. \r\nДеница КИТАНОВА", "date": "2018.06.07", "title": "Проф. Станислав Станилов, „Обединени патриоти“: Чета редовно „Фокус“ и ви пожелавам на добър час"}
{"url": "http://www.focus-news.net/news/2018/06/07/2531219/izgotveniyat-ot-mrrb-zakon-za-vik-shte-postavi-dobra-osnova-za-po-natatashnoto-razvitie-na-otrasala-i-ustoychivost-na-uslugite.html", "text": "Изготвяният от Министерството на регионалното развитие и благоустройството Закон за ВиК ще продължи започнатата през 2009 г. реформа в отрасъла и ще обедини настоящата разпокъсана нормативна уредба. Това съобщиха от пресцентъра на МРРБ. Законът ще допринесе за устойчивото развитие на ВиК услугите в страната и постигането на съответствие с европейските изисквания. \r\nТова каза днес заместник-министърът на регионалното развитие и благоустройството Малина Крумова. Тя участва в работна среща на тема „Подкрепа за постигане на равноправен достъп до вода и санитария в България“. Събитието се проведе в рамките на проекта „Подобряване на равноправния достъп до вода и санитария в България“. \r\nКрумова посочи, че през последните 10 години са вложени значителни средства в развитието на ВиК инфраструктура, но новите предизвикателства налагат търсенето и прилагането на иновативни и интегрирани решения. По думите й, общите усилия на държавните институции и местните власти, бизнеса и гражданските организации са от съществено значение за гарантирането на равноправен достъп на всички граждани до качествени ВиК услуги, въпреки негативните демографски тенденции, климатичните промени и постоянно увеличаващите се европейски изисквания.", "date": "2018.06.07", "title": "Изготвеният от МРРБ Закон за ВиК ще постави добра основа за по-нататъшното развитие на отрасъла и устойчивост на услугите"}
{"url": "http://www.focus-news.net/news/2018/06/07/2531210/aleksandar-damovski-mkd-fokus-vinagi-predostavya-seriozna-navremenna-i-dostoverna-informatsiya-za-balgariya-balkanite-i-sveta.html", "text": "„Фокус“ винаги предоставя сериозна, навременна и достоверна информация за България, Балканите и света. Това каза главният редактор на македонското издание „МКД“ по повод 18-ия рожден ден на Агенция „Фокус“. „С „Фокус“ и Красимир Узунов се познаваме отдавна и през всичките тези години работим успешно. Медията е рядкост за медийните среди в региона ни, адекватно представяйки развоя на събитията, които ни вълнуват“, каза Дамовски и пожела на медията поне още 18 години успешна и съвместна работа.", "date": "2018.06.07", "title": "Александър Дамовски, МКД: „Фокус“ винаги предоставя сериозна, навременна и достоверна информация за България, Балканите и света"}
{"url": "http://www.focus-news.net/news/2018/06/07/2531215/manol-genov-bsp-za-fokus-ne-sa-harakterni-falshivite-novini-a-informatsiyata-vinagi-ima-iztochnik.html", "text": "За „Фокус“ не са характерни фалшивите новини, а информацията винаги има източник. Това каза народният представител от ПГ на „БСП за България“ Манол Генов по повод 18-ия рожден ден на Агенция „Фокус“. „Това е много добре, че Агенция „Фокус“ вече е една пълнолетна агенция. Навършила е 18 години. Трябва да се отърси от детските недостатъци, които е имала досега, въпреки че през цялото време тя е израствала и се е стараела да бъде един от лидерите в информационното пространство. Мога да пожелая здраве най-вече на целия екип на агенцията“, каза Манол Генов. Той  посочи, че е хубаво „Фокус“ да осигурява равнопоставеност винаги и всякога на мненията, които биват изразявани по различни проблеми от обществения и политически живот и спорта. \r\n„Фокус“ има достатъчно информация, достатъчно международни и вътрешни новини“, каза Генов. Попитан какво иска да открие на страниците на медията, той посочи, че иса да има повече и различни мнения от тези, които се налагат в медийното пространство.\r\nДеница КИТАНОВА", "date": "2018.06.07", "title": "Манол Генов, БСП: За „Фокус“ не са характерни фалшивите новини, а информацията винаги има източник"}
{"url": "http://www.focus-news.net/news/2018/06/07/2531213/karel-kral-chez-zhelaya-na-agentsiya-fokus-oshte-mnogo-uspehi-da-prodalzhava-da-ni-informira-vse-taka-profesionalno-i-navreme.html", "text": "Поздравявам г-н Красимир Узунов и многобройния екип на Агенция „Фокус“ по случай 18-ата годишна на медията. Това каза Карел Крал – регионален мениджър на ЧЕЗ за България, по случай 18-ия рожден ден на Агенция „Фокус“.  „Желая от името на целия ми екип още много успехи. Да продължите да ни информирате все така професионално и навреме“, заяви Крал.", "date": "2018.06.07", "title": "Карел Крал, ЧЕЗ: Желая на Агенция „Фокус“ още много успехи, да продължава да ни информира все така професионално и навреме"}
{"url": "http://www.focus-news.net/news/2018/06/07/2531220/milen-mihov-obedineni-patrioti-otdavna-mozhem-da-kazhem-che-fokus-e-v-zryala-zhurnalisticheska-vazrast-i-na-visoko-nivo.html", "text": "Отдавна можем да кажем, че „Фокус“ е в зряла журналистическа възраст и на високо ниво. Това каза народният представител от ПГ на „Обединени патриоти“ Милен Михов по повод 18-ия рожден ден на Агенция „Фокус“.  По думите му очевидно вече „Фокус“ е навършила възраст, равна на пълнолетието.  „Бих искал да поздравя всички, които работят във „Фокус“ от първия до последния, приет на работа. Да им пожелая преди всичко здраве, винаги да бъдат във фокуса на новините и да имат щастието да съобщават хубави и значими новини“, каза Михов.  Той посочи, че не би се изкушил в качеството си на народен представител да дава препоръки на журналисти. „По отношение на „Фокус“ просто не мога да дам някакви препоръки“, допълни Михов. \r\nДеница КИТАНОВА", "date": "2018.06.07", "title": "Милен Михов, „Обединени патриоти“: Отдавна можем да кажем, че „Фокус“ е в зряла журналистическа възраст и на високо ниво"}
{"url": "http://www.focus-news.net/news/2018/06/07/2531227/pazardzhik-mazh-e-pochinal-na-stalbishtna-ploshtadka-v-zhilishtna-kooperatsiya-v-grada.html", "text": "Мъж е починал на стълбищна площадка в жилищна кооперация на улица „Пловдивска“ в Пазарджик, съобщи за Радио „Фокус“ – Пазарджик говорителят на ОД на МВР Мирослав Стоянов. Той обясни, че след като е подаден сигнал за случилото се, на мястото са пристигнали екип на „Спешна помощ“, който е констатирал смъртта. Пристигнали са и екипи на полицията, които и в момента извършват оглед на мястото. „Най-вероятно мъжът е паднал на стълбищната площадка на жилищната кооперация и в резултат може би на това е починал. Причината за смъртта му ще стане ясна, след извършването на аутопсия, тъй като трупът е откаран в „Съдебна медицина“, коментира Стоянов.\r\nВаня НИКОЛОВА", "date": "2018.06.07", "title": "Пазарджик: Мъж е починал на стълбищна площадка в жилищна кооперация в града"}
{"url": "http://www.focus-news.net/news/2018/06/07/2531224/pencho-markishki-fizik-zhurnalistite-na-fokus-proyavyavat-interes-kam-naukata-i-prirodnite-yavleniya-za-razlika-ot-povecheto-medii.html", "text": "Журналистите на  „Фокус“ проявяват интерес към науката и природните явления, към които повечето медии не проявяват. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН), по повод 18-тия рожден ден на Агенция „Фокус“. Пенчо Маркишки честити рождения ден на Агенция „Фокус“. Той пожела на „Фокус“ да бъде все така в челната редица на българските медии, да е обективна и  безпристрастни и посочи, че това е нещо особено трудно в наше време. „Прави впечатление подчертаният интерес на журналистите от Агенция „Фокус“ към науката и природните явления - неща, към които повечето медии не проявяват интерес или предпочитат псевдонауката пред истината за нещата от заобикалящия ни свят“, каза Маркишки. Физикът обърна внимание, че историята отдавна е показала, че проспериращите страни дължат успехите си в особено голяма степен на науката и технологиите, на това че инвестират в тях и поддържат високи стандарти в образованието си. „Това е верният път и всяко усилие за насочване на общественото внимание към науката е стъпка в правилната посока. Агенция „Фокус“ дава своя принос за това“, допълни Маркишки. \r\nДеница КИТАНОВА", "date": "2018.06.07", "title": "Пенчо Маркишки, физик: Журналистите на  „Фокус“ проявяват интерес към науката и природните явления, за разлика от повечето медии"}
{"url": "http://www.focus-news.net/news/2018/06/07/2531223/d-r-atanas-kambitov-kmet-na-blagoevgrad-faktat-che-tolkova-godini-fokus-informira-po-nay-korektniya-nachin-svoite-chitateli-pokazva-otgovornost-kam-auditoriyata.html", "text": "Фактът, че толкова години \"Фокус\" информира по най-коректния начин своите читатели показва сериозно отношение и отговорност към аудиторията. Това се посочва в поздравителния адрес на кметът на Благоевград д-р Атанас Камбитов по повод рождения ден на Агенция \"Фокус\". \"Поздравявам Ви по повод 18 години от създаването на Информационна агенция „Фокус“! 18 години ИА „Фокус“ работи неуморно, заедно с екип от професионалисти - редактори, репортери, кореспонденти. Стабилността на екипа, както и фактът, че толкова години Вие информирате по най-точния, най-коректния и най-бързия начин своите читатели и слушатели, показва сериозно отношение и отговорност към аудиторията. Пожелавам Ви да продължавате да печелите доверието на своите слушатели и читатели, както досега! Съчетанието на точна информация, актуални теми, бързина и сериозност Ви прави успешен партньор! Желая здраве на целия екип и Вашите семейства! Пожелавам Ви късмет и щастие в личен и професионален план! Бъдете винаги на честотите на успеха!\", се посочва още в поздравителния адрес.", "date": "2018.06.07", "title": "Д-р Атанас Камбитов, кмет на Благоевград: Фактът, че толкова години \"Фокус\" информира по най-коректния начин своите читатели показва отговорност към аудиторията"}
{"url": "http://www.focus-news.net/news/2018/06/07/2531222/vitseadmiral-plamen-manushev-gerb-18-godishna-agentsiya-fokus-ima-vsichki-vazmozhnosti-prava-i-gotovnost-da-bade-vodeshta-v-informatsionnoto-pole-v-balgariya.html", "text": "18-годишна, Агенция „Фокус“ има всички възможности, права и готовност да бъде водеща в информационното поле в България. Това каза народният представител от ПГ на ГЕРБ вицеадмирал Пламен Манушев по повод 18-ия рожден ден на Агенция „Фокус“. „Поздравявам ви с навършването на пълнолетие“, каза Манушев. Той отбеляза, че следи от доста години работата на медията. „Поздравявам ви за всичко това, което правите. За мен сте водещи особено в областта на информацията и то на проверената. Без лъжливи и фалшиви новини. 18 години не са малко, не са и толкова много, но в тази област са достатъчни, за да се натрупа опит и агенцията да придобие авторитет, както и нейните служители да знаят професионално как да си вършат работата. Честит празник на всички, продължавайте така“, каза вицеадмиралът. „Пожелавам ви успех и всички да са живи и здрави, които работят там. Президентът на Радио и Агенция „Фокус“ Красимир Узунов и той и да продължава все така бойно, ентусиазирано, с чувство за отговорност и работохолизъм да работи за Агенцията, за медийната среда и информацията в България да стига до хората“, допълни Пламен Манушев. \r\nДеница КИТАНОВА", "date": "2018.06.07", "title": "Вицеадмирал Пламен Манушев, ГЕРБ: 18-годишна, Агенция „Фокус“ има всички възможности, права и готовност да бъде водеща в информационното поле в България"}
{"url": "http://www.focus-news.net/news/2018/06/07/2531226/emil-stoimenov-makedonskata-televiziya-kanal-5-agentsiya-fokus-e-edna-ot-nay-dobrite-medii-v-balgariya-a-mozhe-bi-i-na-balkanite.html", "text": "Агенция „Фокус“ е една от най-добрите медии в България, а може би и на територията на Балканите. Това каза за Радио „Фокус“ Емил Стоименов, собственик на македонската телевизия „Канал 5“ по повод 18-ия рожден ден на Агенция „Фокус“. По думите му „Фокус“ предоставя винаги навременни новини. „Пожелавам Ви да продължите да работите в същия дух и да пренасяте истината до вашите читатели и слушатели. Поздравявам за успешната работа в медийните среди и президента на Радио и Агенция „Фокус“ Красимир Узунов, който е истински диамант за вашата страна“, каза още Стоименов.", "date": "2018.06.07", "title": "Емил Стоименов, македонската телевизия „Канал 5“: Агенция „Фокус“ е една от най-добрите медии в България, а може би и на Балканите"}
{"url": "http://www.focus-news.net/news/2018/06/07/2531221/deutsche-welle-glasoviti-i-natsionalisticheski-antimakedonski-protesti-se-provezhdat-v-gartsiya.html", "text": "Хиляди демонстрираха в Гърция срещу компромиса в спора за името с Македония, както и срещу премиера Алексис Ципрас. Националистическите сили се възползват от това според македонската редакция на  Deutsche Welle.\r\nТова, че  Пела някога е била столица на древна Македония, едва ли е забележимо днес в малкото село. Там, където Александър Велики някога планира кампаниите си, днес улиците са празни. Безработицата в региона е около 30%. Но това не е единствената причина за гняв към премиера Алексис Ципрас.\r\nТук, едва на един час от македонската граница, съпротивата срещу сегашната политика на сближаване между Атина и Скопие е най-голяма. Освен останките на древния град, в Пела няма какво друго да види. \r\nГражданските асоциации, подкрепяни от църквата и опозиционните партии, транспортират демонстранти от целия регион с  автобуси. Наблюдава се море с гръцки знамена. Тениски със надписи като „Македония е Гърция“ изпращат ясно послание до правителството на двете страни: „Далеч се от историята ни!“\r\n„Погледнете гробовете. Всичко е написано на гръцки език! Нищо не е славянско“, посочва кметът на града.  \r\nОсвен това повечето от тях не се интересуват от това как северният съсед ще бъде наречен в бъдеще. Най-важното е да я няма думата „Македония“  в името.  Виктор Турмаков", "date": "2018.06.07", "title": "Deutsche Welle: Гласовити и националистически антимакедонски протести се провеждат в Гърция"}
{"url": "http://www.focus-news.net/news/2018/06/07/2531228/afp-spored-kanadskiya-ministar-predsedatel-obyasnenieto-na-mitata-s-natsionalnata-sigurnost-ot-strana-na-donald-tramp-e-smehotvorno.html", "text": "Министър-председателят на Канада Джъстин Трюдо заяви, че оправданието с националната сигурност от страна на президента на САЩ Доналд Тръмп за наложените от него вносни мита върху металите върху съюзниците на Вашингтон е „смехотворно“, предава  AFP.\r\nТой, както и президентът на Франция Еманюел Макрон ще заминат за град Квебек, за да се присъединят към президента на САЩ и другите лидери на страните от Г-7 на двудневна среща на високо равнище. Според канадския премиер наложените мита ще навредят и на американските работници.\r\n„Смехотворно е да се говори, че Канада и Франция могат да представляват заплаха за националната сигурност на САЩ, защото сме най-добрите съюзници, които те някога са имали“, заяви Трюдо по време на съвместна пресконференция заедно с Макрон. Виктор Турмаков", "date": "2018.06.07", "title": "AFP: Според канадския министър-председател обяснението на митата с националната сигурност от страна на Доналд Тръмп е „смехотворно“"}
{"url": "http://www.focus-news.net/news/2018/06/07/2531230/vezhdi-rashidov-gerb-agentsiya-fokus-e-institutsiya-koyato-dava-nay-barzata-i-nay-korektnata-informatsiya.html", "text": "Агенция „Фокус“ е институция, която дава най-бързата и най-коректната информация. Това каза председателят на Комисията по културата и медиите и депутат от ПГ на ГЕРБ Вежди Рашидов по повод 18-ия рожден ден на Агенция „Фокус“ „Трябва да призная, че ние сме много стари приятели с президента на Радио и Агенция „Фокус“ още от детските ни години“, каза Рашидов и определи Красимир Узунов като много качествен човек. „Страшно се радвам, че той направи наистина една агенция, която мина през много перипетии. Стана институция, която започна да дава най-бързата и най-коректната информация, която може да се прочете. Искрено му желая да продължи. Това е много важно, особено когато има тежки дебати. Вече възникна въпроса за свободата на словото, все повече ще имаме нужда от коректни и добри медии, които да владеят пространството. Искрено желая на „Фокус“ да продължава, както досега“, заяви той. По думите му досега „Фокус“ е добре работеща и много добре разпространява информация. „Още много години“, допълни Рашидов. \r\nДеница КИТАНОВА", "date": "2018.06.07", "title": "Вежди Рашидов, ГЕРБ: Агенция „Фокус“ е институция, която дава най-бързата и най-коректната информация"}
{"url": "http://www.focus-news.net/news/2018/06/07/2531225/prof-donka-baykova-fokus-e-edna-ot-nay-prestizhnite-balgarski-informatsionni-agentsii.html", "text": "Мисля, че това е една от най-престижните информационни български агенции, национална, тъй като, когато пътувам, когато ми се е случвало да бъда интервюирана, винаги проблемите, които се дискутират, са най-актуални, най-парливи за обществото, социално значими. Това каза диетологът проф. Донка Байкова по повод 18-ия рожден ден на Агенция „Фокус“. „Поставят се въпроси, които представляват интерес за социума. Вие ми задавате въпроси по повод модела на хранене на съвременния българин, съответно грешките, евентуалните излишъци, дефицити. Убеждението ми е, че когато човек е здравно информиран, той сам прави своя избор на храни, напитки, стил на живот, по-оптимални и съответно по-здравословни, т.е този избор се прави, когато имаме достатъчно здравна култура, за която вие и ние работим. Ние сме радетели, ние сме будители на обществото, смея да кажа. Инициативите идват от журналистите, ние ги поемаме, това не ни е рутинната работа, но с удоволствие го вършим“, коментира проф. Байкова. \r\nТя препоръча в сайта на „Фокус“ да има повече автентични здравни знания и по-малко алтернативни. „Защото в официалната медицина заради тези алтернативни течения и прочие, особено в моята специалност, твърде много грешки се допуснаха, които рефлектират не върху информационния заряд на зрелия човек, който има своите възможности за преценки, анализи, а за младите хора, които ние възпитаваме, обучаваме“, допълни диетологът и пожела на Агенция „Фокус“ творческо дълголетие, ентусиазъм и обективност в предаването на информацията. „Лично аз благодаря, поздравявам ви, желая ви наистина много творчески успехи, лично здраве и всички земни удоволствия, поднесени и на по-широката аудитория - музика, културна информация, сериозни, автентични, научни знания“, каза още проф. Донка Байкова.", "date": "2018.06.07", "title": "Проф. Донка Байкова: „Фокус“ е една от най-престижните български информационни агенции"}
{"url": "http://www.focus-news.net/news/2018/06/07/2531234/liliya-hristova-obshtina-varna-blizo-400-detsa-lipsvat-ot-sistemata-na-obrazovanieto-v-grada.html", "text": "В момента около 400 деца са извън Варна, но са отразени в информационната система на ГРАО. Това коментира директорът на общинската Дирекция по образование и младежки дейности във Варна Лилия Христова по време на изнесеното заседание на Комитета по образование към Съвета на ЕС, предаде репортер на Радио „Фокус“ – Варна. По думите й, експертите от дирекцията ще направят всичко възможно да установят статуса на всяко едно дете. Те ще издирват информация за всеки ученик, за това къде се намира в момента и дали ще се върне в образователната ни система до 15 септември. „След като свърши срокът за записване на класиралите се по първо желание първокласници, до края на юни тази година, ще продължаваме да издирваме всички деца извън системата“, увери Лилия Христова. Що се отнася до една от основните теми, разисквани на заседанието на Комитета по образование към Съвета на ЕС за необходимостта от признаването на дипломите в отделните страни-членки, шефът на общинската дирекция във Варна коментира, че със сигурност ще има спънки, които трябва да се изчистят. По думите й те вероятно ще са свързани с приравняването на кредитите по различните предмети, изучавани в отделните страни. „Много са професионалните въпроси, които трябва да бъдат изчистени“, каза още Лилия Христова. Тя допълни, че Варна работи много активно в сферата на приобщаващото образование. И припомни, че на среща между представители на Сдружението на общините, синдикатите и МОН на 18 и 19 юни, трябва да бъде обсъдено обезпечаването на образователната система с необходимите специалисти за работа с деца със специални потребности.\r\nДиана СТОЕВА", "date": "2018.06.07", "title": "Лилия Христова, Община Варна: Близо 400 деца липсват от системата на образованието в града"}
{"url": "http://www.focus-news.net/news/2018/06/07/2531232/spas-panchev-zs-aleksandar-stamboliyski-fokus-e-obichana-ot-mnogo-balgari.html", "text": "„Фокус“ е обичана от много българи и от съседите на страната. Това каза председателят на Земеделски съюз „Александър Стамболийски“ и народен представител от ПГ на „БСП за България“ Спас Панчев по повод 18-ия рожден ден на Агенция „Фокус“. По думите му „Фокус“ е една любима информационна агенция. „Поздравявам всички работещи в Агенцията по повод празника. Вие ни информирате коректно по проблемите в страната. Вие сте една почтена медия, която не се занимава с жълти истории и клюки. Има нужда от такива медии. Затова поздравления за вашата работа, успех за в бъдеще“, каза председателят на ЗС „Александър Стамболийски“. \r\nТой пожела служителите на медията да са доволни и да работят за българите и да ги информират, както и досега коректно, почтено и точно. „Честит празник“, каза Панчев. \r\nДеница КИТАНОВА", "date": "2018.06.07", "title": "Спас Панчев, ЗС „Александър Стамболийски“: „Фокус“ е обичана от много българи"}
{"url": "http://www.focus-news.net/news/2018/06/07/2531235/zhelyo-boychev-bsp-pozhelavam-na-sobstvenika-na-agentsiya-fokus-krasimir-uzunov-da-brani-i-otstoyava-balgarskite-traditsii-i-duh-vse-taka-uporito.html", "text": "Пожелавам на собственика на Агенция „Фокус“ Красимир Узунов да брани и отстоява българските традиции и дух все така упорито. Това каза заместник-председателят на ПГ на „БСП за България“ Жельо Бойчев по повод 18-ия рожден ден на Агенция „Фокус“  \r\n„Каквото и да каже човек за „Фокус“ ще бъде малко. Това, което мога да пожелая е да бъдете все така информационния лидер на България. Винаги точни и коректни и да представяте новините, такива каквито са“, каза заместник-председателят на ПГ на „БСП за България“.  \r\nДеница КИТАНОВА", "date": "2018.06.07", "title": "Жельо Бойчев, БСП: Пожелавам на собственика на Агенция „Фокус“ Красимир Узунов да брани и отстоява българските традиции и дух все така упорито"}
{"url": "http://www.focus-news.net/news/2018/06/07/2531239/varna-narodniyat-predstavitel-tanya-petrova-uchastva-v-zasedanie-na-komiteta-po-obrazovanie-kam-saveta-na-es.html", "text": "Народният представител от ГЕРБ Таня Петрова взе участие в изнесеното заседание на Комитета по образование към Съвета на ЕС. Това съобщиха от пресцентъра на ПП ГЕРБ – Варна. Двудневният форум се провежда в Икономическия университет във Варна. Събитието е част от програмата на Българското председателство на Съвета на ЕС. В заседанието участват представители на държавите-членки – експерти от Генералната дирекция „Образование, младеж, култура и спорт” на Европейската комисия и експерти от Генералния секретариат на Съвета на ЕС.\r\nЗаместник-министърът на образованието и науката Деница Сачева откри форума, в рамките на който бяха дискутирани чуждоезиковото обучение, взаимното признаване на дипломи и квалификации, предприемачеството и иновациите, както и приобщаващото образование.\r\nЛилия Христова, директор на общинската дирекция „Образование и младежки дейности”, приветства участниците от името на кмета на Варна Иван Портних, като открои мащабните проекти, по които работи общината в областта на образованието. „Само в рамките на настоящата година в тази сфера инвестираме 30% от бюджета на града, а чрез спечеленото финансиране по оперативните програми на стойност около 30 млн. лв. стартирахме обновяване на 20 образователни институции”, беше изтъкнато в поздравителния адрес от кмета.\r\nЧуждестранните гости приветства и проф. д-р Евгени Станимиров, зам.-ректор на Икономическия университет, който е домакин на форума.\r\nПо-късно участниците в заседанието посетиха центъра за иновативно обучение в ОУ „Петко Рачев Славейков”. Директорът Нели Павлова представи проекта, реализиран в рамките на инициативата „Училище на бъдещето”. На събитието присъства и народният представител Таня Петрова, която в качеството си на дългогодишен директор на училището стартира работата по създаването на центъра.\r\nЧуждестранните гости бяха изключително впечатлени от творчески преобразените помещения и новаторския подход на учителите. Те проявиха интерес към методиката на преподаване, системата за прием във варненските училища, както и ефекта на променената обстановка в класните стаи върху учениците. „Иновативните методи на обучение стимулират развитието на децата. Гордеем се, че много от нашите ученици са удостоени с награди в областта на математиката, природните науки и изкуствата”, коментира Нели Павлова, а най-малките възпитаници на училището очароваха посетителите със своята артистична програма.", "date": "2018.06.07", "title": "Варна: Народният представител Таня Петрова участва в заседание на Комитета по образование към Съвета на ЕС"}
{"url": "http://www.focus-news.net/news/2018/06/07/2531233/danail-kirilov-gerb-fokus-se-utvardi-kato-vodeshta-mediya-v-informatsiyata-i-analizite.html", "text": "„Фокус“ се утвърди като водеща медия в информацията и анализите. Това каза председателят на Правна комисия и депутат от ПГ на ГЕРБ Данаил Кирилов по повод 18-ия рожден ден на Агенция „Фокус“. „Пожелавам нови успехи на Агенцията“, каза той. Кирилов пожела още обективност и удовлетворение от работата на екипа на „Фокус“. „Нямам препоръки, радвам се, че има млади, способни и работещи хора“, каза още Кирилов. \r\nДеница КИТАНОВА", "date": "2018.06.07", "title": "Данаил Кирилов, ГЕРБ: „Фокус“ се утвърди като водеща медия в информацията и анализите"}
{"url": "http://www.focus-news.net/news/2018/06/07/2531231/api-na-8-yuni-se-otvaryat-ofertite-za-stroitelen-nadzor-pri-izgrazhdaneto-na-obhodniya-pat-na-rudozem.html", "text": "На 8 юни, в Агенция „Пътна инфраструктура“ ще бъдат отворени офертите на участниците в обществената поръчка за строителен надзор при изграждането на обходния път Рудозем - път II 86 Средногорци – Рудозем и обходен път на гр. Рудозем от км 132+920 до км 135+530. Това съобщиха от пресцентъра на АПИ. Индикативната стойност поръчката е 168 384 лв. без ДДС.\r\nПроектът ще се финансира по Програмата за трансгранично сътрудничество ИНТЕРРЕГ V-A ГЪРЦИЯ - БЪЛГАРИЯ 2014-2020 г. и националния бюджет.\r\nНа 30 януари т. г. АПИ стартира тръжната процедура за избор на изпълнител на строителните работи на обходния път на Рудозем, който е 2,61 км, и за изработването на технически проект и строителство (инженеринг) на виадукт при км 134+380 на път II-86. Съоръжението ще е с дължина 200 м. Индикативната стойност на поръчката за строителство е 6 383 020 лв.\r\nНачалото на обходния път на Рудозем е при км 132+920 - в близост до бензиностанцията. Преминава по съществуващия мост над р. Арда при км 133+052 и продължава по паважна улица до км 134+120. След това трасето продължава по нов терен по десния бряг на р. Чепинска, пресича реката и се включва в съществуващия път II-86 при км 134+700. Отсечката завършва при км 135+530, където започва участъкът от път II-86, реконструиран в периода 2005-2008 г. Обходният път ще бъде с две ленти за движение и тротоари.", "date": "2018.06.07", "title": "АПИ: На 8 юни се отварят офертите за строителен надзор при изграждането на обходния път на Рудозем"}
{"url": "http://www.focus-news.net/news/2018/06/07/2531240/lokalno-makedoniya-makedonskiyat-vitsepremier-buyar-osmani-smyata-che-v-opozitsionnata-partiya-vmro-dpmne-nyama-rusko-vliyanie.html", "text": "Вицепремиерът по европейските въпроси Буяр Османи на конференция в Брюксел, посветена на евроатлантическата интеграция на Македония, отговаряйки на въпроси от публиката заяви, че не смята, че Русия има важно влияние в основната опозиционна партия ВМРО-ДМПНЕ, предава македонската медия  „Локално“.\r\n„Не мисля, че има руско влияние във ВМРО-ДПМНЕ. Може би е  имало опити, но не вярвам, че ще бъдат успешни с партията“, е отговорът на Османи дали Москва влияе върху опозицията, за да предотврати компромиса за името.\r\nСъщевременно той Османи добави, че е уверен, че руската съпротива срещу членството на Македония в НАТО ще нарасне..\r\n„ Не всички страни искат Македония да стане член на НАТО, това не е заговор, казват го публично. Съпротивата ще нараства, когато се приближаваме към НАТО. Убеден съм, че ще има съпротива“, убеден е вицепремиерът. Виктор Турмаков", "date": "2018.06.07", "title": "„Локално“ (Македония): Македонският вицепремиер Буяр Османи смята, че в опозиционната партия ВМРО-ДПМНЕ няма руско влияние"}
{"url": "http://www.focus-news.net/news/2018/06/07/2531236/emanyuel-makron-liderite-na-g-7-ne-tryabva-da-sa-grubi-dokato-uprazhnyavat-natisk-varhu-tramp.html", "text": "Според президента на Франция Еманюел Макрон лидерите на страните от „Г-7“ ще упражнят натиск спрямо президента на САЩ по време на срещата им на високо равнище тази седмица заради митата, които той налага върху вноса на метали, но и че те няма да бъдат груби докато го убеждават да промени мнението си, предава  Reuters.\r\nМакрон, говорейки пред репортери след преговорите си с канадския министър-председател Джъстин Трюдо заяви, че САЩ са съюзникът, от който останалите страни в „Г-7“ имат нужда. Напрежението относно митата може да хвърли сянка върху срещата от 8 и 9 юни. Виктор Турмаков", "date": "2018.06.07", "title": "Еманюел Макрон: Лидерите на „Г-7“ не трябва да са груби, докато упражняват натиск върху Тръмп"}
{"url": "http://www.focus-news.net/news/2018/06/07/2531244/plovdiv-mazh-e-zaginal-sled-kato-e-bil-zatisnat-ot-karavana-v-kvartal-kyuchuk-parizh.html", "text": "Мъж е загинал, след като е бил затиснат от каравана в пловдивския квартал \"Кючук Париж\". Това съобщиха за Радио „Фокус”- Пловдив от пресцентъра на МВР. Сигналът за инцидента е подаден в 13.12 часа днес. Мъжът е бил затиснат от караваната, работейки нещо по нея, казаха още от МВР.\r\nЦветана ТОНЧЕВА", "date": "2018.06.07", "title": "Пловдив: Мъж е загинал, след като е бил затиснат от каравана в квартал \"Кючук Париж\""}
{"url": "http://www.focus-news.net/news/2018/06/07/2531241/mrrb-dnsk-shte-napravi-nova-proverka-na-premestvaemite-obekti-v-kk-slanchev-bryag.html", "text": "Вчера разпоредих на Дирекцията за национален строителен контрол да направи нова проверка на над 100 преместваеми обекта на трите плажа в к.к. „Слънчев бряг“, съобщи днес министърът на регионалното развитие и благоустройството Николай Нанков, предадоха от пресцентъра на МРРБ. Той допълни, че експертите на дирекцията ще проверяват дали отговарят на изискванията за преместваем обект или са строежи по смисъла на Закона за устройство на територията, както се посочва в подадения на първи юни сигнал от вицепремиера Валери Симеонов със списък с обекти. Проверката ще продължи до 15 юни.\r\nРегионалният министър посочи, че преместваемите обекти са от компетентността на местната власт. Те са поставени по съгласувана от Министерството на туризма схема и според разпоредбите на наредба на Община Несебър. \r\nНиколай Нанков напомни, че ДНСК е участвала на добра воля в предишната проверка. Докладът от нея ще бъде допълнен с информация за това кои от преместваемите обекти или части от тях са от по-висока категория, каквито съмнения има. Ако се установи, че има такива, тогава ДНСК ще бъде компетентна да вземе отношение, заяви министърът.\r\nВ момента ДНСК не е компетентна да премахва преместваеми обекти, ако те са поставени в разрез с одобрената схема или с наредбата на Община Несебър, коментира още Николай Нанков. Не излизаме от правомощията си по Закона за устройство на територията и няма ги превишим, категоричен бе министърът. Група народни представители внесоха промени в него, които предвиждат на ДНСК да бъдат дадени правомощия да контролира и премахва на незаконно поставени преместваеми обекти, напомни той. Даваме становища във връзка с плажовете в националните курорти. Не бягаме от тази отговорност, но към момента нямаме разписана такава, каза още министър Нанков.\r\nДнес министърът отличи със специални призове градовете домакини на образователно-патриотичната кампания на Министерството на регионалното развитие и благоустройството „Моят град е моята крепост“ по време на церемонията „Най-добър град за живеене в България за 2018 г“., организирана за 11-та поредна година от Дарик радио. Той връчи наградата на кметовете на Шумен, Кюстендил, Габрово, Стара Загора и София, в които вече се проведоха или предстоят полуфинали и финалът на инициативата. \r\n„Кампанията на Дарик радио ни учи на активна гражданска  позиция и стимулира градоначалниците, представителите  на местната власт, да работят по-добре. Нашата кампания е свързана с възпитаване на децата  в чувство на трудолюбие и обич към родните места. Каква по голяма мотивация за нас политиците е да работим за хора с активна гражданска позиция  и родолюбци“, посочи министър Нанков.  Той допълни, че ако за кметовете основната мисия е градовете, за които хората са ги избрали да отговарят, е да бъдат най-добрите, то мисията на МРРБ  е да направи не отделен град, а цялата държавата най-доброто място за живеене, с което и българските гражданите да се гордеят. \r\nМинистърът напомни, че патриотичната кампанията е насочена към учениците от пети до седми клас, които освен знания в областите география и история, показват познанията и любовта си за родния  край. „Мотивирахме се да проведем тази инициатива, за да покажем на нашето подрастващо поколение, че във всеки един наш град и регион се случва нещо добро и позитивно. Ако е вярна поговорката, че „Камъкът си тежи на мястото“, то това е един от стимулите да работим за нашите деца да останат по родните си места. Това е основната ни цел на кампанията“, подчерта министърът на регионалното развитие и благоустройството.", "date": "2018.06.07", "title": "МРРБ: ДНСК ще направи нова проверка на преместваемите обекти в к.к. „Слънчев бряг“"}
{"url": "http://www.focus-news.net/news/2018/06/07/2531237/sv-sinod-neka-se-umnozhavat-horata-koito-imat-doverie-na-agentsiya-fokus-zashtoto-nie-sme-silni-ne-protiv-istinata-a-za-istinata-2-kor-138.html", "text": "Моля приемете сърдечните благопожелания на Негово Светейшество Неофит Патриарх български и митрополит Софийски по повод 18-тата годишнина на агенция „Фокус“, както и отеческия му благослов за здраве, радост и професионален напредък на попрището, на което Бог Ви е поставил. И както казва св. Йоан Богослов: “За мене няма по-голяма радост от тая – да чувам, че моите чеда ходят в истината.” (3 Иоан 1:4).Това се посочва в поздравителен адрес от иконом Николай Георгиев, началник отдел „Връзки с обществеността“ на Св. Синод на Българската Православна Църква - Българска Патриаршия. „За изтеклите шест месеца, през които изпълнявам послушание като началник отдел „Връзки с обществеността“ на Св. Синод на Българската Православна Църква - Българска Патриаршия имам радостта да общуваме професионално и считам, че съвместната ни работа е подчинена на професионализъм, уважение, коректност и навременна реакция на новостите и събитията при нас. Достойно за уважение е и съобразяването Ви със спецификата на църковната йерархия и Богослужебен живот, както и с църковния календар“, се казва в поздравителния адрес. „Господ да Ви дава братолюбие и разбирателство и да всели в сърцата Ви дух на единомислие и преданост към истината, която “пребъдва и остава силна винаги, и живее и владее от века до века” (2 Ездра 4:38). Нека винаги имате и любов към прекрасния ни роден Български език. Постоянно служете на истината и въздигайте езика на предците ни на висотата, която заслужава, за да се утвърждавате не само с коректно поднесена информация, но и с прекрасен и богат български език, който да възпитава в дух на вярност и родолюбие „мало и голямо“. Бъдете флагман на правдата и истината и нека се умножават хората, които Ви имат доверие и се осведомяват от Вас, “защото ние сме силни не против истината, а за истината” (2 Кор 13:8). Благословението Господне и милостта Му да бъдат с Вас.На многая и благая лета!“, се посочва още в поздравителния адрес.", "date": "2018.06.07", "title": "Св. Синод: Нека се умножават хората, които имат доверие на Агенция „Фокус“, “защото ние сме силни не против истината, а за истината” (2 Кор 13:8)"}
{"url": "http://www.focus-news.net/news/2018/06/07/2531246/api-vazstanoveno-e-dvizhenieto-po-am-struma-pri-36-km-v-posoka-kulata.html", "text": "Възстановено е движението по АМ \"Струма\" при км 36, в посока Кулата. Трафикът временно се осъществяваше в една лента поради катастрофа. Това съобщиха от пресцентъра на Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.06.07", "title": "АПИ: Възстановено е движението по АМ \"Струма\" при 36 км, в посока Кулата"}
{"url": "http://www.focus-news.net/news/2018/06/07/2531243/dzheyhan-ibryamov-dps-badete-parventsi-v-podnasyaneto-na-neobhodimata-informatsiya-koyato-da-bade-dostapna-za-vsichki-balgarski-grazhdani.html", "text": "Бъдете първенци в поднасянето на необходимата информация, която да бъде достъпна за всички български граждани. Това каза народният представител от ПГ на ДПС Джейхан Ибрямов по повод 18-ия рожден ден на Агенция „Фокус“.  \r\n„Пожелавам ви да сте обективни, както сте били досега, изпреварващи събитията с новините и да отразявате не само политически, а цялостния процес в страната, както досега го правите“, каза Ибрямов. По думите му 18 години е сериозна възраст, защото навършваме пълнолетие. \r\nДеница КИТАНОВА", "date": "2018.06.07", "title": "Джейхан Ибрямов, ДПС: Бъдете първенци в поднасянето на необходимата информация, която да бъде достъпна за всички български граждани"}
{"url": "http://www.focus-news.net/news/2018/06/07/2531245/mariana-kukusheva-nbshs-vsichki-znaem-che-ako-iskame-istinata-tryabva-da-ya-potarsim-vav-fokus.html", "text": "Всички знаем, че ако искаме истината, трябва да я потърсим във „Фокус“. Това каза председателят на Националния браншови съюз на хлебопекарите и сладкарите Мариана Кукушева по повод 18-ия рожден ден на Агенция „Фокус“. “Истината на „Фокус“ е  Живеем в динамичния 21 век, когато дигиталните технологии позволяват много фалшиви новини, коментари и анализи да се представят като истински. Популизмът излиза от рамките на политиката и влиза в икономиката, в социалния живот, в човешката его. И точно в това време „Фокус“ поставя нещата на фокус и всички ние знаем, че ако искаме истината, трябва да я потърсим във „Фокус“, коментира Кукушева. По думите й с годините медията се разширява, обзорът й е още по-широк, а анализите - по-задълбочени. „Препоръки нямам, но имам пожелания за още по-близък контакт по пътя на развитие на браншовия живот в България, защото чрез „Фокус“ ние съобщаваме и споделяме проблеми, предлагаме решения и те стигат до адресата, който обикновено е изпълнителната власт. Този жив контакт, който е уникален, не съществува в нито една друга медия, трябва да се развива. Това е джакпотът, който държи „Фокус“ - едно доверие, изградено в годините на политически хазарт, едно доверие, което е изключително и което говори за мащаба на мислене, за етиката, която е застъпена в живота на тази медия и което говори, че истината винаги е нужна и фокусът върху нея винаги трябва бъде искрен и точен“, каза още Кукушева. „Продължавайте да работите по начина, по който го правите – сигурно, предвидимо, професионално и с ангажимента на много сътрудници и приятели. На екипа на „Фокус“ пожелавам да е здрав, да се чувства доволен от това, което прави, да развива усет за предстоящи събития, да продължи да дава верните налази и да продължи да бъде в центъра на нашия живот, който какъвто и да е, е на фокус“, допълни още тя.", "date": "2018.06.07", "title": "Мариана Кукушева, НБСХС: Всички знаем, че ако искаме истината, трябва да я потърсим във „Фокус“"}
{"url": "http://www.focus-news.net/news/2018/06/07/2531229/prof-slavcho-tomov-mu-pleven-pozhelavam-na-fokus-da-raboti-v-sashtiya-duh-i-da-utvarzhdava-spravedlivostta-i-silata-na-slovoto.html", "text": "Пожелавам на „Фокус“ да работи в същия дух и да утвърждава справедливостта и силата на словото. Това каза проф. д-р Славчо Томов, ректор на Медицински университет – Плевен по повод 18-тия рожден ден на Агенция „Фокус“. „Първо искам да изкажа своята удовлетвореност от добрите отношения и партньорството, което успяхме да изградим през изминалите години. Казват, че словото е най-силното оръжие, но зависи кой и как го използва“, каза проф. Томов. По думите му „Фокус“ и всички, които работят в медията, са доказали през годините своята обективност, точност, изчерпателност и безпристрастност. „Смятам, че и занапред слушателите и читателите на „Фокус“ ще продължават да получават точни, критични и безпристрастни анализи за ситуацията в България -  политическа и икономическа, както и в областта на висшето образование и академичния живот в страната“, коментира ректорът на МУ - Плевен. Той пожела на първо място здраве на целия екип на „Фокус“. \"Продължавайте да работите в същия дух и да утвърждавате справедливостта и силата на словото. Това е може би най-важното, което искам да пожелая“, допълни проф. Томов. \r\nДеница КИТАНОВА", "date": "2018.06.07", "title": "Проф. Славчо Томов, МУ – Плевен: Пожелавам на „Фокус“ да работи в същия дух и да утвърждава справедливостта и силата на словото"}
{"url": "http://www.focus-news.net/news/2018/06/07/2531247/georgi-slavov-kmet-na-yambol-informatsionna-agentsiya-fokus-e-edna-ot-lyubimite-agentsii-na-balgarina-zashtoto-vinagi-ni-zapoznava-s-aktualnata-obstanovka-i-otrazyava-obektivno-sabitiyata.html", "text": "Информационна Агенция „Фокус“ е една от любимите агенции на българина, защото винаги ни запознава с актуалната обстановка и отразява обективно събитията. Това каза кметът на Община Ямбол Георги Славов по повод 18-ия рожден ден на Агенция „Фокус“. „Честит рожден ден на Агенцията. Вече толкова години сме заедно и аз всъщност с основание мога да ви поздравя за отговорността, професионализма и амбицията, с която работите, за да получавате вашите читатели информация за новините, каквито са“, каза Славов. \r\nКметът на Ямбол посочи, че отличителната черта на „Фокус“ е бързината, с която работи. „Абсолютно доказателство, че обективната и честна журналистика има своето място в ежедневието на българина. За мен това е Агенция „Фокус“. Ако ми позволите да ви пожелая да продължите да бъдете най-добрия източник на бърза и достоверна информация. Убеден съм, че и занапред ще продължите да търсите различните гледни точки по проблемите, които вълнуват както хората в България, така и хората от Ямбол и региона. „Агенция „Фокус“ сте най-точните, най-осведомените и най-точните и коректните. Пожелавам на целия екип много здраве, лични и професионални успехи. Запазете този хъс за работа и иновативния подход към аудиторията ви“, заяви Славов. \r\nДеница КИТАНОВА", "date": "2018.06.07", "title": "Георги Славов, кмет на Ямбол: Информационна Агенция „Фокус“ е една от любимите агенции на българина, защото винаги ни запознава с актуалната обстановка и отразява обективно събитията"}
{"url": "http://www.focus-news.net/news/2018/06/07/2531242/desislava-atanasova-gerb-pozhelavam-na-fokus-da-prodalzhava-v-sashtiya-duh-da-e-bezkompromisna-v-kachestvoto-na-novinata.html", "text": "Пожелавам на „Фокус“ да продължава в същия дух - да е безкомпромисна в качеството на новината. Това каза народният представител от ПГ на ГЕРБ Десислава Атанасова по повод 18-тия рожден ден на Агенция „Фокус“. „Имам честта вече поредна година да отправям пожелания във вашия ефир, към екипите, които работят, към слушателите. Навършването на пълнолетие е сериозна възраст, особено за медия. Желая ви първо на всички вас, които работите в Агенция „Фокус“, в Радио „Фокус“ да сте здрави ,щастливи и да покорявате върхове. Всеки своите лични и разбира се, професионалните“, каза Атанасова. Тя пожела на Агенция „Фокус“ желая всички, които се интересуват от бързи и качествени новини да ги чувате още много пъти по 18 години. \r\nДеница КИТАНОВА", "date": "2018.06.07", "title": "Десислава Атанасова, ГЕРБ: Пожелавам на „Фокус“ да продължава в същия дух -  да е безкомпромисна в качеството на новината"}
{"url": "http://www.focus-news.net/news/2018/06/07/2531249/dimitar-ivanov-chitatel-smyatam-vashata-mediya-za-obektivna-vav-vsichki-podneseni-novini-analizi-i-komentari.html", "text": "Ваш ежедневен читател съм и смятам вашата медия за обективна във всички поднесени новини, анализи и коментари. Смятам че Агенция \"Фокус\" носи винаги бърза и достоверна информация. Това заявява Димитър Иванов, читател на Агенция \"Фокус\", по повод 18-ия рожден ден на медията. той отправи препоръка към секцията \"Военни известия\". \"Смятам, че тази ваша секция не е развита достатъчно, смятам, че може да се постигне много повече като информация в нея, като анализи, като коментари и интервюта на заинтересовани лица. Също така смятам, че може повече да се допринесе в тази трудна битка за укрепване на националната ни отбрана. Желая ви много успехи\", пише още Димитър Иванов.", "date": "2018.06.07", "title": "Димитър Иванов, читател: Смятам вашата медия за обективна във всички поднесени новини, анализи и коментари"}
{"url": "http://www.focus-news.net/news/2018/06/07/2531250/d-r-nigyar-dzhafer-dps-pozhelavam-na-agentsiya-fokus-da-prodalzhava-da-bade-vinagi-na-pulsa-na-sabitiyata-kakto-e-do-tozi-moment.html", "text": "Пожелавам на Агенция „Фокус“ да продължава да бъде винаги на пулса на събитията, както е до този момент. Това каза заместник-председателят на Народното събрание и депутат от ПГ на ДПС д-р Нигяр Джафер по повод 18-тия рожден ден на Агенция „Фокус“. Тя отчете, че „Фокус“ предоставя на широката общественост огромно количество информация и новини всеки ден. Според нея принципът за обективност и достоверност на информацията е много важен критерий затова кой как осведомява българските граждани. „Желая много 18 години още и да получавате вдъхновение от това, което правите. Това е най-важният стимул днешно време, независимо кой с какво се занимава“, пожела д-р Джафер. \r\nДеница КИТАНОВА", "date": "2018.06.07", "title": "Д-р Нигяр Джафер, ДПС: Пожелавам на Агенция „Фокус“ да продължава да бъде винаги на пулса на събитията, както е до този момент"}
{"url": "http://www.focus-news.net/news/2018/06/07/2531238/prof-georg-kraev-za-18-godini-fokus-uspya-da-pokazhe-kakvo-znachi-obshtestvena-mediya-badete-vse-taka-gradivni.html", "text": "На 18 години традицията повелява на „баш ергенина“ да се връзва пояс, който вие успяхте да си вържете много преди това. Това каза фолклористът проф. Георг Краев по повод 18-тия рожден ден на Агенция „Фокус“.  \"Като професор оценявам \"Фокус\" с 6 +\", заяви той. Като специалист в областта на фолклора проф. Краев обърна внимание, че „Фокус“  навършва една невероятно интересна възраст. „Във фолклорната култура, през тази година на Илинден на „баш ергенина“, на който предстои голяма женитба, сиреч да завърти дом и къща, за първи път му връзват пояса. „Фокус“ е медията, която успя много преди 18 години да си върже пояса и да покаже на българската общественост какво значи обществена медия“, каза проф. Краев. „Бъдете все така обществени, бъдете все така градивни. Да сте живи и здрави и наздраве!“, пожела фолклористът. \r\nДеница КИТАНОВА", "date": "2018.06.07", "title": "Проф. Георг Краев: За 18 години \"Фокус\" успя да покаже какво значи обществена медия, бъдете все така градивни"}
{"url": "http://www.focus-news.net/news/2018/06/07/2531253/vladimir-putin-razrabotkata-na-novi-udarni-i-otbranitelni-sistemi-prodalzhava.html", "text": "Президентът на Русия Владимир Путин заяви, че разработката на новите въоръжения на страната е започнала още през 2004 г. като отговор на едностранното излизане на САЩ от договора за ПРО, предава EA Daily.\r\n„Така хиперзвуковия авиационен ракетен комплекс „Кинжал“ вече стои на въоръжение“, отбеляза Путин. „Специално сме демонстрирали пусковете на тази ракета“, подчерта той.\r\nПрезидентът допълни, че тези които не вярват и не са вярвали на това не са попречили на Русия да създаде най-нови видове въоръжение. Виктор Турмаков", "date": "2018.06.07", "title": "Владимир Путин: Разработката на нови ударни и отбранителни системи продължава"}
{"url": "http://www.focus-news.net/news/2018/06/07/2531251/sadat-dade-hod-na-deloto-za-otstranyavaneto-na-kmeta-na-mladost-desislava-ivancheva-zamestnichkata-y-bilyana-petrova-beshe-uvolnena-v-sadebnata-zala.html", "text": "Заместник-кметът на столичния район \"Младост\" Биляна Петрова беше уволнена в съдебната зала по време на заседанието на Специализирания апелативен съд, който трябваше да реши дали да отстрани нея и кметицата на \"Младост\" Десислава Иванчева, предаде БНР. След като заповедта за уволнението ѝ беше предоставена на съдебния състав, той прекрати делото по отношение на Петрова и нареди на съдебната охрана да я изведе от залата. Десислава Иванчева остро реагира на решението, заради което беше глобена с 200 лева. Предстои съдът да се произнесе само за нейното отстраняване от поста.\r\nОт третия път Специализираният апелативен съд даде ход по същество на делото за окончателно отстраняване от кметския пост на кмета на столичния район \"Младост\" Десислава Иванчева и заместника ѝ Биляна Петрова. На няколко пъти двете влязоха в спор със съдебния състав и бяха предупредени, че ще бъдат санкционирани. Според прокуратурата, въпреки че е от почти два месеца в ареста, Иванчева продължава да управлява Общината. Иванчева и Петрова, които останаха в съдебната зала с белезници до влизането на съдебния състав и така не успяха да ревизират обичайната си комуникация с медиите чрез коментари и чрез предварително подготвени написани листове, поискаха да не се дава ход на делото и още време да препишат всички СРС-та по делото, защото установили, че е започнала подмяна на страници. Диалози между другия обвиняем Петко Дюлгеров и бизнесмена, от когото, според прокуратурата, тримата са поискали и получили 70 хиляди евро Александър Ваклин, които вече били чели, няколко дни по късно били редактирани в полза на Ваклин, твърдят двете. Заместник-кметицата Биляна Петрова освен това поиска отвод на всички съдии от Специализирания апелативен съд, защото били предубедени, както и цялата прокуратура. Тричленният съдебен състав отказа да си даде отвод с мотив, че не смята, че е заинтересован от изхода на процедурата по отстраняване от длъжност на двете и нарече опасенията на Биляна Петрова \"абстрактни\", тъй като няма никакви доказателства, че те ще действат небезпристрастно. Така час след началото на заседанието все още не е започнало обсъждането на конкретния предмет на делото, а именно да бъдат ли окончателно отстранени от постовете им.\r\nТрадиционно Петрова и Иванчева дойдоха по-рано, за да коментират пред журналисти онова, което са прочели през последните няколко дни. Този път обаче ръцете им бяха с белезници, за да не могат, както казаха те, да покажат онова, което са преписали в секретното деловодство, докато са се запознавали със СРС-та. Това станало по нареждане на съда, който искал да не им позволи да коментират доказателствата по делото, а тези доказателства, твърди Десислава Иванчева, \"вече сте забелязали, че се манипулират\", защото първоначално прочетени дешифровки на записаните разговори между Ваклин, Дюлгеров и нея вече били видоизменени и по начин да оневинят Александър Ваклин, това твърди Десислава Иванчева. Биляна Петрова пък каза, че реплика, която били прочели преди в СРС-та, че Александър Ваклин бил казал, че вместо да плаща подкуп, по-добре е да си купи кмет на \"Младост\", вече отсъствали от тези доказателства, които са чели през последните дни. Заповед на Иванчева от килията за уволнението на заместника ѝ Румен Русев – по-късно назначен за и.д. кмет на „Младост“, мотивира прокуратурата да поиска отстраняването ѝ. В заповедта разследващите видяха заплаха срещу ключов свидетел, разказал за корупционните практики в общината. Наказателният специализиран съд каза \"да\" на искането още преди две седмици, по настояване на Десислава Иванчева и Биляна Петрова, да четат секретните материали по делото, и отложи на два пъти окончателното решение. Във вторник двете пристигнаха в Апелативния специализиран съд с избрани, преписани на ръка, цитати от записани разговори между сочения за посредник в аферата – бивш районен кмет Петко Дюлгеров, и изнудвания за пари строителен предприемач Александър Ваклин.", "date": "2018.06.07", "title": "Съдът даде ход на делото за отстраняването на кмета на „Младост“ Десислава Иванчева, заместничката й Биляна Петрова беше уволнена в съдебната зала"}
{"url": "http://www.focus-news.net/news/2018/06/07/2531257/evrodeputatat-momchil-nekov-po-vreme-na-balgarskoto-evropredsedatelstvo-se-spravihme-organizatsionno-dobre-no-ne-zadadohme-pravilniya-ton-i-nyamahme-nuzhnata-podgotovka.html", "text": "По време на Българското европредседателство се справихме организационно добре, но не зададохме правилния тон и нямахме нужната подготовка. Това каза по време на заключителната среща по проект „Община Гоце Делчев – измеренията на българското европейско членство” евродепутатът Момчил Неков, предаде репортер на Радио „Фокус”- Пирин. „Преди самото председателство ние написахме няколко основни приоритета за България, като един от тях беше и Дунавската стратегия. Това е изключително важно за развитието на градовете по поречието на река Дунав. Това е единственият речен транспорт, който свърза Западна и Източна Европа и отговаря изцяло на всички приоритети на ЕС. Тук говорим за енергийна ефективност и за екологосъобразност. Речният сектор е много по-конкурентоспособен и чист”, каза Неков. Той определи, че постигнатото за транспортните фирми преди няколко дни е било пълен провал. „Представено е като успех, но то е пълен провал. Естонското председателство има 7 милиона спестени. Дали България не е изхарчила повече от заявената сума? Организационно се справихме добре, но смятам, че предварително не зададохме правилния тон, не направихме правилната подготовка и сега си берем плодовете на труда”, каза още Неков. \r\nЛора КАЛЧЕВА", "date": "2018.06.07", "title": "Евродепутатът Момчил Неков: По време на Българското европредседателство се справихме организационно добре, но не зададохме правилния тон и нямахме нужната подготовка"}
{"url": "http://www.focus-news.net/news/2018/06/07/2531258/blagoevgrad-vazstanoveno-e-dvizhenieto-po-pat--19-mesta-gospodintsi-sled-otklonenieto-za-s-bukovo-pri-km-71.html", "text": "Възстановено е движението по път ІІ-19 Места – Господинци, след отклонението за с. Буково при км 71. Това съобщиха от пресцентъра на Агенция \"Пътна инфраструктура\".", "date": "2018.06.07", "title": "Благоевград: Възстановено е движението по път ІІ-19 Места – Господинци, след отклонението за с. Буково при км 71"}
{"url": "http://www.focus-news.net/news/2018/06/07/2531259/ministar-kiril-ananiev-shte-predlozha-na-pravitelstvoto-spetsializatsiyata-na-badeshtite-lekari-da-e-za-smetka-na-darzhavniya-byudzhet.html", "text": "Наредбата за специализациите има нужда от промяна, коментира министърът на здравеопазването Кирил Ананиев, който отговаря на въпроси на депутатите от парламентарната здравна комисия. Това съобщиха от пресцентъра на Министерството на здравеопазването. „Направен е  пълен анализ на проблема, свързан с човешките ресурси в системата на здравеопазването. След като установим потребностите от кадри, ще предложа на Министерския съвет обучението, квалификацията, преквалификацията, придобиването на специалност и продължителното обучение за цял живот да бъдат за сметка на държавния бюджет, при условие, че тези хора поемат отговорност за определен период от време да работят на територията на България“. Това посочи здравният министър и подчерта, че вече се водят разговори с министъра на финансите това да стане възможно с бюджета за 2019 г. За Министерството на здравеопазването изграждането на националната здравна информационна система е един от основните лостове, с които да се ускори електронното управление в сектора. В момента се работи по изграждането на отделните модули на системата, като всеки един от тях е в различен етап на подготовка. „Ако работата върви в срок, очакваме в средата на следващата година да имаме Национална здравна информационна система, т.е. България да има електронно здравеопазване“, коментираха от ръководството на Министерството на здравеопазването. Министър Ананиев посочи, че до края на годината ще бъдат въведени регистри и електронната рецепта.", "date": "2018.06.07", "title": "Министър Кирил Ананиев: Ще предложа на правителството специализацията на бъдещите лекари да е за сметка на държавния бюджет"}
{"url": "http://www.focus-news.net/news/2018/06/07/2531254/oblastniyat-upravitel-na-vidin-albena-georgieva-pozhelavam-na-agentsiya-fokus-da-bade-vse-taka-obektivna-i-otdadena-na-misiyata-da-informira-korektno-i-bezpristrastno.html", "text": "Приемете сърдечните ми поздрави и благопожелания по повод 18-ия рожден ден на Информационна агенция „Фокус\" - медията, която през всичките тези години е работила и продължава да работи за обективното отразяване на случващото се около нас. Това се посочва в поздравителен адрес от областния управител на Видин Албена Георгиева по повод 18-ия рожден ден на Агенция „Фокус“. „Използвам случая да честитя празника на целия Ви екип, който всеотдайно и неуморно работи за осигуряване на престижното място на Агенцията сред медиите в България“, пише областният управител. „На всички Вас пожелавам да бъдете все така обективни и отдадени на мисията да информирате коректно и безпристрастно, защото доверието на хората е най-важната \"отплата\" за журналистическия труд. Продължавайте да се развивате и все така успешно да отговаряте на предизвикателствата на новия дигитален свят. Пожелавам Ви крепко здраве, сили и творческо вдъхновение, много лични и професионални успехи! Честит 18-ми рожден ден!“, се посочва още в поздравителния адрес.", "date": "2018.06.07", "title": "Областният управител на Видин Албена Георгиева: Пожелавам на Агенция „Фокус“ да бъде все така обективна и отдадена на мисията да информира коректно и безпристрастно"}
{"url": "http://www.focus-news.net/news/2018/06/07/2531255/atanas-atanasov-kmet-na-tvarditsa-18-godini-e-yunosheska-vazrast-pozhelavam-na-fokus-da-dozhiveete-do-dalboka-starost.html", "text": "Бих поставил на Агенция „Фокус“ добра оценка. По десетобалната система 7-8 да речем. Това каза кметът на Община Твърдица Атанас Атанасов по повод 18-ия рожден ден на Агенция \"Фокус\". „Нямам  никакви забележки и препоръки. Пожелавам на „Фокус“ да са живи и здрави.  Това е юношеска възраст, 18 години. Да доживеете до дълбока старост, да ви има и да си вършите работата. Хората като са доволни, ще ви четат и ще ви слушат“, добави той.", "date": "2018.06.07", "title": "Атанас Атанасов, кмет на Твърдица: 18 години е юношеска възраст, пожелавам на \"Фокус\" да доживеете до дълбока старост"}
{"url": "http://www.focus-news.net/news/2018/06/07/2531260/d-r-angel-kunchev-agentsiya-fokus-e-etalon-za-novinari-v-balgariya.html", "text": "Агенция „Фокус“ е еталон за новинари в България. Това каза главният държавен здравен експерт д-р Ангел Кунчев по повод 18-ия рожден ден на медията. „Оценката ми е изключително висока, „Фокус“ определено се оформи като една от най-надеждните агенции - с бърза реакция и с много балансирана политика по отношение на новините, така че винаги може да се разчита на това, което научавам от нея. Препоръките ми са да бъдете все така бързи и точни“, каза  д-р Кунчев. „Уебсайтът е достатъчно разнообразен и в професионално отношение с оглед новините свързани със здравната тема, но и с всичко останало. Намирам това, което ми трябва. Всички работещи да са живи и здрави, да продължават да бъдат такива професионалисти“, добави той.", "date": "2018.06.07", "title": "Д-р Ангел Кунчев: Агенция „Фокус“ е еталон за новинари в България"}
{"url": "http://www.focus-news.net/news/2018/06/07/2531261/hristo-smolenov-ekspert-po-antiterorizam-agentsiya-fokus-e-mediya-ot-profesionalisti-za-profesionalisti.html", "text": "Функцията на Агенция „Фокус“ е съвършено уникална, това е медия от професионалисти за професионалисти. Това каза Христо Смоленов, експерт по антитероризъм по повод 18-годишният рожден ден на  Агенция „Фокус“. \r\n„18 години това е вече пълновластна младежка възраст, вече не просто пълнолетие от юридическа гледна точка, но и дееспособност, която вие отдавна сте доказали даже в своята тийнейджърска фаза. „Фокус“ има най-мощната радио верига, като в това влагам кибернетичен, а не просто медиен смисъл. Със своите отделни подразделения, обединени като една мрежа, която създава отношение към действителността, патриотично мислещи личности, Агенция „Фокус“ е част от националната сигурност на България. Тя е еднакво необходима както за хората извън силите за сигурност и армията, за обикновените граждани, така и за специалистите, които работят много сериозно и имат нужда от медиен партньор“, каза Смоленов. По думите му тази функция е съвършено уникална. „Това е медия от професионалисти за професионалисти. Отношението й към останалата част от аудиторията е професионално сериозно“, каза Смоленов. \r\nДеница КИТАНОВА", "date": "2018.06.07", "title": "Христо Смоленов, експерт по антитероризъм: Агенция „Фокус“ е медия от професионалисти за професионалисти"}
{"url": "http://www.focus-news.net/news/2018/06/07/2531263/toplofikatsiya-sofiya-ead-chestit-praznik-na-vsichki-koito-sazdavat-dneshniya-oblik-na-agentsiya-fokus.html", "text": "Честит празник на всички, които създават днешния облик на Агенция „Фокус“. Това съобщава поздравителен адрес, изпратен от \"Топлофикация София\" ЕАД  по повод 18-тия рожден ден на Агенция „Фокус“. Не спирайте да налагате високите професионални  стандарти, бъдете все така обективни и точни в информацията си! Ние, читателите, оценяваме Вашите достойнства, вярваме Ви и най-искрено Ви пожелаваме да достигнете вековен юбилей! \r\nЧестито пълнолетие, Агенция „Фокус“!", "date": "2018.06.07", "title": "\"Топлофикация София\" ЕАД: Честит празник на всички, които създават днешния облик на Агенция „Фокус“"}
{"url": "http://www.focus-news.net/news/2018/06/07/2531266/gen-kircho-kirov-fokus-zashtitava-natsionalnite-ni-interesi-tova-e-patyat-po-koyto-tryabva-da-varvyat-vsichki-ostanali-medii.html", "text": "„Фокус“ защитава националните ни интереси и мисля, че това е пътят, по който трябва да вървят всички останали медии. Това каза ген. Кирчо Киров, началник на Националната разузнавателна служба в периода 2002-2012 г. по повод 18-ия рожден ден на Агенция „Фокус“. „Много е висока оценката ми за медията. Считам, че Агенция и Радио „Фокус“ работят на много високо ниво и ползотворно за осъществяване на националните идеи и интереси на България“, заяви той. „Като препоръка - по-голямо популяризиране, не само на радио предаванията, но и на всички материали в интернет. По-всеобхватното отразяване би било в полза на цялостната аудитория“, посочи Кирчо Киров. „Пожелавам на „Фокус“ да запази ентусиазма на младостта, да достигне зрялост и никога да не остарява“, каза още ген. Киров.\r\nБиляна ИВАНОВА", "date": "2018.06.07", "title": "Ген. Кирчо Киров: „Фокус“ защитава националните ни интереси - това е пътят, по който трябва да вървят всички останали медии"}
{"url": "http://www.focus-news.net/news/2018/06/07/2531252/vitsepremierat-krasimir-karakachanov-fokus-e-patriotichna-mediya-koyato-osven-che-informira-zapalva-i-mnogo-ot-propuskite-na-obrazovatelna-sistema-v-glavite-na-mladite-pokoleniya.html", "text": "„Фокус“ е една патриотична българска медия, която освен че информира читателите и слушателите си за актуалните новини в България, на Балканите и по света, ги възпитава и в един дух на български патриотизъм, запознава ги с историята и запълва много от пропуските, които нашата образователна система създава в главите на младите български поколения, които не си познават българската родна история. Това каза вицепремиерът и министър на отбраната Красимир Каракачанов по повод 18-ия рожден ден на Агенция „Фокус“. „Получавам достатъчно информация от „Фокус“. Бих само пожелал на останалите български медии да взимат пример от „Фокус“, заяви Каракачанов. \r\nТой пожела на медията само успехи и да бъде все така в полза на националното съзнание на хората, което трябва да се пробужда. „Пожелавам здраве на всички служители, журналисти, на всички хора, които правят тази прекрасна българска медия. Преди всичко здраве и нови успехи“, добави още вицепремиерът.\r\nЛюба АЛЕКСИЕВА", "date": "2018.06.07", "title": "Вицепремиерът Красимир Каракачанов: „Фокус“ е патриотична медия, която освен че информира, запълва и много от пропуските на образователна система в главите на младите поколения"}
{"url": "http://www.focus-news.net/news/2018/06/07/2531262/pp-gerb-prodalzhavayte-da-rabotite-vse-taka-vseotdayno-i-za-otrazyavaneto-na-vsichki-sabitiya-i-protsesi-na-balkanite.html", "text": "Продължавайте да работите все така всеотдайно и за отразяването на всички събития и процеси на Балканите. Това съобщава поздравителен адрес, изпратен от пресцентъра на ПП ГЕРБ, по повод 18-тия рожден ден на Агенция „Фокус“.  Честитя на екипа на Информационна агенция „Фокус“ 18-ия рожден ден на медията. За този период вие се утвърдихте като категоричен информатор номер едно на нацията. Във ваши запазени марки се превърнаха навременността, обективността и достоверността. Благодаря ви, че никога не изневерихте на високите журналистически стандарти. Уверен съм, че това е известно на всички наши съграждани и може да се измери с огромното доверие към вас. Пожелавам ви най-вече здраве, за да можете и в бъдеще денонощно да сте в крак със събитията и да осигурявате на всички нас най-ценното благо – истината.", "date": "2018.06.07", "title": "ПП ГЕРБ: Продължавайте да работите все така всеотдайно и за отразяването на всички събития и процеси на Балканите"}
{"url": "http://www.focus-news.net/news/2018/06/07/2531256/yordan-mladenov-bsp-pozhelavam-na-fokus-da-bade-vse-taka-medien-lider.html", "text": "Пожелавам на „Фокус“ да бъде все така медиен лидер. Това каза народният представител от ПГ на „БСП за България“ Йордан Младенов по повод 18-ия рожден ден на Агенция „Фокус“. „Пожелавам ви преди всичко енергия, да поднасяте бързо и точно информацията, каквото сте правили и до в момента. Разбира се, много здраве и професионални успехи на целия екип на Агенция „Фокус“, каза Младенов. \r\nДеница КИТАНОВА", "date": "2018.06.07", "title": "Йордан Младенов, БСП: Пожелавам на „Фокус“ да бъде все така медиен лидер"}
{"url": "http://www.focus-news.net/news/2018/06/07/2531267/pregled-na-mezhdunarodnite-novini-do-18-chasa-agentsiya-fokus.html", "text": "Вицепремиерът по европейските въпроси Буяр Османи на конференция в Брюксел, посветена на евроатлантическата интеграция на Македония, отговаряйки на въпроси от публиката заяви, че не смята, че Русия има важно влияние в основната опозиционна партия ВМРО-ДМПНЕ.\r\n„Не мисля, че има руско влияние във ВМРО-ДПМНЕ. Може би е  имало опити, но не вярвам, че ще бъдат успешни с партията“, е отговорът на Османи дали Москва влияе върху опозицията, за да предотврати компромиса за името.\r\nСъщевременно той Османи добави, че е уверен, че руската съпротива срещу членството на Македония в НАТО ще нарасне..\r\n„ Не всички страни искат Македония да стане член на НАТО, това не е заговор, казват го публично. Съпротивата ще нараства, когато се приближаваме към НАТО. Убеден съм, че ще има съпротива“, убеден е вицепремиерът.\r\n***  Президентът на Русия Владимир Путин заяви по време на ежегодната „Директна линия“, че САЩ вече дълги години разпространяват своята юрисдикция извън пределите на собствените си граници и сега вече се опитват да я разпространят и над европейските държави.\r\n„Когато през 2007 г. изнесох реч в Мюнхен с тези идеи, се сблъсках с това, че много мои колеги ме обвиниха, че съм говорил твърде грубо и неуместно. Но за какво говорих аз? Говорих, че САЩ разпространяват юрисдикцията на своите закони извън пределите на границите си, което е неприемливо“, заяви Путин.\r\nСпоред него тази тенденция продължава да се развива, защото след речта му в Мюнхен през 2007 г. никой не е направил нищо, за да я спре. Същевременно руския президент допълни, че Европа започва „не само на ухо“ но и публично да говори за недопустимостта на намесата на САЩ в живота на Европа.\r\n„Един от френските министри наскоро заяви публично, че е невъзможно да се позволи на САЩ да станат полицай в икономическия свят“, уточни Путин.\r\n***  Външното министерство на външните работи заяви, че не е компетентно да дава информация за заявленията на основната македонска опозиционна партия ВМРО-ДПМНЕ. Така бе отговорено на съответно заявление от страна на основната гръцка опозиционна партия „Нова демокрация“.\r\n„Министерството на външните работи не е нито компетентно, нито има задължение да информира „Нова демокрация“ за заявленията от опозицията на Македония (ВМРО-ДПМНЕ), която е сестринска на „Нова демокрация“ в Европейската народна партия, към която трябва да се обръща“, съобщават от гръцкото външно министерство по отношение на изявление на гръцката опозиционна партия. От там допълниха, че с оглед на това, че лидерът на партията Кирякос Мицотакис се намира в Мюнхен, за конгреса на ЕНП, той може да намери време да се информира от „приятелите си от ВМРО-ДПМНЕ“.\r\nМинистерството на външните работи на Гърция предава на  „Нова демокрация“, че следващия път, когато иска да получи информация за случващото се на преговорите, би било добре директно да поиска от министерството“.\r\n***  Турският външен министър Мевлют Чавушоглу заяви, че страната му отменя споразумението с Гърция за обратно приемане на мигранти в отговор на решението на съда в съседната страна да освободи осмината бивши турски военни, които избягаха в Гърция ден след опита за преврат в Турция от юли 2016 г.\r\nНа въпрос дали Анкара обмисля санкции срещу Гърция след освобождаването на осмината войници, Чавушоглу определи решението на като „неприемливо“.\r\n„Гърция е под невероятен натиск, особено по правосъдната ѝ система, от Запада“, допълни той.\r\n„Имаме бежанско споразумение с Европейския съюз и то се прилага. Имаме и двустранно споразумение за приемане на върнати мигранти с Гърция. Отменяме споразумението с Гърция“, заяви министърът.\r\nСпоразумението предвижда завръщането на нелегалните мигранти в Турция от Гърция в замяна на това сирийските бежанци да бъдат разпределяни в страните от ЕС. \r\n*** Съдът в Швеция осъди на доживотен затвор пребиваващия незаконно в страната узбекистанец Рахмат Акилов, който на 7 април 2017 година помете пешеходци в центъра на Стокхолм с краден камион, убивайки петима.\r\n40-годишният Акилов се е заклел във вярност на „Ислямска държава“ в навечерието на нападението. Той заяви по време на процеса, че членове на ислямистката групировка са му дали зелена светлина да извърши нападението по кодирана интернет-програма. Самата „Ислямска държава“ никога не е поемала отговорност за това нападение.\r\n*** Министър-председателят на Канада Джъстин Трюдо заяви, че оправданието с националната сигурност от страна на президента на САЩ Доналд Тръмп за наложените от него вносни мита върху металите върху съюзниците на Вашингтон е „смехотворно“.\r\nТой, както и президентът на Франция Еманюел Макрон ще заминат за град Квебек, за да се присъединят към президента на САЩ и другите лидери на страните от Г-7 на двудневна среща на високо равнище. Според канадския премиер наложените мита ще навредят и на американските работници.\r\n„Смехотворно е да се говори, че Канада и Франция могат да представляват заплаха за националната сигурност на САЩ, защото сме най-добрите съюзници, които те някога са имали“, заяви Трюдо по време на съвместна пресконференция заедно с Макрон.\r\n***", "date": "2018.06.07", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/06/07/2531264/prof-bozhidar-dimitrov-agentsiya-fokus-e-edinstvenata-koyato-poddarzha-patriotichnite-linii-v-svoite-izyavi.html", "text": "Агенция „Фокус“ е единствената, която поддържа патриотичните линии в своите изяви. Това каза проф. Божидар Димитров по повод 18-тия рожден ден на Агенция „Фокус“. „Моята оценка за работата на Агенция „Фокус“ е изключително добра. Тя се основава на факта, че аз съм патриот, а Агенция „Фокус“ е единствената, която поддържа патриотичните линии в своите изяви. Искам да кажа, че с радост оставам сътрудник поне още 18 години“, допълни още той. \r\nЦветелин ДИМИТРОВ", "date": "2018.06.07", "title": "Проф. Божидар Димитров: Агенция „Фокус“ е единствената, която поддържа патриотичните линии в своите изяви"}
{"url": "http://www.focus-news.net/news/2018/06/07/2531269/prof-din-valeriya-fol-agentsiya-fokus-prodalzhava-da-e-edna-obektivna-mediya-bez-falshivi-i-zhalti-novini.html", "text": "Агенция „Фокус“ продължава да е една обективна медия без фалшиви и жълти новини. Това каза Проф. д.и.н. Валерия Фол по повод 18-тия рожден ден на Агенция „Фокус“. „Аз чета сутрин само „Фокус“, защото „Фокус“ продължава да е една обективна медия без фалшиви и жълти новини. Реагира бързо с информацията, която споделя с читателите в интернет пространството. Знам, че мога да вярвам. Поздравявам „Фокус“ с рождения ден и пожелавам на всички работещи в медията да сте здрави и все така сърцати в това, което вършите“, допълни още тя. „Препоръчвам на Агенцията да обръща повече внимание на културата и науката. Според мен трябва да се отдели отделно пространство за култура и наука, а не всичко да отива в категория „Мнения“, каза още Валерия Фол.  \r\nЦветелин ДИМИТРОВ", "date": "2018.06.07", "title": "Проф. д.и.н. Валерия Фол: Агенция „Фокус“ продължава да е една обективна медия без фалшиви и жълти новини"}
{"url": "http://www.focus-news.net/news/2018/06/07/2531265/sofiya-vladimirova-sem-agentsiya-fokus-bezsporno-e-vazhna-korektna-tochna-i-dostoverna-mediya.html", "text": "„Фокус“ безспорно е важна, коректна, точна и достоверна медия. Това каза в интервю за Радио „Фокус“ председателят на Съвета за електронни медии София Владимирова по повод 18-ия рожден ден на Агенция „Фокус“. „За мен е изключително удоволствие да поздравя вашата патриотична медия със страхотния повод, който имате. Това ми дава възможност да ви поздравя за ангажираността за правото на информация, за свободата на информация и за плурализма в медийната среда в България. Уверена съм, че вашите изключителни колеги, които без никакво съмнение са професионалисти и с висока компетентност, ще продължат да отговарят на безспорно нарастващите очаквания на аудиторията Ви“, каза още Владимирова. Тя допълни, че в дни, които живеем заобиколени от фалшиви новини и дезинформация, ролята на „Фокус“ е по-важна от всякога. „Няма съмнения, че медията ще продължи да спазва стандартите на сериозната и етична журналистика“, каза още Владимирова.", "date": "2018.06.07", "title": "София Владимирова, СЕМ: Агенция „Фокус“ безспорно е важна, коректна, точна и достоверна медия"}
{"url": "http://www.focus-news.net/news/2018/06/07/2531271/hristo-grigorov-bchk-balgarskiyat-narod-i-balgarskoto-mediyno-prostranstvo-imat-nuzhda-ot-fokus-za-zapazvane-na-balgarshtinata.html", "text": "Българският народ и българското медийно пространство имат нужда от „Фокус“ за запазване на българщината. Това каза председателят на Българския червен кръст Христо Григоров по повод 18-ия рожден ден на Агенция „Фокус“.\r\n„18 години почтени и точни с читателите, 18 години непрекъснат опит и усилия за запазване на българщината – това са Радио и Агенция „Фокус“. Поздравявам целия екип, поздравявам ръководителя – Узунов. Бъдете живи и здрави и продължавайте в този дух. Българският народ и българското медийно пространство имат нужда от вас, за да продължаваме да запазваме българщината“, коментира Григоров и посочи, че ако трябва да постави оценка на работата на Агенцията, то това е „шест плюс“. \r\n„Пожелавам на 36-ата годишнина на „Фокус“ да продължаваме да отчитаме същите добри резултати и същото доверие, което хората имат сега. Честит празник, драги приятели!“, каза още той.\r\nЦветилена СИМЕОНОВА", "date": "2018.06.07", "title": "Христо Григоров, БЧК: Българският народ и българското медийно пространство имат нужда от „Фокус“ за запазване на българщината"}
{"url": "http://www.focus-news.net/news/2018/06/07/2531272/bagryana-markova-nzok-agentsiya-fokus-uspya-da-se-opazi-ot-izkushenieto-da-tragne-po-nay-lesniya-pat-na-falshivite-novini-ili-na-novinite-noseshti-ikonomicheski-i-politicheski-interesi.html", "text": "Агенция „Фокус“ през тези години успя да се опази от изкушението да тръгне по най-лесния път на фалшивите новини или на новините, които насят в себе си икономически, политически и всякакви други интереси. Това каза говорителят на Националната здравноосигурителна каса (НЗОК) Багряна Маркова по повод 18-ия рожден ден на Агенция „Фокус“. „Бих искала да честитя рождения ден на Агенция „Фокус“. Тя е почти на същата възраст, на каквато е и Националната здравноосигурителна каса. Ние сме с 1 година по-големи от вас, така че мога да кажа, че през целия път, който извървя НЗОК до днес ние сме били съпътствани от вашите новини, от вашата медия и от нашето много ползотворно сътрудничество“, каза Багряна Маркова. По думите й обективността на информацията, която подава Агенция „Фокус“ е изключително ценна и полезна, както за институцията, така и за гражданите. „Ние се надяваме, че от тук нататък ще продължим така ползотворното си сътрудничество и ще разчитаме като верен партньор на достоверната информация, която вие публикувате всеки ден. Честито на целия екип, който работи в тази агенция“, каза още Багряна Маркова.", "date": "2018.06.07", "title": "Багряна Маркова, НЗОК: Агенция „Фокус“ успя да се опази от изкушението да тръгне по най-лесния път на фалшивите новини или на новините, носещи икономически и политически интереси"}
{"url": "http://www.focus-news.net/news/2018/06/07/2531270/evrodeputatat-momchil-nekov-fokus-e-agentsiya-koyato-vliyae-varhu-obshtestvenoto-mnenie-mnogo-e-vazhno-da-osaznavate-tazi-otgovornost.html", "text": "Пожелавам на „Фокус“ да е все така една от най-влиятелните медии в българското медийно пространство и да работи за свободата на словото. Това каза евродепутатът от Групата на прогресивния алианс на социалистите и демократите в Европейския парламент по повод 18-ия рожден ден на Агенция „Фокус“. Неков пожела още „Фокус“ да бъде отворена към интереса на слушателите, да отразява максимално прозрачно новините. „Все така да сте една от най-влиятелните медии в българското медийно пространство и да работите за свободата на словото. Това ви желая за 18-годишнината“, каза той. По думите му „Фокус“ е агенция, която влияе върху общественото мнение. „Много е важно да знаете тази отговорност, която лежи върху вас“, допълни евродепутатът. \r\nДеница КИТАНОВА", "date": "2018.06.07", "title": "Евродепутатът Момчил Неков: „Фокус“ е агенция, която влияе върху общественото мнение, много е важно да осъзнавате тази отговорност"}
{"url": "http://www.focus-news.net/news/2018/06/07/2531276/nina-stavreva-kmet-na-kavarna-pozdravyavam-fokus-za-kurazha-da-tarsi-istinata-i-dialoga-kakto-i-che-e-nezamenim-iztochnik-na-dostoverna-informatsiya-za-milioni-balgari.html", "text": "Поздравявам „Фокус“ за куража да търси истината и диалога, както и че е незаменим източник на достоверна информация за милиони българи. Това каза кметът на Община Каварна Нина Ставрева по повод 18-тия рожден ден на Агенция „Фокус“.„Изключително съм щастлива, че имам възможност да ви поздравя най-сърдечно по повод 18-ата годишнина на Агенция „Фокус“. Това е агенцията, която през годините се превърна в информационната емблема на България. След 18 години неуморна работа „Фокус“ зае лидерски позиции в българската журналистика, като неизменно защитава принципите на бързина, безпристрастност и точност, които всъщност извоюваха на агенцията безспорен авторитет в медийното пространство и спечелиха доверието на обществото“, каза Ставрева. Тя поздрави  медията ни за отговорността и куража да търси истината и диалога на различните гледни точки. „Искам искрено да ви благодаря за добрата ни съвместна работа до момента и се надявам, че ще продължите да бъдете медията, която отделя място за темите от дневния ред на хората, живеещи в Община Каварна. Вярвам, че заедно ще създаваме повече добри новини. Пожелавам на г-н Узунов и на всички служители на „Фокус“ здраве и лично щастие. Бих желала да кажа да не отстъпвате от заетите позиции, да съхранявате патриотичните идеи и българското съзнание, да бъдете стожер на българския език. Това са все неща, които успешно сте правили през годините, правите го и днес. Вярвам, че това ще е и за в бъдеще. Честит празник на Агенция „Фокус“ от Община Каварна“, каза още кметът на Каварна Нина Ставрева. \r\nДеница КИТАНОВА", "date": "2018.06.07", "title": "Нина Ставрева, кмет на Каварна: Поздравявам „Фокус“ за куража да търси истината и диалога, както и че е незаменим източник на достоверна информация за милиони българи"}
{"url": "http://www.focus-news.net/news/2018/06/07/2531273/rumen-petkov-abv-pozhelavam-na-fokus-oshte-desetiletiya-nared-da-e-nuzhnata-na-balgariya-mediya-za-nasheto-samochuvstvie-kato-chast-ot-demokratichna-evropa.html", "text": "Пожелавам на „Фокус“ още десетилетия наред да е нужната на България медия за нашето самочувствие, като част от демократична Европа. Това каза председателят на АБВ Румен Петков по повод 18-ия рожден ден на Агенция „Фокус“.\r\n„Агенция „Фокус“ отдавна влезе в своето пълнолетие и стана стожер на свободното слово и на възможността да се изказват различни мнения във всички сектори на обществения и политическия ни живот. Хубаво е, че имаме такава медия, която има осмислено патриотично поведение. Медия, която ни дава самочувствието на лидер в Балканския район и медия, която ни изпълва със съзнанието за отговорността, която имаме за бъдещето на Балканите, за отношението на нашите институции към сънародниците ни зад граница“, каза Петков. \r\nДеница КИТАНОВА", "date": "2018.06.07", "title": "Румен Петков, АБВ: Пожелавам на „Фокус“ още десетилетия наред да е нужната на България медия за нашето самочувствие, като част от демократична Европа"}
{"url": "http://www.focus-news.net/news/2018/06/07/2531275/veliko-tarnovo-po-slabi-sa-rezultatite-ot-natsionalnoto-vanshno-otsenyavane-na-sedmoklasnitsite-ot-oblastta-spryamo-minalata-godina.html", "text": "По-слаби са резултатите от националното външно оценяване на седмокласниците от област Велико Търново спрямо миналата година. Това съобщи началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. Средният брой точки на учениците от първия модул е 30,71, което е с 3 токи по-малко спрямо средния брой точки на учениците от миналогодишния випуск. От допълнителния модул седмокласниците са изкарали средно 15,57 точки при 18 миналата година. Средно точките от изпита по Български език и литература са 46,29, което е с 5,27 точки по-малко от резултатите от миналата година. По математика средния резултат от първия модул е 26,52, което е с почти една точка по-висок резултат от предходната година.\r\nСредният резултат от допълнителния модул е 4,75 точки при 3,93 през миналата година. Общият резултат като среден брой точки е 31,27 при 29,75 от миналата година. По-високи резултати имат учениците от ОУ „Патриарх Евтимий“ –Велико Търново, ОУ „Бачо Киро“ – Велико Търново, СУ „Вела Благоева“ – Велико Търново, СУ „Емилиян Станев“ – Велико Търново, ОУ „Иван Вазов“ – Горна Оряховица, СУ „Николай Катранов“ – Свищов. По-ниски са резултатите от училищата в малките населени места като селата Леденик, Алеково, Водолей, Първомайци, Средно село, Поликраище, Драганово. „Това са по-малки училища и техните резултати се влияят изключително много от броя на учениците, тъй като там имаме от 3 до 10 ученици в паралелка“, допълни инж. Розалия Личева.\r\nС най-висок бал в областта и от двата изпита е Жара Недкова Еленска от ОУ „Бачо Киро“ – град Велико Търново. Тя е изкарала 100 точки по математика и 92,5 точки по Български език и литература. Най-висок резултат от изпита по Български език и литература има Василена Тихомирова Василева от СУ „Бачо Киро“ – град Павликени с 94 точки.\r\nИнж. Розалия Личева съобщи, че седмокласниците могат да проверят резултатите от писмената си работа на 8 юни, от 9.00 до 17.30 часа в сградата на РУО – Велико Търново.\r\nНадежда КРЪСТЕВА", "date": "2018.06.07", "title": "Велико Търново: По-слаби са резултатите от националното външно оценяване на седмокласниците от областта спрямо миналата година"}
{"url": "http://www.focus-news.net/news/2018/06/07/2531274/burgas-61-godishen-mazh-e-zaginal-na-myasto-pri-katastrofa-na-patya-mezhdu-selata-tropchiysko-i-sredna-mahala.html", "text": "61-годишен мъж е загинал на място при пътен инцидент, съобщи за Радио „Фокус“ – Бургас Цветелина Рандева, говорител на ОДМВР-Бургас. На пътя от с. Тропчийско към с. Средна Махала, самостоятелно катастрофира, излизайки извън платното автомобил, управляван от 61-годишен мъж. От инцидента същият загинал на място. В момента се провежда оглед на местопроизшествието от служители на РУ-Руен.\r\nДеница ДИМИТРОВА", "date": "2018.06.07", "title": "Бургас: 61-годишен мъж е загинал на място при катастрофа на пътя между селата Тропчийско и Средна Махала"}
{"url": "http://www.focus-news.net/news/2018/06/07/2531268/zoran-traychevski-direktor-na-mediyniya-regulator-v-makedoniya-agentsiya-fokus-e-mnogo-populyarna-ne-samo-v-balgariya-no-i-na-balkanite.html", "text": "Агенция „Фокус“ е много популярна не само в границите на България, но и на целите Балкани. Това каза в интервю за Радио „Фокус“ Зоран Трайчевски, директор на Агенция за аудио и аудиовизуални услуги в Македония. По думите му не е пресилено да се каже, че информацията във „Фокус“ е от голямо значение за региона. „Но в същото време „Фокус“ представя информация и от целия свят. Пожелавам Ви да продължите в същия дух и да сте все така фокусирани върху работата“, коментира Трайчевски. Той допълни, че преди година е имал възможност да гостува на живо в Радио „Фокус“ и е останал с прекрасни впечатления от работния екип.", "date": "2018.06.07", "title": "Зоран Трайчевски, директор на медийния регулатор в Македония: Агенция „Фокус“ е много популярна не само в България, но и на Балканите"}
{"url": "http://www.focus-news.net/news/2018/06/07/2531277/n-v-tsar-simeon-sakskoburggotski-rabotata-na-fokus-e-prosvetitelna-v-mnogo-otnosheniya.html", "text": "Работата на „Фокус“ е просветителна в много отношения. Това каза Н.В. Цар Симеон Сакскобургготски по повод 18-ия рожден ден на Агенция „Фокус“. „Слушам почти всеки ден радио „Фокус“ и виждам вече, че покривате вече почти цялата страна. И историческите теми, които припомняте на хората по един много интересен начин, правят впечатление“, коментира той и пожела на медията поне още 18 години работа.\r\n„Пожелавам успех в работата на „Фокус“, която всъщност е просветителна в много отношения. А на самия господин Узунов се възхищавам, защото той е, бих казал, една жива енциклопедия особено по военните теми“, каза още Н. В. Цар Симеон Сакскобургготски.\r\nЦветилена СИМЕОНОВА", "date": "2018.06.07", "title": "Н. В. Цар Симеон Сакскобургготски: Работата на „Фокус“ е просветителна в много отношения"}
{"url": "http://www.focus-news.net/news/2018/06/07/2531278/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.07", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/06/07/2531282/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.07", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/07/2531280/ombudsmanat-maya-manolova-podpisva-memorandum-za-satrudnichestvo-sas-srabskiya-si-kolega-zoran-pashalich.html", "text": "Омбудсманът на Република България Мая Манолова и защитникът на гражданите на Република Сърбия Зоран Пашалич ще подпишат утре, 8 юни, в Белград меморандум за сътрудничество между двете институции. Това съобщиха от пресцентъра на Омбудсмана на Р България.\r\nЦелта на документа е обмяна на опит и добри практики между двете омбудсмански институции, разглеждане на конкретни казуси по жалби на граждани от двете страни, информация и помощ на територията на съответната държава, както и организиране на съвместни приемни, конференции и участия в програми и други инициативи за защита правата и свободите на българските и сръбските граждани.", "date": "2018.06.07", "title": "Омбудсманът Мая Манолова подписва меморандум за сътрудничество със сръбския си колега Зоран Пашалич"}
{"url": "http://www.focus-news.net/news/2018/06/07/2531283/georgi-gyokov-bsp-fokus-se-nalozhi-kato-mediyna-marka.html", "text": "Пожелавам на „Фокус“ да навърши 118 години и да бъде все така актуална, безпристрастна и обективна медия. Това каза народният представител от ПГ на „БСП за България“ Георги Гьоков по повод 18-ия рожден ден на Агенция „Фокус“. \r\n„За 18 години „Фокус“ се утвърди като водеща медия в България. Много хора ѝ имат доверие. „Фокус“ се наложи  като медийна марка“, каза Гьоков. „Пожелавам ви да изпреварвате новостите, да сте все така актуални и безпристрастни и обективни“, каза депутатът от БСП. \r\nДеница КИТАНОВА", "date": "2018.06.07", "title": "Георги Гьоков, БСП: „Фокус“ се наложи като медийна марка"}
{"url": "http://www.focus-news.net/news/2018/06/07/2531285/veliko-tarnovo-po-visoki-rezultati-po-matematika-sa-pokazali-chetvartoklasnitsite-ot-oblastta-na-natsionalnoto-vanshno-otsenyavane.html", "text": "По-високи резултати по математика показаха четвъртокласниците от област Велико Търново на националното външно оценяване. Това съобщи началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. Средният тестов бал в точки е 13,6 при 13,55 на учениците от миналогодишния випуск. По-високи резултати се отчитат и по предмета „Човекът и обществото“ – 14,98 точки при 14,58 спрямо миналата година. Средният брой точки, които учениците в четвърти клас от областта са изкарали по време на изпита по Български език и литература, са 12,57 при 14,11 миналата година. Средният резултат по „Човекът и природата“ е 15,44 точки при 15,83 точки на учениците от миналогодишния випуск. Общият среден бал на всички четвъртокласници по всички учебни предмети за тази година е 14,17 точки, като сравнен със средния бал миналата година той е по-нисък. Миналата година средният резултат на учениците е бил 14,52 точки. Най-голям брой точки са събрали учениците от ОУ „Св. Св. Кирил и Методий“ – град Горна Оряховица- 17,91 точки, ОУ ‚Патриарх Евтимий“ – град Велико Търново – 17,86 точки, СУ „Емилиян Станев“ – град Велико Търново – 17,33 точки, ОУ „Бачо Киро“ – град Велико Търново и СУ „Николай Катранов“ – Свищов – 16,94 точки. С най-малък брой точки, около 10, са учениците от училищата в малките населени места като селата Върбица, Сухиндол, Беброво, Драганово и други. „Там има много деца, чиито майчин език не е български. Има и много деца, които са върнати в образователната система по механизма. Така че има още какво да се работи в тези малки населени места“, посочи инж. Розалия Личева. Тя допълни, че този формат на външно оценяване ще остане същия и следващата година. Новият ще бъде приложен за онези ученици, които влязоха в първи клас по новия Закон за предучилищно и училищно образование.\r\nНадежда КРЪСТЕВА", "date": "2018.06.07", "title": "Велико Търново: По-високи резултати по математика са показали четвъртокласниците от областта на националното външно оценяване"}
{"url": "http://www.focus-news.net/news/2018/06/07/2531281/sitel-makedoniya-razgovorat-mezhdu-aleksis-tsipras-i-zoran-zaev-ne-e-proveden-vse-oshte-no-spored-buyar-osmani-sledvashtite-chasove-sa-ot-reshavashto-znachenie-za-pregovorite-za-imeto.html", "text": "Следващите няколко часа ще бъдат от решаващо значение за резултата от преговорите по спора за името. Вицепремиерът на Македония Буяр Османи заяви това след днешната си среща с върховният представител на ЕС за политиката на сигурност Федерика Могерини в Брюксел и допълни, че двете страни никога преди не са били по-близо до решение и че положителният резултат ще отвори пространство за задълбочаване на отношенията с Гърция и към качествена евроатлантическа перспектива, предава скопският телевизионен канал  „Сител“.\r\nМеждувременно правителството все още не е разкрило информация за хода на преговорите. И днес няма информация, кога ще се проведе телефонният разговор между министър-председателите на Македония и на Гърция Зоран Заев и Алексис Ципрас.\r\nСъщевременно и от Атина не излизат с  никакви подробности за преговорите, въпреки че гръцката опозиция използва темата, за да атакува властта, че разпродава държавните интереси.\r\nЧаст от партиите, които са в коалицията на Ципрас и днес излязоха с позиция, че няма да подкрепят име, което ще съдържа термина „Македония“. Виктор Турмаков", "date": "2018.06.07", "title": "„Сител“ (Македония): Разговорът между Алексис Ципрас и Зоран Заев не е проведен все още, но според Буяр Османи следващите часове са от решаващо значение за преговорите за името"}
{"url": "http://www.focus-news.net/news/2018/06/07/2531279/18-godini-agentsiya-fokus-stozher-na-balgarskite-traditsii-i-kultura-obzor-iv.html", "text": "За своите 18 години Агенция „Фокус“ се превърна в стожер на българските традиции и култура. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Карел Крал – регионален мениджър на ЧЕЗ за България, пожела на Агенцията още много успехи и да продължава да информира все така професионално и навреме.Народният представител от ПГ на „Обединени патриоти“ Милен Михов посочи, че отдавна може да се каже, че „Фокус“ е в зряла журналистическа възраст и на високо ниво.Физикът Пенчо Маркишки коментира, че журналистите на „Фокус“ проявяват интерес към науката и природните явления, за разлика от повечето медии. Той пожела на „Фокус“ да бъде все така в челната редица на българските медии, да е обективна и безпристрастни и посочи, че това е нещо особено трудно в наше време.Диетологът проф. Донка Байкова сподели, че за нея „Фокус“ е една от най-престижните български информационни агенции. „Винаги проблемите, които се дискутират, са най-актуални, най-парливи за обществото, социално значими“, каза още Байкова.Народният представител от ПГ на „БСП за България“ Манол Генов посочи, че за „Фокус“ не са характерни фалшивите новини, а информацията винаги има източник. Той посочи, че е хубаво Агенцията да осигурява равнопоставеност винаги и всякога на мненията, които биват изразявани по различни проблеми от обществения и политически живот и спорта.Народният представител от ПГ на „Обединени патриоти“ проф. Станислав Станилов посочи, че „Фокус“ не е съвсем като другите медии и не прилича на тях, което е много важно.Народният представител от ПГ на ГЕРБ вицеадмирал Пламен Манушев коментира, че 18-годишна, Агенция „Фокус“ има всички възможности, права и готовност да бъде водеща в информационното поле в България. „Поздравявам ви за всичко това, което правите. За мен сте водещи особено в областта на информацията и то на проверената. Без лъжливи и фалшиви новини.Екипът на списание Business Lady посочи, че в продължение на 18 години \"Фокус\" доказва професионализъм и утвърждаване на българските традиции и култура. Главният редактор на македонското издание „МКД“ Александър Дамовски обясни, че „Фокус“ винаги предоставя сериозна, навременна и достоверна информация за България, Балканите и света. „Медията е рядкост за медийните среди в региона ни, адекватно представяйки развоя на събитията, които ни вълнуват“, каза Дамовски и пожела на „Фокус“ поне още 18 години успешна и съвместна работа.Кметът на Благоевград д-р Атанас Камбитов пожела на екипа на „Фокус“ да продължава да печели доверието на хората, както досега. „Фактът, че толкова години \"Фокус\" информира по най-коректния начин своите читатели показва отговорност към аудиторията“, каза още той.Проф. д-р Славчо Томов, ректор на Медицински университет – Плевен,  пожела на медията ни да работи в същия дух и да утвърждава справедливостта и силата на словото.Председателят на Комисията по културата и медиите и депутат от ПГ на ГЕРБ Вежди Рашидов отбеляза, че Агенция „Фокус“ е институция, която дава най-бързата и най-коректната информация. Председателят на Земеделски съюз „Александър Стамболийски“ и народен представител от ПГ на „БСП за България“ Спас Панчев посочи, че „Фокус“ е обичана от много българи. Той пожела служителите на медията да са доволни и да работят за българите и да ги информират, както и досега коректно, почтено и точно.Председателят на Правна комисия и депутат от ПГ на ГЕРБ Данаил Кирилов коментира, че „Фокус“ се утвърди като водеща медия в информацията и анализите.Заместник-председателят на ПГ на „БСП за България“ Жельо Бойчев отбеляза, че каквото и да каже човек за „Фокус“ ще бъде малко. „Пожелавам на собственика на медията Красимир Узунов да брани и отстоява българските традиции и дух все така упорито“, каза още той.Емил Стоименов, собственик на македонската телевизия „Канал 5“ , коментира, че „Фокус“ е една от най-добрите медии в България, а може би и на Балканите. Той пожела на целия екип на медията да продължи да работи в същия дух и да пренася истината до своите читатели и слушатели.Св. Синод на Българската Православна Църква изпрати поздравителен адрес, в който се посочва, че изпраща на медията сърдечните благопожелания на Негово Светейшество Неофит Патриарх български и митрополит Софийски по повод 18-тата ѝ годишнина, както и отеческия му благослов за здраве, радост и професионален напредък на попрището, на което Бог Ви е поставил. „Нека се умножават хората, които имат доверие на Агенция „Фокус“, “защото ние сме силни не против истината, а за истината” (2 Кор 13:8)“, се посочва още в поздравителния адрес.", "date": "2018.06.07", "title": "18 години Агенция „Фокус“ – стожер на българските традиции и култура (ОБЗОР IV)"}
{"url": "http://www.focus-news.net/news/2018/06/07/2531284/prof-nikolay-ovcharov-agentsiya-fokus-e-nay-tselenasochenata-ot-informatsionnite-agentsii-i-deystvitelno-otrazyava-nay-obektivno-novinite.html", "text": "Това каза археологът проф. Николай Овчаров по повод 18-тия рожден ден на Агенция „Фокус“. „Аз работя изключително добре с Агенция „Фокус“. Вчера дадохме поредното интервю във връзка с четвъртия тур на „Мисия България“, която с проф. Пламен Павлов правим през последните 2 месеца. Мога да кажа, че Агенция „Фокус“ е най-целенасочената от информационните агенции и действително отразява най-обективно новините. Но което е може би по-важното – това е специфичната за нея насоченост в ролята патриотизма и културно-историческото наследство на България – нещо, което повечето агенции пренебрегват“, допълни той. „Смятам, че г-н Красимир Узунов и неговият екип много добре се справят с работата – бързо, ясно. Нещо, което ми прави особено впечатление е, че интервютата, които даваме, за разлика от други медии излизат почти без всякакви грешки, което е изключително трудно и което говори за вашия професионализъм“, каза още той. „Пожелавам ви да се развивате повече и по-добре да отразявате нашето богато историческо минало. Пожелавам на екипа здраве и живот преди всичко и дерзайте по същия начин, по който работите до сега“, допълни още проф. Овчаров.\r\nЦветелин ДИМИТРОВ", "date": "2018.06.07", "title": "Проф. Николай Овчаров: Агенция „Фокус“ е най-целенасочената от информационните агенции и действително отразява най-обективно новините"}
{"url": "http://www.focus-news.net/news/2018/06/07/2531287/kyustendil-predstoi-da-se-reshi-sadbata-na-krava-prestoyala-20-dni-na-teritoriyata-na-strana-izvan-evropeyskiya-sayuz.html", "text": "Предстои да се реши съдбата на крава, престояла 20 дни на територията на страна извън Европейския съюз. Това съобщиха за Радио „Фокус” – Кюстендил от Областна дирекция по безопасност на храните в Кюстендил. Съгласно европейското законодателство подобно животно трябва да бъде евтанизирано. Предвид създалата се обстановка, придвижване на случая до Европейската комисия и застъпничеството, решението ще бъде взето от изпълнителния директор на дирекцията. По данни на Областна дирекция по безопасност на храните животното е напуснало пределите на страната, след което е било върнато в България. Стопанинът на животното не е уведомил органите за неговото изчезване, за връщането и транспортирането. В същото време не е спазил изискването за поставяна не животното в карантинен период.\r\nВенцеслав ИЛЧЕВ", "date": "2018.06.07", "title": "Кюстендил: Предстои да се реши съдбата на крава, престояла 20 дни на територията на страна извън Европейския съюз"}
{"url": "http://www.focus-news.net/news/2018/06/07/2531288/plovdiv-mokri-sa-patnite-nastilki-v-grada-ot-padnaliya-dazhd.html", "text": "Мокри са пътните настилки в Пловдив от падналия дъжд. Това съобщи за Радио „Фокус”- Пловдив дежурен в ОПУ. Опасност от свлачища има по пътя Бачково-Нареченски бани, Югово-Лъки и Кричим-Девин.\r\nВодачите трябва да шофират внимателно по АМ “Тракия“, в участъка от км 134 до км 156, по който се извършват ремонтни дейности. Въведеното ограничение за движение с до 90 км/ч и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по този участък от магистралата е ограничено и в двете посоки, като водачите трябва да използват обходни маршрути.\r\nИнтензивен е трафикът и по направленията Пловдив-Карлово и Пловдив-Асеновград-Смолян в този час. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава ограничено движението на камиони над 12 тона по пътя Поповица-Болярци.\r\nЦветана ТОНЧЕВА", "date": "2018.06.07", "title": "Пловдив: Мокри са пътните настилки в града от падналия дъжд"}
{"url": "http://www.focus-news.net/news/2018/06/07/2531290/vladimir-putin-otgovarya-na-vaprosi-na-direktna-liniya-obzor.html", "text": "Президентът на Русия Владимир Путин участва за 16-ти пореден път в руското телевизионно и радиопредаване „Директната линия\". Гражданите на страната имаха възможност да го питат за редица въпроси свързани както с вътрешната политика и икономика, така и с външната.  Тази година към президента на Русия постъпиха 19 хил. въпроса, а от възможността за обръщение към Путин на специалния интернет сайт се възползваха 185 хил. души.\r\nЗападът ще прекрати натиска срещу Русия тогава, когато осъзнае, че той е контрапродуктивен. Путин подчерта, че Русия е длъжна да защитава интересите си във всички области. На въпрос защо в света не желаят да чуят гласа на Москва, Путин предположи, че това е един от начините за сдържане на Русия. „Защо правят това? Виждат, че Русия е конкурент“, обясни лидерът на Кремъл, като същевременно оцени политиката на Запада спрямо страната като погрешна. Путин подчерта, че сътрудничеството би довело до ръст на икономиката в световен мащаб. „Западните партньори започнаха да разбират това“, допълни руският лидер.\r\n„Безкрайните обвинения създават основа за употребата на мерки, сдържащи развитието на Русия“, заяви Путин по време на ежегодната „Директна линия“ с гражданите на страната.\r\n„Те виждат заплаха в Русия, виждат, че тя става конкурент за тях. Струва ми се, че това е много погрешна политика“, подчерта руският президент. „Никой не трябва да се сдържа, в това число и Русия, а трябва да се изгради конструктивно взаимодействие. И тогава общият ефект за световната икономика ще бъде изключително позитивен, при това за преобладаващото мнозинство участници в международното общуване“, убеден е той.\r\n„И все пак разбирането на това достига и до нашите партньори. Виждате как в много страни се говори за необходимостта да се изграждат нормални отношения с Русия“, обърна внимание Путин. Според него всяка страна им своите собствени интереси, но те „не трябва да се решават с помощта на егоистични методи на политика в сферата на икономиката“, допълни той.\r\nПрезидентът заяви, че САЩ вече дълги години разпространяват своята юрисдикция извън пределите на собствените си граници и сега вече се опитват да я разпространят и над европейските държави. с„Когато през 2007 г. изнесох реч в Мюнхен с тези идеи, се сблъсках с това, че много мои колеги ме обвиниха, че съм говорил твърде грубо и неуместно. Но за какво говорих аз? Говорих, че САЩ разпространяват юрисдикцията на своите закони извън пределите на границите си, което е неприемливо“, заяви Путин. Според него тази тенденция продължава да се развива, защото след речта му в Мюнхен през 2007 г. никой не е направил нищо, за да я спре. Същевременно руския президент допълни, че Европа започва „не само на ухо“ но и публично да говори за недопустимостта на намесата на САЩ в живота на Европа. \r\nСъщевременно, отговаряйки на въпрос за последната харесала му се шега, разказа, че смята за смешни твърденията, че президентът на САЩ Доналд Тръмп тласка Европа към ръцете му и за намесата на Русия на изборите в САЩ. „Съвсем наскоро едно известно германско издание написа, че президентът Тръмп тласка Русия в ръцете на Путин. Ако това се комбинира с по-ранната шега, че Русия е повлияла на изборите в САЩ, то тогава всичко това заедно звучи достатъчно смешно“, заяви Путин.\r\nДруг важен въпрос, който Путин засегна бяха новите въоръжения на страната, които той разкри по-рано тази година по време на обръщение към Федералното събрание. Според него най-новите оръжейни системи на страната ще осигурят стратегически паритет с водещите във военно отношение държави. „Тези комплекси вече застават на въоръжение. Те без съмнение ще запазят този паритет. Трябва да се разберат формите на нашето взаимодействие. Да се седне на преговорната маса и не само да се помисли, но и да се изработи съвременна, адекватна за днешния ден схема на международната и европейска сигурност“, заяви Путин. „Така хиперзвуковия авиационен ракетен комплекс „Кинжал“ вече стои на въоръжение“, отбеляза Путин. „Специално сме демонстрирали пусковете на тази ракета“, подчерта той. Президентът допълни, че тези които не вярват и не са вярвали на това не са попречили на Русия да създаде най-нови видове въоръжение.\r\n„Разбирането, че Третата световна война може да се окаже край на днешната цивилизация трябва да ни сдържа от крайни и извънредно опасни за съвременната цивилизация действия на международната арена“, подчерта руският президент. Той припомни изказването на Алберт Айнщайн: „Не знам с какво ще се води Третата световна война, но четвъртата ще се води с камъни и пръчки“. Президентът отбеляза, че след Втората световна война светът живее в условията на относителен мир. Регионалните конфликти, според него, постоянно възникват в различни точки на света като Виетнам, Корейския полуостров, Близкия изток, но не е имало глобални конфликти. „Защо ли? Защото на света между водещите военни държави и установен стратегически паритет. Колкото и неприятно да звучи, ще го кажа, а това е истина: страхът от взаимното унищожение винаги е сдържал участниците в международното общуване и водещите военни държави от резки движения и ги е карал да се уважават взаимно“, заяви Путин.\r\n„Сирия не е полигон за изпитания на най-новото руско оръжие, но все пак ние го използваме там. Това доведе до усъвършенстване на съвременните ударни, в това число и ракетни системи. Едно е да ги имаш формално, а друго е да гледаш как работят наистина, в бойни условия“, заяви президентът.\r\n„Нашите военачалници, а ние преведохме през Сирия и бойните действия в нея значително количество офицери и генерали, започнаха да разбират какво е съвременен въоръжен конфликт, колко са важни връзките, разузнаването, взаимодействието между различните части и съединения“, отбеляза Путин. „Това ни позволи да направим още една сериозна крачка към усъвършенстването на нашите въоръжени сили“, подчерта той.\r\nРазбира се, не бе пропуснат и въпроса кой ще е негов наследник след като неговият президентски мандат изтече през 2024 г.\r\n„Винаги мисля за това. Няма приемник в класическия смисъл на думата, него ще го определи руският народ, избирателят от Руската федерация. Аз разбира се мисля за това в страната да расте младо поколение управници, отговорни хора, които да са в състояние да поемат отговорността за Русия“, заяви президентът. По-рано Путин заяви, че има намерение и в бъдеще да се придържа към конституцията на Русия, забраняваща на едно лице да заема президентския пост повече от два мандата един след друг. Виктор Турмаков", "date": "2018.06.07", "title": "Владимир Путин отговаря на въпроси на \"Директна линия\" (Обзор)"}
{"url": "http://www.focus-news.net/news/2018/06/07/2531286/dragomir-stoynev-bsp-pozhelavam-na-fokus-vse-taka-barzo-da-reagira-tochno-da-predostavya-informatsiyata-i-da-e-1-v-informatsionniya-potok.html", "text": "Пожелавам на „Фокус“ все така бързо да реагира, точно да предоставя информацията и да е № 1 в информационния поток. \r\nТова каза заместник-председателят на  ПГ на „БСП за България“ Драгомир Стойнев по повод 18-ия рожден ден на Агенция „Фокус“. „Пожелавам ви да сте живи и здрави и дълголетни“, каза Стойнев. Заместник-председателят на ПГ на „БСП за България“ пожела всичко най-добро на целия екип на Агенцията. \r\nДеница КИТАНОВА", "date": "2018.06.07", "title": "Драгомир Стойнев, БСП: Пожелавам на „Фокус“ все така бързо да реагира, точно да предоставя информацията и да е № 1 в информационния поток"}
{"url": "http://www.focus-news.net/news/2018/06/07/2531248/spas-garnevski-gerb-fokus-dava-mnogo-istina-na-horata.html", "text": "„Фокус“ дава много истина на хората. Това каза народният представител от ПГ на ГЕРБ Спас Гърневски по повод 18-тия рожден ден на Агенция „Фокус“. Той пожела на Агенция „Фокус“ да бъде все същата. „Такава, каквато уважаваме и ценим, която дава много истина до хората“, заяви Гърневски. \r\nДеница КИТАНОВА", "date": "2018.06.07", "title": "Спас Гърневски, ГЕРБ: „Фокус“ дава много истина на хората"}
{"url": "http://www.focus-news.net/news/2018/06/07/2531289/gd-granichna-politsiya-silno-intenziven-e-trafikat-na-gkpp-kulata.html", "text": "На българо-гръцката граница на ГКПП \"Кулата\" трафикът е силно интензивен, поради проблем от страна на митница. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" и ГКПП \"Лесово\" за товарни автомобили на изход. На българо-румънската граница на ГКПП \"Дунав мост-Видин\" трафикът е интензивен също на изход за товарни автомобили.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.07", "title": "ГД \"Гранична полиция\": Силно интензивен е трафикът на ГКПП \"Кулата\""}
{"url": "http://www.focus-news.net/news/2018/06/07/2531298/veliko-tarnovo-dvizhenieto-v-uchastak-ot-pat-polikraishte-elena-se-osashtestvyava-s-povisheno-vnimanie-poradi-izgrazhdane-na-patna-vrazka.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е облачно. Температурата е 23 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от път Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.07", "title": "Велико Търново: Движението в участък от път Поликраище – Елена се осъществява с повишено внимание поради изграждане на пътна връзка"}
{"url": "http://www.focus-news.net/news/2018/06/07/2531293/sliven-grazhdani-iskat-ot-obshtinskata-uprava-blagoustroyavane-na-rayonite-i-sadeystvie-za-razreshavane-na-lichni-vaprosi.html", "text": "Заместник-кметовете Румен Иванов и Пепа Чиликова и секретарят на Община Сливен Валя Радева имаха днес приемен ден. Повечето от въпросите към заместник- кмета Румен Иванов бяха от обществен характер. Част от тях са свързани с благоустрояването на районите, в които живеят гражданите. Към него имаше въпроси и от личен характер. Това съобщиха от пресцентъра на Община Сливен. \r\nОт лично естество бяха и въпросите към заместник- кмета Пепа Чиликова. \r\nКъм секретаря на Общината Валя Радева бяха отправени въпроси, свързани с жилищни проблеми на граждани. Сред поставените въпроси имаше и за нарушаване на обществения ред във входове на жилищни блокове от страна на наематели на общински жилища. Тези въпроси бяха поставени от домоуправители.\r\nПриемният ден на общинското ръководство е всеки първи четвъртък от месеца. Записването става два дни преди това – във вторник от 8.30 ч. в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2018.06.07", "title": "Сливен: Граждани искат от общинската управа благоустрояване на районите и съдействие за разрешаване на лични въпроси"}
{"url": "http://www.focus-news.net/news/2018/06/07/2531295/prof-aleksandar-marinov-pozhelavam-na-fokus-da-prodalzhava-da-si-nosi-krasta-zashtoto-ne-e-lesno-da-informirash-obektivno-i-chestno.html", "text": "Пожелавам на „Фокус“ да продължава да си носи кръста, защото не е лесно да информираш обективно и честно. Това каза политологът проф. Александър Маринов по повод 18-ия рожден ден на Агенция „Фокус“.\r\n„Агенция „Фокус“ е една добра и все по-професионална медия, която представя различни гледни точки. Медия, която бързо и своевременно реагира на събитията и дава съвсем свежи новини. Медия, която вече се вписа изцяло в иначе не особено радващия пейзаж на българските медии“, каза още Маринов.\r\nПолитологът посочи, че самият той с удоволствие чете и нерядко участва в различните формати на „Фокус“. „Пожелавам на Агенцията да продължава още по-уверено по същия път и с повече и по-различни мнения, отклоняващи се от доминиращата официална гледна точка. Смятам, че това развитие през последните години дава основание да бъдем оптимисти, че пътят ще продължава да е добър“, коментира проф. Маринов.\r\n„Иначе това, което ми се иска ми, е да има по-задълбочено и по-цялостно изясняване на някои сложни събития и в България, и извън България. Разбира се, това не се връзва съвсем с досегашния профил на „Фокус“, но може би е една възможна перспектива“, каза още той и посочи, че това би било едно допълнение.\r\n„Пожелавам на „Фокус“ да продължава да поддържа доброто си ниво, да продължава да го усъвършенства и да носи кръста, защото да информираш обективно и честно е един кръст и не е лесно. Желая успех на всички колеги от „Фокус“ желая здраве, щастие и лични успехи“, каза още проф. Маринов.\r\nЦветилена СИМЕОНОВА", "date": "2018.06.07", "title": "Проф. Александър Маринов: Пожелавам на „Фокус“ да продължава да си носи кръста, защото не е лесно да информираш обективно и честно"}
{"url": "http://www.focus-news.net/news/2018/06/07/2531291/n-pr-nargiz-gurbanova-privetstvam-profesionalizma-na-reporterite-i-novinarskite-ekipi-na-agentsiya-fokus.html", "text": "Приветствам професионализма на репортерите и новинарските екипи на Агенция „Фокус“. Това каза пред Радио „Фокус“ Наргиз Гурбанова, извънреден и пълномощен посланик на Република Азербайджан в България, по повод 18-я рожден ден на Агенция „Фокус“. „Мога много да говоря за Агенция „Фокус“, една от най-успешните български информационни агенции. Аз съм в България от малко повече от две години и съм свидетел на наистина професионално отношение към отразяването на новините, не само на тези от България, но и далеч отвъд нейните граници в регионален и международен мащаб“, заяви тя. Наргиз Гурбанова отбеляза, че по време на нейния мандат се е подписал меморандум за сътрудничество между Агенция „Фокус“ и  АПА – най-голямата частна информационна агенция в Азербайджан, ползваща се с много голяма подкрепа и авторитет в Азербайджан. „Много ще се радвам, ако това споразумение се разшири и се включат и други медии. Зная, че „Фокус“ успешно сътрудничи и с друга водеща азербайджанска агенция – „Тренд“. Бих се радвала, ако българските и азърбайджанските агенции, и по-специално „Фокус“, АПА и Тренд, задълбочат партньорството си и обмена на новини и поддържат още по-тесен контакт помежду си“, каза още извънредният и пълномощен посланик на Република Азербайджан в България.", "date": "2018.06.07", "title": "Н. Пр. Наргиз Гурбанова: Приветствам професионализма на репортерите и новинарските екипи на Агенция „Фокус“"}
{"url": "http://www.focus-news.net/news/2018/06/07/2531292/dots-d-r-lyudmil-vagalinski-fokus-otklikva-navreme-na-na-problemite-i-situatsiite-v-stranata-koito-interesuvat-nas-horata-koito-zhiveem-v-neya.html", "text": "Пожелавам ви да задържите едно такова високо ниво, защото високото ниво се поддържа най-трудно, да сме маратонци не е лесно. Това каза доц. д-р Людмил Вагалински, директор на Националният археологически институт с музей към БАН по повод 18-тия рожден ден на Агенция „Фокус“. „Оценката ми за работата на агенцията е много висока. Впечатленията са ми, че работите много адекватно. Навреме откликвате на проблеми, ситуации в страната, които интересуват нас хората, които живеем в нея. Второто е, че изслушвате и не редактирате мненията, които сте получили. Отнасяте се с уважение към хората, които сте интервюирали и това прави много добро впечатление. Поради тази причина винаги, когато ми се обаждате откликвам“, каза още той. „За момента нямам конкретни препоръки и предложения за работата на агенцията. Пожелавам на целия колектив да сте живи и здрави“, допълни още той. \r\nЦветелин ДИМИТРОВ", "date": "2018.06.07", "title": "Доц. д-р Людмил Вагалински: \"Фокус\" откликва навреме на на проблемите и ситуациите в страната, които интересуват нас хората, които живеем в нея"}
{"url": "http://www.focus-news.net/news/2018/06/07/2531297/nikolay-doynov-snch-agentsiya-fokus-vinagi-stoi-na-vhoda-na-sabitiya-i-gi-izprevarva.html", "text": "Агенция „Фокус“ винаги стои на входа на събития и ги изпреварва. Това каза председателят на Съюз на народните читалища в България Николай Дойнов по повод 18-тия рожден ден на Агенция „Фокус“. „Агенция „Фокус“ носи в себе си изключително положителния заряд на високия професионализъм. Тя не е агенция на скандалите, евтиното и жълто присъствие. Тя е създадена да отразява живота такъв, какъвто е и да бъде напълно обективна доколкото това е възможно в този свят. Желая успех на агенцията в следващите 180 години“, допълни още той. „Препоръчвам на агенцията да отразява повече култура и по-малко политика. Културата остава, политиката си отива. Културата е основата на всяка една нация. На „Фокус“ пожелавам да остане все така вярна на истината“, каза още Николай Дойнов. \r\nЦветелин ДИМИТРОВ", "date": "2018.06.07", "title": "Николай Дойнов, СНЧ: Агенция „Фокус“ винаги стои на входа на събития и ги изпреварва"}
{"url": "http://www.focus-news.net/news/2018/06/07/2531301/yanka-gospodinova-kmet-na-alfatar-fokus-vinagi-e-nay-barzata-i-nay-aktualnata-mediya.html", "text": "„Фокус“ винаги е най-бързата и най-актуалната медия. Това каза кметът на Алфатар Янка Господинова по повод 18-ия рожден ден на Агенция „Фокус“. „С Агенция „Фокус“ сме в много добри партньорски отношения и всъщност това е  единствената медия, която отразява всичко онова, което се случва на територията на Община Алфатар. „Фокус“ е винаги най-бързата и най-актуалната медия и медия, на която може да се разчита, още повече, че има национално покритие и за нея работят изключителни професионалисти. „Фокус“ показва много висок професионализъм и мисля, че е най-добрата медия в България“, коментира Господинова.\r\nТя пожела на „Фокус“ още много бъдещи успехи. „Пожелавам и здраве на всички, които са пряко и непряко ангажирани с работата и функционирането на агенцията. И още веднъж – бъдещи успехи и още такъв професионализъм“, каза още кметът на Алфатар.\r\nЦветилена СИМЕОНОВА", "date": "2018.06.07", "title": "Янка Господинова, кмет на Алфатар: „Фокус“ винаги е най-бързата и най-актуалната медия"}
{"url": "http://www.focus-news.net/news/2018/06/07/2531303/blagoevgrad-zaklyuchitelna-sreshta-po-proekt-obshtina-gotse-delchev-izmereniyata-na-balgarskoto-evropeysko-chlenstvo-se-provede-v-grada.html", "text": "Заключителна среща по проект „Община Гоце Делчев – измеренията на българското европейско членство” се проведе в града, предаде репортер на Радио „Фокус”- Пирин. Проектът е финансиран по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”. Заключителната среща бе на тема: „Българското председателство на Съвета на ЕС – важен политически и институционален инструмент за издигане авторитета на България”. Гости на срещата бяха евродепутатът Момчил Неков и Владимир Кисьов – главен преговарящ с Европейския съюз (2000 – 2001 г.) и директор на Европейския институт от 2001 г. Срещата бе открита от Владимир Москов, кмет на Община Гоце Делчев. На срещата присъства също ръководството на Община Гоце Делчев, общински съветници, кметове на кметства, директори на детски и учебни заведения, представители на неправителствени организации, ученици от гимназиите в Гоце Делчев, преминали през обучение в рамките на проекта.\r\nЛора КАЛЧЕВА", "date": "2018.06.07", "title": "Благоевград: Заключителна среща по проект „Община Гоце Делчев – измеренията на българското европейско членство” се проведе в града"}
{"url": "http://www.focus-news.net/news/2018/06/07/2531302/prof-plamen-pavlov-istorik-fokus-predostavya-mozhe-bi-nay-kachestvenata-i-nay-barza-informatsiya-za-sabitiya-koito-sa-svarzani-s-balgarskiya-politicheski-i-kulturen-zhivot.html", "text": "„Фокус“ предоставя може би най-качествената и най-бърза информация за събития, които са свързани с българския политически и културен живот. Това каза историкът проф. Пламен Павлов по повод 18-тия рожден ден на Агенция „Фокус“. „Аз съм имал високата чест да работя с Агенция „Фокус“ още от времето на нейното създаване и мога кажа съвсем смело, че през тези 18 години агенцията завоюва много сериозни пространства и в българското, и в балканското, и в европейското културно присъствие. Нека да не забравяме, че „Фокус“ предоставя може би най-качествената и най-бърза информация за събития, които са свързани с българския политически и културен живот, Балканите. И така е с един много широк профил, който не спира да се обновява“, каза още той. „Да не говорим за тези проекти, които са свързани с бойните знамена, с историята на България по време на войните, голямата тема за битката при Каймак-Чалан, голямата тема за Добруджа и които благодарение на г-н Узунов и всички вас се поддържат. „Фокус“ несъмнено е един от лидерите на българското медийно пространство и несъмнено е водещата сила що се отнася до опазване и съхраняване на културно-историческото наследство“, допълни той. „Доколкото съм в непрекъснат контакт с Агенция „Фокус“ бих пожелал да следва познатия път и да се разширява това пространство, в което аз изобщо не се съмнявам. В полето на партньорство с учени и интелектуалци, мисля че „Фокус“ има блестящи перспективи. Пожелавам успех на всички в агенцията, а на нея все така да бъде стожер на българското“, допълни в заключение проф. Павлов.\r\nЦветелин ДИМИТРОВ", "date": "2018.06.07", "title": "Проф. Пламен Павлов, историк: „Фокус“ предоставя може би най-качествената и най-бърза информация за събития, които са свързани с българския политически и културен живот"}
{"url": "http://www.focus-news.net/news/2018/06/07/2531299/gencho-genchev-kmet-na-svishtov-fokus-e-edin-ot-stozherite-v-mediynoto-prostranstvo-i-neizmenen-partnyor-na-vseki-balgarski-grazhdanin-i-na-vsichki-institutsii.html", "text": "„Фокус“ е един от стожерите в медийното пространство и неизменен партньор на всеки български гражданин и на всички институции. Това каза кметът на Свищов Генчо Генчев по повод 18-ия рожден ден на Агенция „Фокус“. „Искам да честитя рождения ден на една от най-хубавите национални медии, с която имам удоволствието да си партнираме и да работим заедно. Защото „Фокус“ е преди всички един от лидерите и стожерите в медийното пространство - винаги честна агенция както към своите читатели, така и към своите събеседници“, каза още Генчев.\r\nТой посочи още, че „Фокус“ е иновативна медия, чиито новини са коректно представени и обективни. „Подчертавам обективни, защото е важно да бъде така, тъй като медиите вече са много важна част от живота на всички ни. Затова пожелавам на „Фокус“ преди всичко да запази този дух, с който работи в продължение на 18 години, да продължи да работи още много години по толкова и да бъде наистина неизменен партньор както на всеки един гражданин на Република България, така и на всички институции в нашата страна. Нека винаги да бъде в центъра на събитията и преди всичко пожелавам на целия екип и на собственика на „Фокус“ здраве. Вие постигате всичко това, защото го можете, защото сте изключителни. Още един път – за многая лета!“, каза още Генчев.\r\nЦветилена СИМЕОНОВА", "date": "2018.06.07", "title": "Генчо Генчев, кмет на Свищов: „Фокус“ е един от стожерите в медийното пространство и неизменен партньор на всеки български гражданин и на всички институции"}
{"url": "http://www.focus-news.net/news/2018/06/07/2531300/dimitar-dimitrov-politolog-pozhelavam-na-fokus-da-zapazi-svoyata-pochtenost-na-fona-na-golemiya-siv-potok-ot-neverni-novini-i-vsyakakvi-hibridni-ataki.html", "text": "Пожелавам на „Фокус“ да запази своята почтеност на фона на големия сив поток от неверни новини и всякакви хибридни атаки. Това каза политологът Димитър Димитров по повод 18-ия рожден ден на Агенция „Фокус“. „Агенция „Фокус“ може да се гордее с това, че е връстник на хилядолетието и че е запазила - доколкото е възможно, разбира се, - обективния тон. И значително се отличава много от агенциите, в които преобладава един сензационно-ексклузивен тон и трагедия“, каза още Димитров и посочи, че медията е успяла през годините да запази тона на обективността и близостта до фактите, което по думите му е много по-различно от общия новинарски поток. \r\n„Освен това в Агенцията изключително мащабно се работи по темата „Македония“ – дори и тогава, когато тя не е била в приоритетите на което и да е управляващо мнозинство. И много ценя това, защото без тези усилия, никога нямаше да стигнем до днешното състояние на нещата“, коментира още политологът.\r\n„Пожелавам на „Фокус“ да запази своята почтеност – това е може би най-ценното, защото е вредно смесването с големия сив поток на малко верни и малко неверни новини и всякакви хибридни атаки, основаващи се на това кой кого поздравил, кой кого ощипал, кой за кого какво казал. Тези неща са предназначени за една публика, която има вкус към сензацията. А във вкуса към сензацията се губи истината. Така че нека „Фокус“ да запази този добър тон, който и сега продължава да поддържа. Малко се позанемари спортната част, но там пък конкуренцията е изключителна. Пожелавам на Агенция „Фокус“ да успее да съхрани почтеността в това равнище, в което се е доказала в момента“, каза още Димитров.\r\nЦветилена СИМЕОНОВА", "date": "2018.06.07", "title": "Димитър Димитров, политолог: Пожелавам на „Фокус“ да запази своята почтеност на фона на големия сив поток от неверни новини и всякакви хибридни атаки"}
{"url": "http://www.focus-news.net/news/2018/06/07/2531307/ognyan-tsenkov-kmet-na-obshtina-vidin-fokus-otrazyava-bezpristrastno-sabitiyata-pozdravyavam-vi-s-godishnata.html", "text": "Поздравявам агенцията с годишнината и съм абсолютно сигурен, че в бъдеще време ще се отстоява независимата журналистика. Това каза кметът на Община Видин Огнян Ценков по повод 18-тия рожден ден на Агенция „Фокус“. „Моята оценка за агенцията е положителна. Ние работим много добре в партньорство с Агенция „Фокус“. Аз като публична личност съм удовлетворен от абсолютно правилното и безпристрастно отразяване на събитията и успехите, които са реализирани в Община Видин“, каза още той. „Независимата журналистика трябва да бъде приоритет на всички български и световни медии. Една обща препоръка, която отправям е винаги да се отразяват събитията навреме и да има безпристрастно отразяване. Пожелавам успех на целия екип и честита годишнина“, допълни още Огнян Ценков. \r\nЦветелин ДИМИТРОВ", "date": "2018.06.07", "title": "Огнян Ценков, кмет на Община Видин: \"Фокус\" отразява безпристрастно събитията, поздравявам Ви с годишната"}
{"url": "http://www.focus-news.net/news/2018/06/07/2531304/deyan-ivanov-kmet-na-obshtina-beloslav-fokus-e-edna-ot-nay-obektivnite-mediivinagi-vzima-informatsiyata-ot-izvora.html", "text": "Винаги човек трябва да се стреми към нещо по-добро и съвършенството, но вие от Агенция „Фокус“ успявате. Това каза кметът на Община Белослав Деян Иванов по повод 18-ия рожден ден на Агенция „Фокус“. „Това е една от най-обективните медии. Винаги взимат информацията, която се публикува от извора. Сайта на агенцията е много добре систематизиран и подреден. Пожелавам през тази година да имате още повече слушатели, последователи и симпатизанти, а екипът, който се грижи за това да е жив и здрав“, допълни още той. \r\nЦветелин ДИМИТРОВ", "date": "2018.06.07", "title": "Деян Иванов, кмет на Община Белослав: \"Фокус\" е една от най-обективните медии,винаги взима информацията от извора"}
{"url": "http://www.focus-news.net/news/2018/06/07/2531306/misiya-balgariya-populyarizira-balgarskiya-prinos-kam-svetovnata-tsivilizatsiya-v-10-darzhavi-obzor.html", "text": "Проектът „Мисия България“ популяризира българския принос към световната цивилизация в 10 държави на 2 континента и ще продължи и след българското европредседателство. Това обяви вицепремиерът и министър на външните работи Екатерина Захариева. Тя припомни, че с началото на българското европредседателство Министерството на външните работи си е поставило задача да представи с какво България е допринесла за европейската и световната цивилизация. „Кръстихме тази мисия „Мисия България“. През тези няколко месеца проф. Пламен Павлов и проф. Николай Овчаров с лекции и снимки представиха това, което е дала България на световната и европейската цивилизация и бяха истински културни, исторически и образователни посланици, които успяха в 10 държави да представят по интерес начин българската история и култура“, отбеляза министър Захариева. Тя припомни, че началото на обиколката бе дадено на 17 март в Тараклийски държавен университет. Последва мисия в Екатеринбург, по време на която се зароди и идеята да бъде издигнат паметник на кирилицата там. „Излязохме и извън европейския континент - в Пекин. Тази мисия съвпадна с откриването на Център за българистични изследвания“, отбеляза министър Захариева, като уточни, че останалите дестинации на проекта са били: Белгия, Гърция, Кипър, Словения, Армения, Словакия и Унгария. „Нашите историци имаха възможност да представят историята и възможностите за културно-исторически туризъм в България. Благодаря им за инициативата, която поеха, както и на всички български посланици и дипломати, защото без тяхната подкрепа това нямаше да се случи“, каза още министър Захариева, като уточни, че осъществяването на всички 10 мисии е струвало 33 000 лева. „Планираме да продължим и в останалите държави, приносът на България за световната цивилизация трябва да се представи на различните континенти“, допълни още тя. \r\nАрхеологът проф. Николай Овчаров, който е и инициатор на проекта, посочи от своя страна, че той е бил изключително успешен.„Това беше предназначено преди всичко за чуждите държави, но и за българите. Тоест имаше двойнственост. Навсякъде акцентът беше върху нещо, което интересува съответната държава“, отбеляза проф. Овчаров. „Тази кампания даде възможност да направим чрез Министерството на външните работи и на културата нещо, което малко ни куца – представянето на България, на българското културно и историческо наследство, нашите прекрасни паметници. Ние сме трети в Европа с най много археологически паметници. Можем да си ги направим, да реставрираме всичко с европейските програми, но ако това няма нужната реклама, то ще си остане за наша вътрешна консумация“, посочи още проф. Овчаров.\r\nИсторикът проф. Пламен Павлов заяви, че популяризирането на страната ни с проекти като „Мисия България“ дава добри резултати и трябва да продължи. Той раздели на три групите, с които са се срещали по време на мисиите си в различните държави – учени, български общности в чужбина и приятели на България. „Имаше много силно присъствие на българските общности. Това се прави от много държави, но тази дейност трябва да бъде по-добре координирана и да има позитивен ефект от тази пропаганда. Това е една добронамерена стъпка и отваряне на България към света“, посочи проф. Павлов. По думите му навсякъде проектът е бил много добре приеман. „Имаше достатъчно отразяване в чужди медии. Този път според нас дава добри резултати и би следвало да бъде продължен по определен начин“, допълни той. „За два месеца и половина изминахме 50 хил. км в 10 държави и пред различна публика и навсякъде имаше някаква специфика“, отбеляза още проф. Павлов.\r\nВесела АЛЕКСАНДРОВА", "date": "2018.06.07", "title": "„Мисия България“ популяризира българския принос към световната цивилизация в 10 държави (ОБЗОР)"}
{"url": "http://www.focus-news.net/news/2018/06/07/2531311/arminfo-balgariya-shte-ratifitsira-ramkovoto-sporazumenie-armeniya-es-do-kraya-na-yuni.html", "text": "Българският посланик в Ереван Мария Павлова Цоцоркова-Каймакчиева съобщи, че до края на месеца парламентът на България ще ратифицира споразумението за всеобхватно и разширено сътрудничество между Армения и ЕС, предава АрмИнфо.\r\n„Както вече го заявихме, имаме намерение в близко време да ратифицираме рамковото споразумение Армения-ЕС. До края на юни, мисля, парламентът на България ще ратифицира документа“, заяви дипломатът.\r\nРамковото споразумение е подписано на 24 ноември 2017 г. в Брюксел. До момента в ЕС то е ратифицирано от Литва и Естония. Виктор Турмаков", "date": "2018.06.07", "title": "АрмИнфо: България ще ратифицира рамковото споразумение Армения-ЕС до края на юни"}
{"url": "http://www.focus-news.net/news/2018/06/07/2531308/ministar-krasimir-karakachanov-podobryavaneto-na-voennata-mobilnost-e-ot-klyuchovo-znachenie-za-sposobnostta-na-es-da-realizira-efektivno-svoite-operatsii.html", "text": "Министърът на отбраната Красимир Каракачанов откри днес, 7 юни, в Брюксел, Белгия, симпозиум на тема: „Военната мобилност – ключ към европейската сигурност“. Форумът е организиран от Министерството на отбраната на Република България и Европейската агенция по отбрана и е част от официалния календар на Българското председателство на Съвета на ЕС. Това съобщиха от пресцентъра на Министерството на отбраната.\r\nПолитически и военни ръководители, сред които върховният представител на ЕС по въпросите на външните работи и политиката на сигурност Федерика Могерини, заместник-генералният секретар на НАТО Роуз Гьотемьолер, главният изпълнителен директор на Европейската агенция по отбрана (ЕАО) Хорхе Домек, високопоставени представители от държавите-членки на ЕС, на структури на ЕС и НАТО и други заинтересовани страни направиха оценка на напредъка и обмениха виждания по въпросите на военната мобилност.\r\nВ изявлението си при откриването на конференцията министърът на отбраната на Република България Красимир Каракачанов заяви: „Границите между вътрешната и външната сигурност се размиват, хибридният характер на конфликтите вече се утвърждава като правило. Подобряването на военната мобилност е от ключово значение за способността на ЕС да реализира ефективно своите операции, предприемани по линия на Общата политика за сигурност и отбрана. Осигуряването на бързо и ефективно придвижване на военни контингенти и оборудване в рамките на ЕС и извън него ще позволи на Съюза да реагира адекватно на предизвикателствата в настоящата изключително динамична стратегическа среда“.\r\nПо време на дискусиите високопоставени участници от национални правителства и въоръжени сили, представители на структури на НАТО и ЕС обсъдиха бъдещото развитие на военната мобилност в дискусии в рамките на два панела, посветени на взаимодействието и координацията и на военните изисквания към военната мобилност. \r\nМодератор на първия панел на симпозиума за военната мобилност, в който се дискутираха въпроси за взаимодействието и координацията на национално ниво и в рамките на ЕС и НАТО, модератор беше заместник-министърът на отбраната Атанас Запрянов.\r\nВ заключителното си изказване главният изпълнителен директор на Европейската агенция по отбрана Хорхе Домек изтъкна: „Военната мобилност не е просто отбрана. Изискват се усилия на всички правителствени нива, за да бъде постигнат резултат. На нивото на ЕС ние вече сме поели нашия дял от отговорности и всички съответни институции, агенции и структури на Съюза вече работят за постигането на синхронизация, за да отговорят още по-добре на потребностите на държавите-членки. С поглед към Европейския съвет в края на юни, от голяма важност е държавните и правителствени ръководители да обсъдят подход, който да мобилизира всички държавни институции.“", "date": "2018.06.07", "title": "Министър Красимир Каракачанов: Подобряването на военната мобилност е от ключово значение за способността на ЕС да реализира ефективно своите операции"}
{"url": "http://www.focus-news.net/news/2018/06/07/2531305/inzh-atanas-stoilov-kmet-na-aksakovo-malkite-obshtini-imat-loyalen-partnyor-v-litseto-na-fokus-zashtoto-mediyata-vinagi-idva-pri-nas-i-tarsi-informatsiya.html", "text": "Малките общини имат лоялен партньор  в лицето на „Фокус“, защото медията винаги идва при нас и търси информация. Това каза кметът на Аксаково инж. Атанас Стоилов по повод 18-ия рожден ден на Агенция „Фокус“.\r\n„Благодарен съм на „Фокус“, че сме партньори от много години, защото всички репортажи и интервюта, които правим съвместно, са абсолютно обективни - дори актуалните новини изпреварват това, което ние като община успяваме да направим като информация“, каза още инж. Стоилов и посочи, че през всички тези години медията е успяла да извоюва едно наистина завидно място в журналистическата гилдия. \r\n„Това, което може би е необходимо в работата с „Фокус“, е повече инициативност от наша страна, от страна на общините. Тъй като в по-малките общини като цяло липсва чак толкова голям информационен поток към различните медии и в тази насока ние трябва да засилим това, което се извършва на територията на общината, за да можем да сме актуални. Малките общини имаме лоялен партньор в лицето на „Фокус“, защото винаги сте идвали при нас и сте търсили информация. За съжаление, в Аксаково липсват постоянно назначени пиари, които да работят с медиите, което се оказва, че затруднява съвместната ни работа, защото в много от нещата, които ежедневно се извършват на територията на общината – било в социалната сфера или в образованието, в детските градини, в домовете за подпомагане на младежите – не можем да направим информация, която да се даде на медиите“, коментира той.\r\n„Искам да пожелая най-вече здраве на целия екип, който работи във „Фокус“, и да продължим да бъдем толкова добри партньори и в бъдеще и се надявам да продължат да се отразяват събитията, които се извършват в общината все така по обективен и честен начин“, каза още инж. Стоилов.\r\nЦветилена СИМЕОНОВА", "date": "2018.06.07", "title": "Инж. Атанас Стоилов, кмет на Аксаково: Малките общини имат лоялен партньор  в лицето на „Фокус“, защото медията винаги идва при нас и търси информация"}
{"url": "http://www.focus-news.net/news/2018/06/07/2531310/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 23°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.06.07", "title": "Габрово: Движението в участък от път Севлиево – Драгановци се осъществява с повишено внимание поради извършване на строително монтажни работи"}
{"url": "http://www.focus-news.net/news/2018/06/07/2531294/prof-mladen-grigorov-za-men-fokus-e-nay-dobrata-mediya-v-balgariya-zashtoto-e-otkrovena-nezavisima-i-patriotichna.html", "text": "За мен „Фокус“ е най-добрата медия в България, защото е откровена, независима и патриотична Това каза проф. Младен Григоров, завеждащ Клиниката по кардиология във II МБАЛ - София по повод 18-тия рожден ден на Агенция „Фокус“. „Това е най-добрата медия в България по три причини. Първо – абсолютно откровена. Второ – не е свързана с различни корпоративни и политически интереси. И трето, което е най-важното – категорично в най-добрия смисъл на думата е патриотична“, допълни още той. „Препоръката ми за бъдещата работа на агенцията е колкото е осъществяване на по-голям натиск върху управници за възстановяване на българската памет, и по-специално в Македония. Тоест възстановяването на Войнишките гробища доколкото е възможно. Тази година се навършват 100 години от Дойранската битка – там да се насочат нещата. Пожелавам на всички от „Фокус“ да сте здрави, защото както е казал Шопенхауер „здравето не е всичко, но без здраве всичко е нищо“, каза проф. Григоров в заключение. \r\nЦветелин ДИМИТРОВ", "date": "2018.06.07", "title": "Проф. Младен Григоров: За мен „Фокус“ е най-добрата медия в България, защото е откровена, независима и патриотична"}
{"url": "http://www.focus-news.net/news/2018/06/07/2531315/aktsenti-v-sutreshniya-blok-dobro-utro-balgariya-na-8-yuni.html", "text": "На 8 юни е Световният ден на океаните, Черно море като част от хидросферата е източник на живи и водни ресурси. Как ги използваме и какви проблеми има в акваторията ни, ще коментираме с проф. Атанас Палазов, зам.-директор в Института по океанология „Проф. Фритьоф Нансен“. Парламентът прие предложението за възобновяване на търсенето на възможности за изграждане на АЕЦ „Белене“. Според решението НС възлага на енергийния министър Теменужка Петкова да търси възможности за реализация на проекта, съвместно със стратегически инвеститор, на пазарен принцип, без държавна гаранция, чрез отделяне на активите и пасивите за проекта в отделно дружество. Коментар по темата ще потърсим от зам.-председателя на ПГ на БСП Жельо Бойчев. Община Велико Търново започна реализацията на няколко инфраструктурни проекти, как се реализират те, ще разберем от проф. Георги Камарашев, заместник-кмет \"Строителство и устройство на територията\". Планинските спасители от Дупница отново показаха, че нищо не може да ги спре, когато трябва да окажат помощ на пострадал. По темата колегата от Радио „Фокус“-Пирин Лора Калчева разговаря с Божидар Джокин, планински спасител в Планински спасителен отряд №9 в Дупница, който ще даде съвети към туристите как трябва да се подготвят при посещението си в планината. Интересни археологически обекти са разкрити при проучванията, правени на територията на община Белово, но най-големият от тях – крепостта и ранновизантийската базилика в местността „Свети Спас“ се нуждаят от допроучване и социализация. Кои са най-важните археологически обекти ще чуем от репортажа на Ваня Николова от Радио „Фокус“ – Пазарджик. Започна археологическата кампания на Регионалния исторически музей във Враца, в нея ще вземат участие и тримата археолози от музея, като единият от тях е и директор на институцията. С още информация ще чуем колегата Анна Лозанова от Радио „Фокус“ – Видин.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.06.07", "title": "Акценти в сутрешния блок „Добро утро, България“ на 8 юни"}
{"url": "http://www.focus-news.net/news/2018/06/07/2531314/prof-georgi-bliznashki-mnogo-dobro-vpechatlenie-pravi-obstoyatelstvoto-che-aktsentat-na-rabotata-na-agentsiya-fokus-pada-varhu-patriotichnoto-vazpitanie.html", "text": "Много добро впечатление прави обстоятелството, че акцентът на работата на Агенция „Фокус“ пада върху патриотичното възпитание. Това каза служебният министър-председател на Република България за периода 6 август 2014 г. – 7 ноември 2014 г. Георги Близнашки по повод 18-тия рожден ден на Агенция „Фокус“. „Дейността на Агенция „Фокус“ е обективна и коректна. Много добро впечатление прави обстоятелството, че акцентът на нейната работа пада върху патриотичното възпитание и работата с българите отвъд границите, а това е една благородна кауза, която заслужава насърчение и похвала“, каза още той. „Пожелавам на всички да сме живи и здрави, на агенцията да навърши 20, после 25 години и да празнуваме заедно“, каза  още Близнашки.\r\nЦветелин ДИМИТРОВ", "date": "2018.06.07", "title": "Проф. Георги Близнашки: Много добро впечатление прави обстоятелството, че акцентът на работата на Агенция „Фокус“ пада върху патриотичното възпитание"}
{"url": "http://www.focus-news.net/news/2018/06/07/2531296/kaloyan-pargov-bsp-po-sluchay-navarshvane-na-palnoletieto-na-fokus-pozhelavam-da-prodalzhavate-da-badete-informatsionniya-lider-na-balgariya.html", "text": "По случай навършване на пълнолетието на „Фокус“ пожелавам да продължавате да бъдете информационния лидер на България. Това каза председателят на Градския съвет на БСП – София и член на Изпълнителното бюро на БСП Калоян Паргов по повод 18-тия рожден ден на Агенция „Фокус“. „Благодаря на това, че „Фокус“ е навсякъде и отразява всички теми, които са важни за обществото и които ние поставяме и дава различни гледни точки. Това я прави една от най-безпристрастните медии в България“, каза Калоян Паргов. \r\nДеница КИТАНОВА", "date": "2018.06.07", "title": "Калоян Паргов, БСП: По случай навършване на пълнолетието на „Фокус“ пожелавам да продължавате да бъдете информационния лидер на България"}
{"url": "http://www.focus-news.net/news/2018/06/07/2531312/balgariya-turtsiya-gruziya-i-rumaniya-podpisaha-deklaratsiya-za-nelegalniya-nedeklariran-i-nereglamentiran-ulov-v-cherno-more-obzor.html", "text": "България, Турция, Грузия и Румъния подписаха декларация за нелегалния, недеклариран и нерегламентиран улов в Черно море. С нея всички участници потвърдиха своята готовност за съвместни усилия за подобряване на контрола и по-надеждното запазване на природните ресурси на региона. От шестте държави от Черноморския регион единствено Русия и Украйна отказаха да се присъединят заради разногласията помежду си.\r\nДекларацията беше подписана по време на Конференция на високо равнище за рибарството и аквакултурите на тема “Да работим сега, за да имаме устойчиво бъдеще утре”, която се проведе в София в рамките на Българското председателство на Съвета на ЕС. Събитието беше организирано от Министерство на земеделието, храните и горите на България, съвместно с Генералната комисия по рибарство за Средиземно море към Организацията на обединените нации по прехрана и земеделие (ФАО). В конференцията взеха участие европейският комисар по въпросите на околната среда, морското дело и рибарството Кармену Вела, министърът на земеделието, храните и горите Румен Порожанов, министри и заместник-министри от 14 държави и представители на Управителния съвет на Европейската асоциация на рибарите в Черно море.Министър Румен Порожанов посочи, че декларацията залага на няколко основни приоритета, като сред най-важните ѝ мерки са управлението на ресурсите по научно обоснован и екологичен начин, справянето с нерегламентирания риболов и солидарността и общата визия за управление. „Бъдещето на Черно море е в наши ръце и от нас зависи опазването на рибните ресурси за поколенията. Вярвам, че днес с подписването на съвместната декларация крайбрежните държави ще засилят сътрудничеството помежду си. Въпреки че рибните ресурси могат да бъдат възобновяеми, трябва да помним, че те могат и да изчезнат“, коментира министър Порожанов и потвърди ангажираността на България за постигане на аквакултура в Черно море в дългосрочен план.Еврокомисарят Кармену Вела коментира, че това е бил много важен ден за Черно море. „Обсъдихме, че нито една отделна държава не може да реши самостоятелно проблемите, които засягат морето. Трябва да имаме колективни действия, а това не е лесна задача – винаги е предизвикателство всички да бъдат привлечени от една идея, но мисля, че всички разбират важността от предприемането на действия. Софийската декларация, която беше подписана, има много ясни цели и когато те бъдат изпълнени, това ще донесе много позитиви на всички – за рибарите, за околната среда, за държавите от региона“, каза още Вела. Той посочи, че чрез нея ще се направи опит да се решат проблеми като този, че в момента от всеки 5 тона риба, които са уловени в Черно море, 4 са незаконни. „Черно море е море със здравословна околна среда и устойчив сектор на рибарска- и аквакултура, затова нека поемем ангажимент към нашите граждани и да обещаем, че ще реформираме в полза на нашите рибари“, каза още Вела и посочи, че е време да се покаже на света колко е силно управлението на рибарството в Черно море. Еврокомисарят поясни, че въпреки че Русия и Украйна не са подписали декларацията, те са уточнили, че до голяма степен са съгласни с нейните приоритети. „Така че ще продължим да работим всички заедно в името на Черно море“, каза още той.\r\nЦветилена СИМЕОНОВА", "date": "2018.06.07", "title": "България, Турция, Грузия и Румъния подписаха декларация за нелегалния, недеклариран и нерегламентиран улов в Черно море (ОБЗОР)"}
{"url": "http://www.focus-news.net/news/2018/06/07/2531309/prof-stati-statev-pozhelavam-na-fokus-oshte-po-golemi-uspehi-i-po-dobro-satrudnichestvo.html", "text": "Мога да пожелая при тази особена възраст, 18-годишна, пълнолетие, гледано в човешки смисъл, още по-големи успехи и по-добро сътрудничество. Това каза ректорът на УНСС проф. Стати Статев по повод 18-тия рожден ден на Агенция „Фокус“. „Мога да кажа само добри думи за Агенция „Фокус“ първо на база на нашето дългогодишно сътрудничество като коректни партньори и заедно с това с благодарност за информацията, която обменяме и се поддържа за УНСС“, каза още той. „Трябва да вървим всички по линията на спазването на правилата публичността, на правилата на журналистиката още по-добре, за да може да получаваме уважението на хората, с които работим и още по-добре да информираме публиката за всичко стойностно около нас“, допълни още проф. Статев. „Мисля, че специално това, което нас ни интересува, защото „Фокус“ е много обществена медия, ние го намираме, така че нямам лични препоръки за работата на агенцията“, каза още проф. Статев. \r\nЦветелин ДИМИТРОВ", "date": "2018.06.07", "title": "Проф. Стати Статев: Пожелавам на „Фокус“ още по-големи успехи и по-добро сътрудничество"}
{"url": "http://www.focus-news.net/news/2018/06/07/2531313/kostadin-varev-kmet-obshtina-belovo-pozhelavam-na-tseliya-kolektiv-na-fokus-mnogo-po-golyamo-mediyno-prisastvie-da-sazdadete-televizionen-efir-vestnik-spisanie.html", "text": "Пожелавам на целия колектив на „Фокус“ наистина много по-голямо медийно присъствие във всяко едно отношение. Това каза кметът на Община Белово Костадин Варев по повод 18-тия рожден ден на Агенция „Фокус“. „Моята оценка за работата на агенцията е, че тя е обективна, независима медия, в която независимо субектът, който търси съдействие и изява намира обективна оценка от медията“, каза още той. „Пожелавам на целия колектив на „Фокус“ да сте живи и здрави и пожелавам наистина много по-голямо медийно присъствие във всяко едно отношение. Дай Боже да имате телевизионен ефир, да имате вестник, списание. Всички ние имаме нужда от обективна медия, която нямаме съмнения, че изопачава проблемите от определена гледна точка, а от обективна“, допълни още Варев.\r\nЦветелин ДИМИТРОВ", "date": "2018.06.07", "title": "Костадин Варев, кмет Община Белово: Пожелавам на целия колектив на „Фокус“ много по-голямо медийно присъствие - да създадете телевизионен ефир, вестник, списание"}
{"url": "http://www.focus-news.net/news/2018/06/07/2531322/ministar-nikolay-nankov-shte-uchastva-v-konferentsiya-na-visoko-nivo-posvetena-na-kohezionnata-politika-na-evropeyskiya-sayuz.html", "text": "Утре, 8 юни, министърът на регионалното развитие и благоустройството Николай Нанков ще участва в конференция на високо ниво, посветена на Кохезионната политика на Европейския съюз: „Перспективи за конвергенция и устойчиви региони след 2020 г.“. Това съобщиха от пресцентъра на МРРБ. Събитието ще се проведе в рамките на Българското председателство на Съвета на Европейския съюз. По време на форума ще бъде дискутирано развитието на Кохезионната политика след 2020 г. и начините за оптимизиране на механизмите за нейното прилагане. \r\nУчастието на министър Нанков е в панела на тема „Риск и цена от „Не-кохезия“ на регионите“, който ще започне в 15:15 ч.", "date": "2018.06.07", "title": "Министър Николай Нанков ще участва в конференция на високо ниво, посветена на Кохезионната политика на Европейския съюз"}
{"url": "http://www.focus-news.net/news/2018/06/07/2531316/yuriy-aslanov-sotsiolog-fokus-razchupi-originalno-informatsionniya-pazar-vav-vreme-v-koeto-za-tozi-vid-informatsiya-imashe-monopol-na-darzhavata.html", "text": "„Фокус“ разчупи оригинално информационния пазар във време, в което за този вид информация имаше монопол на държавата. Това каза Юрий Асланов, управител на социологическа агенция АФИС, по повод 18-ия рожден ден на Агенция „Фокус“.\r\n„Оценката ми за работата на „Фокус“ през тези 18 години е положителна, защото Агенцията се установи на информационния пазар във време, в което за този вид информация имаше монопол на държавата. „Фокус“ успя да го разчупи по един доста оригинален начин, предлагайки много по-широка гама от информационно услуги и много по-бърз пренос на информацията. Това беше в зората на прохождащата интернет комуникация в България“, каза още Асланов и посочи, че това се е случило, въпреки че много хора не са прогнозирали обещаващо бъдеще, но само за няколко години се е оказало, че това е правилната посока. \r\n„Макар че междувременно се появиха много други агенции на този пазар, виждаме, че „Фокус“ е един от лидерите, а този, който тогава държеше монопол, остана назад. „Фокус“ е агенция, която не спря да се развива непрекъснато, допълвайки се с нови и нови услуги. Навлезе доста сполучливо и на радио пазара и с нетърпение очаквам кога ще направи и телевизия – кога ще предложи и видео информационни услуги. Още повече, че интернет телевизията придоби доста силно присъствие по света, но в България като е ли още е слабо. Така че приляга на „Фокус“ да е една от първите информационни агенции, която ще стъпи и на този терен“, каза още социологът.\r\nНа въпрос какво ще пожелае на „Фокус“ за рождения ден, Асланов отговори с една дума: „Дълголетие“.\r\nЦветилена СИМЕОНОВА", "date": "2018.06.07", "title": "Юрий Асланов, социолог: „Фокус“ разчупи оригинално информационния пазар във време, в което за този вид информация имаше монопол на държавата"}
{"url": "http://www.focus-news.net/news/2018/06/07/2531323/ministar-tsetska-tsacheva-moeto-pozhelanie-za-rozhdeniya-den-na-agentsiyata-e-vinagi-da-ya-ima-v-mediynata-sreda-imame-nuzhda-ot-agentsiya-fokus.html", "text": "Моето пожелание за рождения ден на агенцията е винаги да я има в медийната среда. Имаме нужда от Агенция „Фокус“. Това каза министърът на правосъдието на Република България Цецка Цачева по повод 18-ия рожден ден на Агенция „Фокус“. „Поздравление за вече зрялата възраст на Агенция „Фокус“. За изминалите години тя се утвърди в медийното информационно пространство като една от най-обективните агенции, в която винаги можеш да се информираш за актуалните теми на деня било то в вътрешно-политически или международен план. Доверието, с което се ползва агенцията, каквото е моето лично убеждение съм сигурна, че се споделя от много нейни слушатели и читатели“, каза още министър Цачева. „Пожелавам на агенцията да остане независима – такава, каквато е и в момента. Работещите да не изневеряват на вече натрупания опит и стил, който ги отличава до голяма степен от другите агенции. За 18-ия рожден ден на агенцията пожелавам да празнува и да отбелязва още много годишнини от своето създаване; да се радва на доверието на слушателите и читателите, които има, не само в България, но навсякъде в българските общности зад граница. Моето пожелание е винаги да я има в медийната среда в България. Имаме нужда от Агенция „Фокус“, допълни тя.\r\nЦветелин ДИМИТРОВ", "date": "2018.06.07", "title": "Министър Цецка Цачева: Моето пожелание за рождения ден на агенцията е винаги да я има в медийната среда, имаме нужда от Агенция „Фокус“"}
{"url": "http://www.focus-news.net/news/2018/06/07/2531319/prezidentat-rumen-radev-za-razlika-ot-drugi-nyamam-nachalnitsi.html", "text": "За разлика от други аз нямам началници нито в България, нито в чужбина. Разбира се, имам само един началник и това е българският народ, който ме е избрал и на когото съм се заклел да служа. Това заяви президентът Румен Радев пред журналисти днес в Трявна, помолен да коментира думите на министър-председателя Бойко Борисов, че критикува само управляващите, а не и опозицията и че опозиционният лидер е негов „шеф“, съобщиха от прессекретариата на държавния глава. \r\n„Критикувам там, където се вземат решения и се разпределят финансови средства. Ако започне и опозицията да го прави, тогава ще критикувам нея“, добави държавният глава.   \r\nПопитан за обявеното от българското правителство намерение да се поднови работата по отношение на АЕЦ „Белене“ и дали темата е била дискутирана при посещението му в Русия, държавният глава посочи, че реализацията на проекта няма как да се случи без участието на руските конструктори, които са произвели реакторите и гарантират ядрената безопасност и че въпросът е бил обсъден по време на работната му визита в Москва и Сочи.   \r\n„Що се отнася до вдигането на мораториума, приветствам го. Има заявен инвеститорски интерес и българското правителство има своите варианти и рационални идеи и нека да го оставим да събере необходимата информация, да проведе съответните преговори, да направи разчети, да ги представи и едва тогава да съдим рационален ли е проектът, безопасен ли е, изгоден ли е финансово за България и т.н. Затова призовавам да оставим правителството спокойно да си свърши работата“, посочи още Румен Радев.", "date": "2018.06.07", "title": "Президентът Румен Радев: За разлика от други нямам началници"}
{"url": "http://www.focus-news.net/news/2018/06/07/2531318/parvan-simeonov-politolog-fokus-zapalva-edna-vazhna-lipsa-v-balgarskoto-publichno-prostranstvo-i-tova-e-lipsata-na-mezhdunarodni-novini.html", "text": "„Фокус“ запълва една важна липса в българското публично пространство и това е липсата на международни новини. Това каза политологът Първан Симеонов по повод 18-ия рожден ден на Агенция „Фокус“.\r\n„Агенция „Фокус“ се превърна в нарицателно в последните години. Спомням си времената, когато думата „агенция“ се използваше с, така да се каже, монопол. Така че „Фокус“ успя да бъде също агенция навремето, което беше постижение. Следващото постижение е, че вие освен агенция – т.е. да разпространявате новини към други медии, успявате да бъдете и сами по себе си медия. А съчетаването на двете не винаги е лесно, но мисля, че ви се отдава. Запълвате една важна липса в българското публично пространство и това е липсата на международни новини. Струва ми се, че при вас човек може да намери много от тях“, каза още Симеонов и посочи, че оценката ми е положителна и то не куртоазно, а мотивирано положителна. \r\n„Хубаво е да продължавате с този фокус върху Балканите и главно Македония, което отличава „Фокус“ и показва, че агенцията има мисия. Хубаво е да продължите и с това производство на съдържание, защото вие произвеждате не просто новинарско, но и доста публицистично съдържание главно на вълните на радио „Фокус“. И това е добре във времена, в които човек може да чуе все по-малко съдържание и все повече една и съща плейлиста от песни. И на фона на това вие правите качествено радио, което е хубаво“, каза още той и уточни, че би поощрил още и разширяването на тематичния обхват на представяните новини и безпристрастността. \r\n„Пожелавам ви разширяване на радио мрежата, не знам дали не сте мислили за програми за външните българи например. Пожелавам, разбира се, и разширяване на обхвата на тези, които ви четат и слушат“, каза още Симеонов.\r\nЦветилена СИМЕОНОВА", "date": "2018.06.07", "title": "Първан Симеонов, политолог: „Фокус“ запълва една важна липса в българското публично пространство и това е липсата на международни новини"}
{"url": "http://www.focus-news.net/news/2018/06/07/2531325/voennovazdushnite-sili-demonstriraha-sposobnosti-pred-komiteta-po-politika-i-sigurnost-na-evropeyskiya-sayuz.html", "text": "Посланиците в Комитета по политика и сигурност на Европейския съюз (КОПС) наблюдаваха демонстрация на военни способности от българските Военновъздушни сили днес, 7 юни, в авиобаза Граф Игнатиево. Това съобщиха от пресцентъра на Министерството на отбраната.\r\nЧленовете на КОПС наблюдаваха изпълнение на задачи, свързани  с охраната на въздушното пространство на Република България в интегрираната система за противовъздушна и противоракетна отбрана на НАТО -„Air Policing“. Бяха демонстрирани и съвместни способности с участието на екипажи от Военновъздушните сили и военнослужещи от 68-ма бригада „Специални сили“ за изпълнение на задача по търсене и спасяване на катапултирал се пилот във вражеска територия.\r\nПредседателят на КОПС Н.Пр. Уолтър Стивънс поздрави българските военнослужещи за добрата подготовка и подчерта, че в контекста на нарастващите заплахи в глобален мащаб, диалогът и сътрудничеството между страните-членки на ЕС в сферата на сигурността се задълбочават, като всяка страна е поела задължението да работи за изпълнението на утвърдените стратегии. \r\nГергана Караджова - пълномощен министър и представител на Република България в КОПС, подчерта важното значение на проведените демонстрации, за да се постигне видимост на приноса и стойността, която имат българските Въоръжени сили както в рамките на НАТО, така и в рамките на Европейския съюз.", "date": "2018.06.07", "title": "Военновъздушните сили демонстрираха способности пред Комитета по политика и сигурност на Eвропейския съюз"}
{"url": "http://www.focus-news.net/news/2018/06/07/2531328/fond-russkiy-mir-kmetovete-na-yaroslaval-i-burgas-podpisaha-sporazumenie-za-pobratimyavane-na-gradovete.html", "text": "Руският град Ярославъл и българският Бургас се побратимиха. Подписите под съответното споразумение поставиха кметовете Владимир Слепцов и Димитър Николов. Ярославъл стана третият руски град, подписал договор за партньорство с Бургас. По-рано побратими станаха Краснодар и Оренбург, предава  Фонд „Русский Мир“.\r\nПриятелските отношения между Ярославъл и Бургас са започнали преди няколко години. Градовете осъществяват няколко съвместни проекта, подкрепят икономически и културни връзки. В резултат на това кметовете са започнали да започнат побратимяване.\r\nПо време на официалната церемония по подписването, която се проведе в българския град Владимир Слепцов отбеляза, че документът ще засили съществуващите топли отношения, които са били установени, както между двата града, както и между Русия и България като цяло.\r\nНа свой ред кметът на Бургас подчерта, че приятелските отношения са основа за успешното двустранно сътрудничество.\r\nНа церемонията присъстваха заместник-кметът на Ярославъл Вячеслав Гаврилов, почетният консул на Русия в Бургас Тонко Фотев и Сергей Терехин, представител на българско-руското общество за дружба „Шипка“. Виктор Турмаков", "date": "2018.06.07", "title": "Фонд „Русский Мир“: Кметовете на Ярославъл и Бургас подписаха споразумение за побратимяване на градовете"}
{"url": "http://www.focus-news.net/news/2018/06/07/2531317/petar-paunov-kmet-na-kyustendil-prisastvieto-na-fokus-v-mediynata-sreda-e-respektirashto-vinagi-e-s-natsionalno-otgovorni-pozitsii-i-mnogo-soliden-zaryad.html", "text": "Присъствието на „Фокус“ в медийната среда е респектиращо - винаги е с национално отговорни позиции и много солиден заряд. Това каза кметът на Кюстендил Петър Паунов по повод 18-ия рожден ден на Агенция „Фокус“.\r\n„Благодарение на поведението на Агенцията и на цялата радио верига, действително съумя да се утвърди един стил във всички български граждани, така че няма как да не бъдем благодарни на „Фокус“, коментира той и посочи, че не вижда никакъв пропуск в работата на медията както относно националната информация, така и относно международната. \r\n„Информацията във „Фокус“ е един огромен поток, какъвто не съм срещал в която и да е агенция в България и в Европа. Пожелавам ви да продължите в същия дух, да запазите стила си и да бъдете благословени, за да може България да пребъдва заради такива като вас“, каза още Паунов.\r\nЦветилена СИМЕОНОВА", "date": "2018.06.07", "title": "Петър Паунов, кмет на Кюстендил: Присъствието на „Фокус“ в медийната среда е респектиращо - винаги е с национално отговорни позиции и много солиден заряд"}
{"url": "http://www.focus-news.net/news/2018/06/07/2531324/prof-vladimir-chukov-arabist-agentsiya-fokus-zadava-yasno-i-kategorichno-evropeyski-standarti-prez-prizmata-na-balgarskite-natsionalni-interesi.html", "text": "Агенция „Фокус“ задава ясно и категорично европейски стандарти, през призмата на българските национални интереси. Това каза арабистът проф. Владимир Чуков по повод 18-ия рожден ден на Агенция „Фокус“. „Вашата агенция за мен е водещата. Това е агенцията, която съобразително съм си сложил в предпочитаните източници – тези, които ме информират мен лично. Наистина пионерска мисия и невероятна реализация. Продължавайте по този начин. Задавате едни критерии, които други агенции много трудно биха стигнали и би ми било много мъчно, ако има някакво снижаване на летвата. Според мен с годините се получава една професионализация, което много силно ме радва и се радвам, че съм част от експертния екип на тази агенция. Мисля, че вие просто сте фокуса на всички онези, които в момента могат да информират по възможно най-добрия начин българската общественост. Допринасяте много за развитието на България. Медиите са много важно нещо и вие задавате ясно, категорично европейски стандарти, през призмата на българските национални интереси“, допълни още той. „Препоръчвам по-добре да структурирате регионалните теми. Просто да се отчитат структурните блокове. Може отделните материали да бъдат разграничени на информативни и аналитични. Вие имате сериозен контингент от експерти – те са водещите. Опитайте се да давате годишна награда по някакви поводи, критерии, сектори. Това ще стимулира силно тези хора и фенове. Това вече ви приляга, защото вече сте сериозна медия, вече сте институция“, допълни още проф. Чуков. „На добър път. Това е 18-тата година, аз много силно бих желал след 1 век, на 118-тата година да бъдете също така жизнени, перспективни и ориентиращи по българската национална и европейска мисъл“, каза още той. \r\nЦветелин ДИМИТРОВ", "date": "2018.06.07", "title": "Проф. Владимир Чуков, арабист: Агенция „Фокус“ задава ясно и категорично европейски стандарти, през призмата на българските национални интереси"}
{"url": "http://www.focus-news.net/news/2018/06/07/2531327/dots-sonya-penkova-nvim-agentsiya-fokus-e-vinagi-s-raka-na-pulsa-na-sabitiyata.html", "text": "Оценката за Агенция „Фокус“ е отлична. Винаги с ръка на пулса на събитията. Агенция, която стои зад много инициативи, свързани с историческата памет на България, с военната памет на България. Адмирации за това към Агенцията и лично към нейния президент Красимир Узунов. Това каза директорът на Националния военноисторически музей доц. Соня Пенкова по повод 18-ия рожден ден на Агенция „Фокус“. „На страниците на Агенцията, събития от културния и образователен спектър на страната винаги присъстват. Това е изключително важно за институции като вашата“, допълни тя. „Вашите новини са толкова широкоспектърни и толкова изключително добре са застъпени мнения на различни страни при всяко събитие. Продължавайте да бъдете такива, каквито сте. Да продължите и навършили вече пълнолетие, да бъдете със същия устрем вървящи напред, със същия професионализъм и зрялост да бъдете в крак със събитията, да бъдете със същата сериозна ангажираност към българската история, нейното популяризиране, към темата за героизма на българската армия, към отразяването на културните събития в страната. Пожелавам много здраве, много успехи и наистина много енергия, за да останете все така най-добрите. Много здраве, все такава енергия, още по-голямо покритие, още по-широка радио верига и все така с перо и слово на пулса на събитията“, заяви още доц. Соня Пенкова.", "date": "2018.06.07", "title": "Доц. Соня Пенкова, НВИМ: Агенция „Фокус“ е винаги с ръка на пулса на събитията"}
{"url": "http://www.focus-news.net/news/2018/06/07/2531320/kommersant-gazprom-vse-oshte-ne-e-obsazhdal-prokarvaneto-na-turski-potok-v-balgariya-prez-cherno-more.html", "text": "Заместник-председателят на „Газпром“ Александър Медведев заяви, че все още не е обсъждано прокарването на второто разклонение на газопровода „Турски поток“ през България от Черно море, пише руският вестник  „Коммерсант“.\r\n„По време на посещението на президента и на министър-председателя на България Румен Радев и Бойко Борисов българската страна постави въпроса защо да не се построи пряко второто разклонение в България, фактически повтаряйки се маршрута на „Южен поток“. Според мен това отразява съжалението на българската страна, че някога тя фактически блокира осъществяването на проекта „Южен поток“, за който всичко бе готово“, заяви Медведев.\r\nТой напомни, че посещенията от България са се състояли съвсем скоро след подписването на междуправителствения протокол с Турция за осъществяването на сухопътната част от второто разклонение на „Турски поток“, където всяка страна е поела определени задължения. Той допълни, че при потвърдени от Европа гаранции, че търсенето на газ ще се увеличи, „Газпром“ е готов да удовлетвори искането. „Ясно е, че за новите обеми ще са нужни нови газотранспортни системи, но все още е рано да се говори как ще се казват те“, допълни Александър Медведев.\r\n„По-рано, руският президент Владимир Путин, след разговори с българския премиер Бойко Борисов, потвърди, че „Газпром“ практически „изработва“ втората нишка от „Турски поток“ от Турция към България. По този начин най-логичният път от гледна точка на развитието на инфраструктурата за „Турския поток“ е този през  България, Сърбия и Унгария - бе одобрен на политическо ниво, въпреки болезнените спомени от  провала на \"Южен поток\", коментира руското издание „Коммерсант“. Виктор Турмаков", "date": "2018.06.07", "title": "„Коммерсант“: „Газпром“ все още не е обсъждал прокарването на „Турски поток“ в България през Черно море"}
{"url": "http://www.focus-news.net/news/2018/06/07/2531330/prof-mihail-konstantinov-pozhelavam-na-fokus-da-prodalzhi-da-raboti-sas-sashtiya-entusiazam-i-efektivnost.html", "text": "Пожелавам ви да продължите да работите със същия ентусиазъм и ефективност. Това каза политическият анализатор проф. Михаил Константинов по повод 18-тия рожден ден на Агенция „Фокус“. „Моята оценка за работата на агенцията е отлична. „Фокус“ е една от най-добрите агенции в България. Достатъчно обективни сте, достатъчно много български и световни информационни източници следите. Имате много интересни рубрики. Особено на мен ми харесват историческите, свързани с историята на Българската армия – това са материали, които няма къде да бъдат прочетени лесно на друго място“, каза още той. \r\nЦветелин ДИМИТРОВ", "date": "2018.06.07", "title": "Проф. Михаил Константинов: Пожелавам на „Фокус“ да продължи да работи със същия ентусиазъм и ефективност"}
{"url": "http://www.focus-news.net/news/2018/06/07/2531326/yordan-yordanov-kmet-na-dobrich-navarshvate-18-godini-zaradi-doverieto-na-horata-kam-vas.html", "text": "Първо, символично да ви честитя пълнолетието, тъй като сте на 18-годишна възраст, а всички български граждани стават пълнолетни тогава. Това каза кметът на Добрич Йордан Йорданов по повод 18-ия рожден ден на Агенция „Фокус“. „Впечатлението ми е че през годините Агенция „Фокус“ е била един от първоизточниците на всички новини. Пълният спектър от новини е налице - в икономическата и политическа тематика, както и в обществения живот“, отбеляза Йордан Йорданов. „Това, което правите, да събирате различни хора на високи постове, хора, които носят отговорност, да си говорите с тях по нормален и достъпен начин, мисля, че е едно преимущество, което трябва да запазите. Тъй като дигиталният свят и изобщо светът всеки ден се променя, не бих казал, че е препоръка, но разговор – на следващ етап да достигнете до всеки един български гражданин във всяка точка по света. Нормално е човек да мисли перспективно и да може да предостави информацията по различни начини и по различни източници“, допълни още той. „Пожелавам ви да вървите със същите темпове и да бъдете все така обективни, да отразявате всеки един момент от обществения живот на България и на света. Да сте здрави, да се развивате по пътя, по който вие си начертаете и вие искате, и да задавате винаги курса на вятъра“, пожела Йордан Йорданов.", "date": "2018.06.07", "title": "Йордан Йорданов, кмет на Добрич: Навършвате 18 години, заради доверието на хората към вас"}
{"url": "http://www.focus-news.net/news/2018/06/07/2531329/evrodeputatat-andrey-novakov-fokus-e-stozher-na-svobodnoto-slovo.html", "text": "„Фокус“ е стожер на свободното слово. Това каза евродепутатът от ГЕРБ/ЕНП Андрей Новаков по повод 18-ия рожден ден на Агенция „Фокус“.\r\n„Още от юношеската ми възраст - откакто проявявам интерес към обществено-политическия живот в страната, „Фокус“ е и остава една от медиите, от която човек може да получи навреме качествена информация. Пожелавам ви да продължите да бъдете такъв стожер на свободното слово и да служите в името на това да правите хората информирани“, каза още Новаков и поясни, че счита, че до момента медията се справя с това прекрасно. \r\n„Пожелавам на целия ви екип да продължите с успехите си. Сигурен съм, че ще го направите‘, каза още евродепутатът.\r\nЦветилена СИМЕОНОВА", "date": "2018.06.07", "title": "Евродепутатът Андрей Новаков: „Фокус“ е стожер на свободното слово"}
{"url": "http://www.focus-news.net/news/2018/06/07/2531321/prof-atanas-tasev-za-rozhdeniya-den-na-agentsiyata-pozhelavam-dalgoletie-dalag-tvorcheski-zhivot-i-mladezhka-bodrost-v-obrabotkata-na-informatsionnite-masivi.html", "text": "За рождения ден на агенцията пожелавам дълголетие, дълъг творчески живот и младежка бодрост в обработката на информационните масиви. Това каза енергийният експерт проф. Атанас Тасев по повод 18-тия рожден ден на Агенция „Фокус“. „Положителна ми е оценката за работата на агенцията до момента. Агенцията е оперативна и с много висока компетентност. Нещо, което трябва да се развива е да се излезе малко от информационния статус и да има и малко по-сериозна аналитична част“, каза още той. „Аз непрекъснато ползвам сайта на агенцията, но бих искал да има повече анализи, повече експертиза, което се прави, но искам повече. За рождения ден пожелавам дълголетие, дълъг творчески живот и младежка бодрост в обработката на информационните масиви, защото по същество агенцията става много сериозен пътеводител в морето от „фейкови“ новини. Това е едно призвание, което следва да се поддържа и в бъдеще“, каза още проф. Тасев. \r\nЦветелин ДИМИТРОВ", "date": "2018.06.07", "title": "Проф. Атанас Тасев: За рождения ден на агенцията пожелавам дълголетие, дълъг творчески живот и младежка бодрост в обработката на информационните масиви"}
{"url": "http://www.focus-news.net/news/2018/06/07/2531334/v-sledvashtiya-programen-period-na-byudzheta-na-es-2021-2027g-za-balgariya-se-planira-uvelichenie-na-kohezionnata-politika-s-8-obzor.html", "text": "В следващия програмен период на бюджета на ЕС (2021-2027г.) за България се планира увеличение на кохезионната политика с 8%. Това стана ясно по време на конференция на тема: „Последиците от дългосрочния бюджет на ЕС за периода след 2020 г. за местните и регионални власти“, провела се в НДК. Събитието беше открито с встъпителни речи на кмета на Велико Търново и председател на Националното сдружение на общините в България (НСОРБ) Даниел Панов, регионалния министър Николай Нанков, кмета на София Йорданка Фандъкова и вицепремиера Томислав Дончев. По думите на кмета Даниел Панов многогодишната финансова рамка на Съюза след 2020 г. трябва да покаже политическата ангажираност на най-високо европейско ниво за благоденствието на европейските граждани. Той изрази надежда от ангажираността на най-високо политическо ниво на Европейската Комисия по кохезията, чийто израз е предложения бюджет от 373 млрд. евро за следващия финансов период 2021-2027 г. Той допълни, че в новата дългосрочна рамка на бюджета, следва да се отрази необходимостта на гражданите от достъп до обществени услуги, жилищно настаняване, инфраструктура и мобилност. „Предложение на комисията, което ще рефлектира върху местните власти е това за националната вноска, която да се начислява върху количеството нерециклирани отпадъци от пластмасови опаковки в размер на 0.8 евро на килограм. Важно е да се уточни как ще става това, какво ще е влиянието върху местните и регионални власти, в чийто компетенции е управлението на отпадъците. И не на последно място, по предложението трябва да се види въздействието му върху гражданите“, допълни Даниел Панов.\r\nМинистърът на регионалното развитие и благоустройството Николай Нанков заяви, че по отношение на кохезионната политика, оперативната програма „Региони в растеж“ е с най-пряко изражение и изменение в нея. От думите му стана ясно, че в следващия програмен период (2021-2027) година за България се планира увеличение на кохезионната политика с 8%. Целта е да се постигнат все по-близки в икономически параметри български региони до средното европейско ниво. По думите на министър Нанков новото законодателство на ЕК за кохезионната политика открива нови перспективи за промяна на подхода в политиката на инвестиране в регионите. Той каза, че бъдещата политика на сближаване ще продължи да играе ролята на силна и пряка връзка между ЕС, неговите региони и неговите градове. Тази политика трябва да бъде насочена по-фокусирано към изравняване на свързаността и достъпа на европейските региони до единен европейски пазар.\r\nВицепремиерът Томислав Дончев допълни, че в ЕС живее под 7% от световното население, но е концентрирана ¼ от световната икономика и 50% от социалното благоденствие на света. Според него, борбата е не просто да бъде запазено, а да бъде развивано. По думите му все още разликите в развитието на отделните региони са до 10 пъти.\r\nКметът на София Йорданка Фандъкова заяви, че за настоящия програмен период 2014-2020 година, София е успяла да привлече 1.2 млрд лева европейско финансиране за изпълнение на 50 проекта. По думите и от 2007 до 2013 година София е реализирала проекти на обща стойност 3 млрд. лева, 2 млрд. от които са били безвъзмездно европейско финансиране, а 1 млрд. от собствения си бюджет. Тя допълни, че за настоящия програмен период 2014-2020 година, София е успяла да привлече средства в размер на 1.2 млрд. лева европейско финансиране за 50 проекта. За 3-тата линия на метрото са привлечени 320 млн. евро безвъзмездна финансова помощ, а с построяването и ще се намалят вредните емисии 93 000 тона годишно. \r\nЦветелин ДИМИТРОВ", "date": "2018.06.07", "title": "В следващия програмен период на бюджета на ЕС (2021-2027г.) за България се планира увеличение на кохезионната политика с 8% (ОБЗОР)"}
{"url": "http://www.focus-news.net/news/2018/06/07/2531333/anton-kisse-asotsiatsiya-na-balgarite-v-ukrayna-fokus-se-polzva-s-golyama-populyarnost-sred-balgarite-v-ukrayna.html", "text": "„Фокус“ се ползва с голяма популярност сред българите в Украйна. Това каза председателят на Асоциацията на българите в Украйна Антон Киссе по повод 18-ия рожден ден на Агенция „Фокус“. „Най-напред искам да кажа, че съм благодарен за сътрудничеството с „Фокус“, тъй като Агенцията дава възможност да представяме всички дейности и събития от живота на българите в Украйна. Тя се грижи българите постоянно да поддържаме връзка. Искам да поздравя лично основателя и главен идеолог на „Фокус“, както и екипа на Агенцията, който създава всички интересни материали“, каза още той.\r\nКиссе посочи, че „Фокус“ се ползва с голяма популярност сред българите в Украйна. „Тук се следят с интерес огромното количество информация и историческите събития, които се публикуват в медията, както и историческите предавания, които слушаме по радиото. Чрез вас българите тук получават важна и нужна информация“, обясни той и пожела на екипа на „Фокус“ да продължават в същия дух.\r\n„Надявам се скоро в Украйна да има и още по-голямо информационно покритие на Радио „Фокус“, за да може информацията да достига до повече хора и тук. Пожелавам на уважаемите журналисти от „Фокус“ по-често да пътуват до Украйна, да посещават нашите събития и да информират читателите си директно от тук“, каза още Киссе.\r\nЦветилена СИМЕОНОВА", "date": "2018.06.07", "title": "Антон Киссе, Асоциация на българите в Украйна: „Фокус“ се ползва с голяма популярност сред българите в Украйна"}
{"url": "http://www.focus-news.net/news/2018/06/07/2531338/prof-nikolay-radulov-novinite-na-fokus-vinagi-sa-tochni-korektni-i-obektivni.html", "text": "Новините на „Фокус“ винаги са точни, коректни и обективни. Това каза експертът по националната сигурност проф. Николай Радулов по повод 18-ия рожден ден на Агенция „Фокус“. Проф. Радулов обясни, че може да даде само най-положителни отзиви за работата на Агенция „Фокус“. „Това, което на мен ми прави впечатление в работата с вас, е, че след като излъчите интервютата в ефир по радиото и направите впоследствие техни новини за Агенцията, те винаги са много точни и коректни. Много харесвам „Фокус“ и ще продължавам да давам интервюта, когато ме потърсите. Пожелавам ви да продължавате да бъдете все така обективни и както и до сега, да давате меродавно мнение по всички въпроси“, каза още той.\r\nЦветилена СИМЕОНОВА", "date": "2018.06.07", "title": "Проф. Николай Радулов: Новините на „Фокус“ винаги са точни, коректни и обективни"}
{"url": "http://www.focus-news.net/news/2018/06/07/2531332/evrokomisaryat-mariya-gabriel-fokus-dava-vazmozhnost-na-nas-kato-grazhdani-da-napravim-svoya-informiran-izbor-a-tova-e-osnovata-na-demokratsiyata.html", "text": "„Фокус“ дава възможност на нас като граждани да направим своя информиран избор, а това е основата на демокрацията. Това каза европейският комисар по цифрова икономика Мария Габриел по повод 18-ия рожден ден на Агенция „Фокус“.\r\n„Истинско удоволствие е да виждаш как професионализмът не е даденост. Професионализмът се отстоява всеки ден с качествено отразяване на новините, с предоставяне на информацията по начин, по който ни се дава възможност на нас като граждани да направим своя информиран избор. А това е основата на демокрацията, това е онзи стълб, който ни позволява като граждани да сме активни и да участваме обществените, политически и икономически дебати“, каза още Мария Габриел и посочи, че това е, което прави Агенция „Фокус“. \r\n„Мога само да ви поздравя и да ви пожелая да продължите да работите с все същата енергия, с ясно вперен поглед в бъдещето, с оценка и уважение към традициите ни и с критичност към всичко, случващо се сега“, коментира още еврокомисарят.\r\nЦветилена СИМЕОНОВА", "date": "2018.06.07", "title": "Еврокомисарят Мария Габриел: „Фокус“ дава възможност на нас като граждани да направим своя информиран избор, а това е основата на демокрацията"}
{"url": "http://www.focus-news.net/news/2018/06/07/2531340/sofiya-vavezhda-se-vremenna-organizatsiya-na-dvizhenieto-za-remont-na-bul-todor-kableshkov.html", "text": "Въвежда се временна организация на движението за ремонт на бул. „Тодор Каблешков“, съобщиха от пресцентъра на Столична община. От 00.00 часа на 8 юни до 24.00 часа на 9 юни се забранява влизането на пътни превозни средства в двете посоки по ул. „Тодор Каблешков“ между локалното пътно платно на бул. „Цар Борис Трети“ и ул. „Майор Горталов“, като ул. „Майор Горталов“ е затворена за движение на превозни средства, както и по южната половина от пътното платно на ул. „Тодор Каблешков“, в участъка при вход-изхода за зареждане на магазин „Кауфланд“.", "date": "2018.06.07", "title": "София: Въвежда се временна организация на движението за ремонт на бул. „Тодор Каблешков“"}
{"url": "http://www.focus-news.net/news/2018/06/07/2531341/xinhua-balgariya-shte-restartira-svoya-proekt-za-yadrenata-elektrotsentrala.html", "text": "Българският вицепрезидент Илиана Йотова заяви, че едно от решенията да се осигури енергийната сигурност на страната е да се поднови проекта за АЕЦ „Белене“, предава  Xinhua.\r\nЙотова заяви това по време на конференция относно българските енергийна сигурност и бъдеще, които изискват развитие на ядрения енергиен сектор на страната.\r\nЙотова заяви, че международният енергиен пазар е все по-сложен и България трябва да запази мястото си на него. „Ядрената индустрия на страната е гаранция за националната и регионалната сигурност“, допълни тя.\r\nВицепрезидентът изрази надежда, че този път въпросът ще може да се реши прагматично, а не да причинява политически сблъсъци и най-накрая АЕЦ „Белене“ да бъде изграден. Виктор Турмаков", "date": "2018.06.07", "title": "Xinhua: България ще рестартира своя проект за ядрената електроцентрала"}
{"url": "http://www.focus-news.net/news/2018/06/07/2531331/d-r-decho-dechev-umbal-sv-ivan-rilski-fokus-e-edna-ot-malkoto-profesionalni-medii-koito-ne-sa-zavisimi.html", "text": "Мисля, че сте една от малкото професионални медии, които не са зависими. Това каза изпълнителният директор на УМБАЛ „Св. Иван Рилски“ д-р Дечо Дечев по повод 18-ия рожден ден на Агенция „Фокус“. „Моята лична оценка е една от най-високите, които обикновен човек може да даде на една медия. Мисля, че сте една от малкото професионални медии, които не са зависими. Винаги давате достъп до мнението и на опонента“. „Пожелавам ви да си останете в този вид и ако никой да не ви „купи“, да се разширите и да имате и телевизия, защото хората имат нужда от това“, допълни той.\r\nЦветелин ДИМИТРОВ", "date": "2018.06.07", "title": "Д-р Дечо Дечев, УМБАЛ „Св. Иван Рилски“: \"Фокус\" е една от малкото професионални медии, които не са зависими"}
{"url": "http://www.focus-news.net/news/2018/06/07/2531343/antoaneta-bares-nkiz-pozhelavam-na-agentsiya-fokus-oshte-10-pati-po-18-godini-polzotvorna-rabota.html", "text": "Пожелавам на Агенция „Фокус“ още 10 пъти по 18 години ползотворна работа. Това каза изпълнителният директор на \"Национална компания индустриални зони\" Антоанета Барес по повод 18-ия рожден ден на Агенция „Фокус“. „Аз съм изключително доволна от това, че вие сте агенция, която поднася новините адекватно, всеобхватно и продължавате да информирате обществеността. Някои от новините научаваме първо от вас“, допълни тя. \r\nЦветелин ДИМИТРОВ", "date": "2018.06.07", "title": "Антоанета Барес, НКИЗ: Пожелавам на Агенция „Фокус“ още 10 пъти по 18 години ползотворна работа"}
{"url": "http://www.focus-news.net/news/2018/06/07/2531336/krasen-stanchev-ikonomist-pozhelavam-na-fokus-da-prodalzhava-v-sashtiya-duh-i-shte-stane-oshte-po-informativna.html", "text": "Пожелавам на „Фокус“ да продължава в същия дух и ще стане още по-информативна. Това каза основателят на Института за пазарна икономика и преподавател в Софийски университет „Св. Климент Охридски“ Красен Станчев по повод 18-тия рожден ден на Агенция „Фокус“. „Постепенно агенцията се утвърди като независима, включително и от първоначалните си пристрастия. Някои предавания са много добри. Обедната коментарна емисия е несравнимо добра“, каза още той. „Това, което е добро трябва да се доразвие като всекидневната информация. Трябва да се наблегне на регионалния аспект – пътища, превозвачи, къде се случва и защо се случва. Що се отнася до информационната агенция, трябва да се доразвие аналитичния елемент“, допълни още Красен Станчев. \r\nЦветелин ДИМИТРОВ", "date": "2018.06.07", "title": "Красен Станчев, икономист: Пожелавам на „Фокус“ да продължава в същия дух и ще стане още по-информативна"}
{"url": "http://www.focus-news.net/news/2018/06/07/2531335/kancho-stoychev-sotsiolog-agentsiya-fokus-se-utvardi-kato-obektivna-nepolitizirana-agentsiya-zashtitavashta-natsionalnite-interesi-i-patriotichnata-tema.html", "text": "Агенция „Фокус“ се утвърди като обективна, неполитизирана агенция, защитаваща националните интереси и патриотичната тема. Това каза социологът Кънчо Стойчев по повод 18-ия рожден ден на Агенция „Фокус“. „Агенцията се утвърди първо като обективна такава, второ – неполитизирана и трето като агенция, защитаваща националните интереси и патриотичната тема, което я отличава от повечето други агенции. Агенция „Фокус“ се оказа изтъкана от българската гледна точка и българщина и това и прави чест. Същевременно екипът, който се изгради през всичките тези години доведе до все по-зряло отразяване на сериозните теми“, каза още той. „Препоръката ми е все така да се продължава в максимално обективен стил и максимално от българска гледна точка. В крайна сметка това е българска информационна агенция. Желая на целия колектив здраве и здраве, това е най-важното. Останалото идва с труд“, допълни Кънчо Стойчев.\r\nЦветелин ДИМИТРОВ", "date": "2018.06.07", "title": "Кънчо Стойчев, социолог: Агенция „Фокус“ се утвърди като обективна, неполитизирана агенция, защитаваща националните интереси и патриотичната тема"}
{"url": "http://www.focus-news.net/news/2018/06/07/2531337/sofiya-vladimirova-sem-otgovornoto-otnoshenie-na-zhurnalistite-na-fokus-e-mnogo-vazhno-vav-vreme-v-koeto-problemat-s-falshivite-novini-stava-vse-po-seriozen.html", "text": "Отговорното отношение на журналистите на „Фокус“ е много важно във време, в което проблемът с фалшивите новини става все по-сериозен. Това каза председателят на Съвета за електронни медии (СЕМ) София Владимирова по повод 18-ия рожден ден на Агенция „Фокус“. „Много важно е, че има медия като Агенция „Фокус“, която се развива по този динамичен начин, защото коректните, достоверни и проверени новини са безспорно актив на нашето време“, каза още Владимирова и посочи, че това, че имаме медия, която по този начин отразява фактите и събитията, е много важно във време като днешното, в което проблемът с фалшивите новини става все по-сериозен. \r\n„Отговорното отношение, което проявявате всички вие - журналистите, работещи в Агенция и Радио „Фокус“, е много важно за обществото. Искам да ви пожелая бъдете здрави, да вървите все по този път напред и да изпълнявате важната си журналистическа мисия все така достойно“, каза още председателят на СЕМ.\r\nЦветилена СИМЕОНОВА", "date": "2018.06.07", "title": "София Владимирова, СЕМ: Отговорното отношение на журналистите на „Фокус“ е много важно във време, в което проблемът с фалшивите новини става все по-сериозен"}
{"url": "http://www.focus-news.net/news/2018/06/07/2531339/prof-gencho-nachev-bolnitsa-sv-ekaterina-prodalzhavayte-da-imate-ostro-oko-i-sluh-za-problemite-koito-ima-v-obshtestvoto.html", "text": "Продължавайте да имате остро око и слух за проблемите, които има в обществото. Това каза директорът на кардиологичната болница \"Св. Екатерина\" проф. Генчо Начев по повод 18-тия рожден ден на Агенция „Фокус“. „По десетобалната система ви оценявам с 9. Ако ви дам 10 ще започнете да се връщате назад. Препоръчвам ви да продължавате да се развивате по същия начин. Има за какво да дерзаете. Имате мнение по всички въпроси, което не натрапвате, а давате факти. Пожелавам преди всичко здраве на всички сътрудници във „Фокус“, защото това е важно“, допълни още проф. Начев.\r\nЦветелин ДИМИТРОВ", "date": "2018.06.07", "title": "Проф. Генчо Начев, болница „Св. Екатерина“: Продължавайте да имате остро око и слух за проблемите, които има в обществото"}
{"url": "http://www.focus-news.net/news/2018/06/07/2531346/41-detsa-ot-balgarskata-obshtnost-v-bosilegrad-pristigat-na-poseshtenie-v-plovdiv.html", "text": "На 9 и 10 юни на посещение в Пловдив ще пристигат 41 деца от българската общност в Босилеград, Сърбия. Това съобщиха за Радио „Фокус“ – Пловдив от Дирекция „Култура и културно наследство“ към Община Пловдив. Инициативата е на Държавната агенция за българите в чужбина, съвместно с Община Пловдив, която поема пребиваването на децата в града. В неделния ден, точно в 10.00 часа, ще започне туристическа обиколка на забележителностите на Пловдив, за нуждите на която Общински институт „Старинен Пловдив“ са осигурили професионални гидове, които ще покажат най-емблематичните места и културно-исторически забележителности в града, избран за Европейска столица на културата през 2019 година.\r\nПреди това, децата ще бъдат посрещнати и поздравени от представители на екипа на ОИ „Старинен Пловдив“ на Римския стадион, където е организирана прожекция на 3D филм. Всички гости ще получат и рекламни сувенири от Пловдив, които да отнесат в родния Босилеград, съобщиха още от Дирекция „Култура и културно наследство“.", "date": "2018.06.07", "title": "41 деца от българската общност в Босилеград пристигат на посещение в Пловдив"}
{"url": "http://www.focus-news.net/news/2018/06/07/2531345/predstoyashti-sabitiya-v-stranata-za-8-yuni-agentsiya-fokus.html", "text": "***\r\nОт 9.00 часа в НДК София ще бъде домакин на конференция на високо ниво, посветена на бъдещето на политиката по сближаване в следващия програмен период. Срещата ще бъде открита от министър-председателя Бойко Борисов и ще се води от вицепремиера Томислав Дончев. В дискусията ще участват също европейският комисар по бюджет и човешки ресурси Гюнтер Йотингер, а от българска страна – министърът за Българското председателство на Съвета на ЕС Лиляна Павлова, министърът на финансите Владислав Горанов и министърът на регионалното развитие и благоустройството Николай Нанков.  \r\n***\r\nВ 09.00 часа в зала „Амброаз Паре“ на Телекомуникационния ендоскопски център при МУ–Плевен, министърът на образованието Красимир Вълчев и ректорът на висшето училище проф. д-р Славчо Томов ще открият Втората международна Хайфу конференция на тема: „Хайфу терапия: клинична практика и бъдещи перспективи“.\r\n***\r\nОт 09.00 часа ще се проведе заседание на Народното събрание. \r\n***  \r\nОт 9.00 часа 4 състав на Специализирания наказателен съд ще гледа делото срещу Евгени К., обвинен в организиране и ръководене на организирана престъпна група. \r\n***  \r\nОт 9.30 часа 6 състав на Специализирания наказателен съд ще гледа делото срещу Лазар Л., обвинен в безстопанственост в особено големи размери. \r\n***\r\nОт 09.30 часа в Центърa за подготовка на ученици за олимпиади на МОН ще бъде отрита VI Национална годишна конференция за глобално образование, която ще се проведе на 8-9 юни.\r\n***  \r\nОт 9.45 часа 2 състав на Специализирания наказателен съд ще гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група. \r\n***  \r\nОт 10.00 часа 10 състав на Специализирания наказателен съд ще гледа делото срещу Цветелин ЦВ., Тихомир В., Пламен А. и др., обвинени в организиране и ръководене на организирана престъпна група. \r\n***\r\nОт 10.00 часа в зала „Бална зала“ и хотел „ИнтерКонтинентал“ ще бъде дадено началото на инициативата „Зелени градове“.  Участие в официалната част ще вземат Йоана Христова – зам.-кмет на СО в направление „Зелена система, екология и земеползване“, Атанаска Николова – зам.-министър на околната среда и водите, Малина Крумова – зам.-министър на регионалното развитие и благоустройството и представители на Европейската инвестиционна банка и PwC.\r\n***\r\nОт 10.30 часа в „Гранд Хотел София“, Асоциацията на българските превозвачи за международни превози и пътищата (АЕБТРИ) ще бъде домакин на 33-тото редовно заседание на Генералната асамблея на Съюза на асоциациите за международни превози в региона на Черноморско икономическо сътрудничество (ЧИС-САМП/BS\r\nEC-URTA). \r\n***  \r\nОт 11.00  часа в централата на АБВ, гр. София, ул. “Врабча“ 23, ръководството на ПП АБВ ще даде пресконференция. В събитието ще участват председателят на партията Румен Петков, членът на НС на АБВ Константин Проданов, зам.-областният председател на партията за област София и председател на общинската структура на АБВ в Правец Венцислав Николов и председателят на АБВ – Ботевград Веселин Василев.\r\n***  \r\nОт 11.00 часа 7 състав на Специализирания наказателен съд ще гледа делото срещу Валери В., Илияна В., Петър А. и др., обвинени в организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция по повод благотворителна изложба, средствата от която ще бъдат предназначени за откриване на Зала „История на книгата” в Националната библиотека „Св. св. Кирил и Методий” (НБКМ).\r\n*** \r\nОт 11.00 часа в изложбена зала „Архиви“ на ул. „Московска“ 5, Държавна агенция „Архиви“ организира пресконференция, за да отбележи за десети пореден път 9 юни - Международния ден на архивите.\r\n***\r\nВ 11.30 часа на летище „София“, Терминал 1,  ще се състои последното за тази година издание на инициативата „Училище за авиация“. Гост-лектор ще бъде кап. Янко Георгиев, пилот и изпълнителен директор на националния въздушен превозвач на България. Той ще запознае децата с пилотската професия и ще ги заведе на вълнуваща среща със самолетните експонати, намиращи се в близост до Терминал 1.\r\n***\r\nОт 14.00 часа 1 състав на Софийския градски съд ще гледа делото срещу О.Д. и Б.Б., подсъдими за укриване и неплащане на данъчни задължения, при което е ощетено Министерство на финансите.\r\n***\r\nОт 14.00 часа в Агенция „Пътна инфраструктура“ ще бъдат отворени офертите на участниците в обществената поръчка за строителен надзор при изграждането на обходния път Рудозем - път II 86 Средногорци – Рудозем и обходен път на гр. Рудозем от км 132+920 до км 135+530.\r\n***\r\nОт 15.00 часа в парк „Заимов“ ще се проведе концерт за активиране на младежи на труда, организиран от Агенцията по заетостта и Оперативна програма „Развитие на човешките ресурси”. \r\n***\r\nОт 18.00 часа в Чехословашкия клуб „Т. Г. Масарик“ ще се състои концерт на словашкия фолклорен танцов състав „Економ“. \r\n***\r\nОт 18.00 часа в блок 34 на бул. \"Вардар\" лидерът на БСП – София Калоян Паргов ще се срещне с членове и симпатизанти от район „Красна поляна“.\r\n***\r\nОт 20.00 часа в Театър Азарян Танцовият спектакъл „Планината Чирчео” ще гостува в София.\r\n***\r\nОт 10.30 часа във фоайето на НЧ „Йордан Йовков-1894г.“ гр. Алфатар ще гостува фотодокументална изложба „Всичко, каквото съм сторил, сторих го за Отечеството“ на Национален музей „Васил Левски”- Карлово.\r\n***\r\nОт 18.00 часа в Огледална зала „Нели Божкова“ ще гостуват участници от Международния хоров фестивал „Черноморски звуци“ – Балчик.\r\n***\r\nОт 19.12 часа във вътрешния двор на Етнографски комплекс „Стария Добрич“ ще бъде представена новата книга на Валя Добринчева „Посвещение\".\r\n***\r\nОт 19.30 часа в Летен театър ще се проведе\r\nКонцерт „Светли щрихи от България“ на Фолклорен ансамбъл „Тракия“ Концерт „Светли щрихи от България“ на Фолклорен ансамбъл „Тракия“.\r\n***\r\nОт 09.00 часа в хотел „Интернационал“ в курорта „Златни пясъци“ ще се състои брифинг, на който ще бъдат дадени подробности за Петата годишна конференция на Българската аутсорсинг асоциация.\r\n***\r\nОт 9.00 часа в Първа аудитория на Медицински университет - Варна ще се проведе първа национална конференция по инсулт с международно участие.\r\n***\r\nОт 9.30 часа в зала 1 на Икономически университет - Варна ще се проведе Национална конференция „Защита срещу дискриминацията: правна уредба, проблеми и тенденции“. \r\n***\r\nОт 16.00 часа в катедралния храм „Успение Богородично“ в град Варна ще бъде пренесена иконата на „Св. Лука Симферополски“ от Украйна.  \r\n*** \r\nОт 11.00 часа в сградата на Регионалната здравна инспекция ще бъде изтеглен жребият за наградите в кампанията „Движи се и победи – пролет 2018”. \r\n*** \r\nОт 12.00 часа в камерна зала на МДТ „Константин Кисимов” ще се състои пресконференция за премиерния спектакъл „Музикантът” на търновския театър. \r\n*** \r\nОт 13.00 часа на открита сцена в парк „Марно поле“ ще се проведе официално откриване на Петнадесети Международен детски ромски фестивал „Отворено сърце“. \r\n*** \r\nОт 14.00 часа в парк „Марно поле“ ще се проведе информационна кампания за активиране на неактивни младежи по проект „Готови за работа“, организирана от Дирекция „Бюро по труда“. – предстояща\r\n*** \r\nОт  18.00 часа ще се проведе дефиле на участниците във фестивала „Отворено сърце“ по ул. „Васил Левски“ /от Студ.стол №2 до Централна поща/. \r\n*** \r\nОт 19.00 часа ще бъде излъчена  прожекция на филма „За идентичността и ромската интелигенция“ /мястото на провеждане не е уточнено все още/. \r\n***\r\nОт 09.00 часа в Държавен архив Враца ще се състои Ден на отворените врати - Международен ден на архивите и представяне на личния архив на географа Георги Павлов.\r\n*** \r\nОт 15.00 часа в парк „Градска градина“ ще започне ХХII-ри Регионален преглед на старата градска песен „Божури“. \r\n*** \r\nОт 17.30 часа в парк „Градска градина“ ще се проведе Фолклорна палитра. От 19.00 ще има фолклорен концерт на оркестър „Елит фолк“, а от 21.00 часа – на сестри Диневи. \r\n***\r\nОт 10.00 часа в Регионална библиотека „Гео Милев” – Детски отдел, I етаж, ще се проведе регионална изследователска краеведска конференция на тема „Музика за векове”, посветена на 120 годишнината от рождението на композитора и диригента Дико Илиев.\r\n***\r\nОт 17.30 часа в Малък салон, Дворец на културата, ще се състои концерт на Камерен оркестър „Орфей” и ученици от Обединената школа по изкуства към ОК Дворец на културата, диригент Райчо Христов.\r\n***\r\nОт 19.00 часа пред читалището в с. Вискяр ще се състои честване на 85 години НЧ “Св. Св. Кирил и Методий-1933 г.“  и Традиционен събор.\r\n***\r\nВ 10.00 часа в Рапортната зала на Клиниката по ортопедия и травматология на УМБАЛ „Свети Георги“ ще се състои брифинг по повод на интересни медицински случая. \r\n***\r\nВ 11.00 часа в заседателната зала на Община Пловдив ще бъде представена шампионската титла на България по мини футбол за 2018г, спечелена от КЦМ 2000 ГРУП.\r\n***\r\nВ 11.00 часа в „Лимакон ивент център” ще се проведе трето издание на форума „Аз променям моето училище“.\r\n***\r\nОт 15.00 часа на Гребната база ще се състои демонстрация за спасяване при водни инциденти и оказване на първа долекарска помощ. \r\n***\r\nОт 17.00 часа в заседателна зала на УМБАЛ-Пловдив ще се проведе курс „Първи грижи за новороденото” за бъдещи и настоящи родители. \r\n*** \r\nОт 10.00 часа в Център за подготовка на специалисти ,бул. „Бургаско шосе” № 12, ще се се състои тържествен ритуал по полагане на военна клетва от новоназначени войници. \r\n***  \r\nОт 11.00 часа в заседателната зала на администрацията областният управител ще даде пресконференция. \r\n***\r\nОт 11.30 часа в Сесийната зала на община Смолян (бул. „България“ № 12) ще се проведе регионален дискусионен форум на Европейския парламент на тема: „Целенасочена подкрепа за планинските региони – възможности и проблеми“\r\n***\r\nОт 14.00 часа ,  в зала 2 , ет. 2 в сградата на общинска администрация, на бул. „Цар Симеон Велики“ № 107, Община Стара Загора организира изложба на представените проекти във връзка с проведения открит конкурс по реда на ЗОП за обект: \"Стара Загора - град на поетите.\r\n***\r\nОт 18.00 часа в Художествена галерия „Жорж Папазов“ ще се състои церемония по награждаване на лауреатите в Десетото издание на Националния конкурс за млади художници и писатели „Душата на един извор“. В 16.30 часа в Културно-информационен център „Безистен“ ще бъде представена книгата „Въпреки бурите“. Нейният автор Росен Карамфилов е победител в раздел „Литература“, във възрастова група 20 - 25 години в тазгодишното издание на конкурса.", "date": "2018.06.07", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2018/06/07/2531351/inzh-violeta-ilieva-ruo-burgas-gotovi-sa-rezultatite-ot-natsionalnoto-vanshno-otsenyavane-po-balgarski-ezik-i-matematika.html", "text": "Готови са резултатите от Националното външно оценяване по български език и математика и се знае кои  училища са  с най-добър резултат в областта. Това каза за Радио „Фокус – Бургас инж. Виолета Илиева, началник на Регионално управление на образованието – Бургас.\r\n„Тази година различното е, че класирането ще бъде в точни. Изключение прави първият модул по двата учебни предмета, които се включват като оценки в дневника на класа“, каза още Илиева.\r\nПо думите й  в класацията на училищата, според резултатите  на първите места  по математика  са  Природоматематическа гимназия „Акад. Никола Обрешков“, Първо частно основно училище, ОУ „П. К. Славейков“,  СУ „Димчо Дебелянов“,  ОУ „Климент Охридски“, ОУ „Братя Миладинови“, „ОУ „В. Априлов“, ОУ “П. К. Яворов“ и училище „Антон Страшимиров“. По български език  първите две места са същите, на трето място - ОУ „Климент Охридски“, ОУ „П.Р. Славейков“, ОУ „Св. св. Кирил и Методий“, следвани от ОУ „П. К. Яворов“  и  ОУ „Братя Миладинови“.\r\n„Това са почти същите училища като други години, които просто си разменят местата в челната десятка“, допълни Илиева.\r\nВеселина НИКОЛОВА", "date": "2018.06.07", "title": "Инж. Виолета Илиева, РУО-Бургас: Готови са резултатите от Националното външно оценяване по български език и математика"}
{"url": "http://www.focus-news.net/news/2018/06/07/2531344/ivan-nikolov-kits-bosilegrad-pozhelavam-na-fokus-vse-taka-rodolyubivo-da-otstoyava-balgarskata-natsionalna-kauza-izvan-predelite-na-balgariya.html", "text": "Пожелавам на „Фокус“ да е все така настойчива и все така родолюбиво да отстоява българската национална кауза извън пределите на България. Това каза председателят на Културно-информационен център на българското национално малцинство „Босилеград” в Сърбия по повод 18-ия рожден ден на Агенция „Фокус“. „Отлична е оценката ни за работата на агенцията до момента. Много добре сътрудничим с агенцията. Всички значими събития в западните покрайнини и всяка информация предоставена от Културно-информационен център на българското национално малцинство „Босилеград” в Сърбия е посрещната с необходимото внимание от агенцията. Самата информационна агенция се ангажира изключително много с въпросите, свързани с Македония, така че нашата оценка е отлична“, допълни още той. „Забелязваме, че все повече хора споделят информацията, която излиза във „Фокус“. Явно оказва влияние върху националното самосъзнание на българското население и дава кураж на хората, които отстояват българската кауза, че тяхната информация, техните нужди, болки и проблеми срещат отзвук в българското общество“, допълни той. „Препоръчвам за в бъдеще по-координирана акция на терен. Да се обръща повече внимание върху събитията, които се случват в региона, в западните покрайнини на Македония и това, което се случва в Белград. Там често има доста провокативни събития. Пожелавам на „Фокус“ да е все така настойчива и все така родолюбиво да отстоява българската национална кауза извън пределите на България“, каза още Иван Николов.\r\nЦветелин ДИМИТРОВ", "date": "2018.06.07", "title": "Иван Николов, КИЦ-Босилеград: Пожелавам на „Фокус“ все така родолюбиво да отстоява българската национална кауза извън пределите на България"}
{"url": "http://www.focus-news.net/news/2018/06/07/2531347/komisar-aleksi-stratiev-agentsiya-fokus-absolyutno-se-nalozhi-kato-sigurno-myasto-za-istinski-novini.html", "text": "Агенция „Фокус“ абсолютно се наложи като сигурно място за истински новини. Това каза в интервю за Радио „Фокус“ експертът по пътна безопасност комисар Алекси Стратиев по повод 18-годишното присъствие на Агенцията в българската медийна среда. Според него „Фокус“ е сред най-обективните медии у нас, поднасяйки много смислена и разумна информация за всички граждани. „Просто искам да пожелая такъв успех и през следващите години и всичко най-добро на целия екип. Всеки, който ползва „Фокус“ задължително, ежедневно и постоянно е информиран с най-важните новини не само у нас, но и по света“, добави комисар Стратиев. По думите му е важно, че темата за пътната безопасност е силно засегната в медията, тъй като именно тя касае човешки животи. Той каза още, че не би желал по никакъв начин „Фокус“ да ограничава и богатата си палитра от важни обществено-политически теми, неизменно присъстващи в информационния му поток.", "date": "2018.06.07", "title": "Комисар Алекси Стратиев: Агенция „Фокус“ абсолютно се наложи като сигурно място за истински новини"}
{"url": "http://www.focus-news.net/news/2018/06/07/2531348/bozhin-bozhinov-kmet-na-topolovgrad-fokus-e-nay-dobrata-agentsiya-kam-momenta-v-balgariya.html", "text": "„Фокус“ е най-добрата агенция към момента в България. Това каза кметът на Тополовград Божин Божинов по повод 18-ия рожден ден на Агенция „Фокус“. „Отзивите за работата на медията са прекрасни и очевидно това остава забелязано и звън границите на страната ни“, поясни Божинов. Кметът не пожела да даде препоръки за бъдещата работа на „Фокус“ с аргументацията, че в медията се работи професионално е се преследва перфекционизма. „Искам да пожелая на Агенция „Фокус“ да бъде все така обективна и реална и да продължи да изразява мнението на българския народ. Желая също крепко здраве на целия екип и на президента на Агенция и Радио „Фокус“ Красимир Узунов“, допълни Божин Божинов. По думите му, благодарение именно на Агенция „Фокус“, в община Тополовград се е развил историческият туризъм.", "date": "2018.06.07", "title": "Божин Божинов, кмет на Тополовград: „Фокус“ е най-добрата агенция към момента в България"}
{"url": "http://www.focus-news.net/news/2018/06/07/2531349/georgi-kostov-direktor-agentsiya-mitnitsi-pozhelavam-na-fokus-nikoga-po-nikakav-nachin-da-ne-otstapva-ot-obektivnostta-koyato-pri-vas-e-zavoyuvana-pozitsiya.html", "text": "Пожелавам на „Фокус“ никога по никакъв начин да не отстъпва от обективността, която при вас е завоювана позиция. Това каза изпълнителният директор на Агенция „Митници“ Георги Костов по повод 18-ия рожден ден на Агенция „Фокус“. „Имам поглед върху дейността на агенцията от последните 10 години. Никога по никакъв начин не съм бил огорчен от дейността на медията. За мен тя е безпристрастна, обективна и изчистена от всякакъв жълт оттенък, което я прави уникална за нашата медийна среда“, каза още той. „Вашите кореспонденти никога не акредитират една новина. Винаги я проверяват, информирани са и ако новината на пръв поглед е противоречива винаги търсят потвърждение от независим източник, което е хубаво“, допълни той.\r\nЦветелин ДИМИТРОВ", "date": "2018.06.07", "title": "Георги Костов, директор Агенция „Митници“: Пожелавам на „Фокус“ никога по никакъв начин да не отстъпва от обективността, която при вас е завоювана позиция"}
{"url": "http://www.focus-news.net/news/2018/06/07/2531350/south-china-morning-post-kitay-mozhe-da-izprati-svoi-iztrebiteli-kato-saprovod-na-poleta-na-kim-chen-un-kam-singapur.html", "text": "Източник от ВВС на Южна Корея съобщи, че китайските власти могат да изпратят изтребители за съпровождане на полета, с който лидерът на Северна Корея Ким Чен-ун ще пристигне в Сингапур, където ще се срещне с президента на САЩ Доналд Тръмп, пише South China Morning Post.\r\n„Съпровождането на ръководителя на държавата с изтребители е един от най-високите протоколи за сигурност“, заяви източникът, пожелал да остане анонимен. „Ако Китай предложи съпровождане, това може да е сигнал до САЩ и Южна Корея, че Китай решително подкрепя режима на Ким Чен-ун“, допълни той.\r\nПредставители на Белия дом по-рано съобщиха, че срещата ще се състои на 12 юни в Сингапур. Началото на срещата е планирано за 9:00 часа сутринта местно време (4:00 българско).   Виктор Турмаков", "date": "2018.06.07", "title": "South China Morning Post: Китай може да изпрати свои изтребители като съпровод на полета на Ким Чен-ун към Сингапур"}
{"url": "http://www.focus-news.net/news/2018/06/07/2531352/prof-d-r-lalko-dulevski-iss-pozhelavam-na-fokus-i-sled-18-godini-da-se-radva-na-sashtiya-i-oshte-po-golyam-uspeh.html", "text": "Пожелавам на Агенция \"Фокус\" и след 18 години да се радва на същия и още по-голям успех. Това каза председателят на Икономическия и социален съвет (ИСС) проф. д-р Лалко Дулевски по повод 18-ия рожден ден на Агенция „Фокус“. „Агенцията е много коректна и точна, своевременно отразяваща всички събития медия. Умее да усеща пулса на събитията и най-актуалните новини на деня“, каза още той. „Пожелавам на „Фокус“ да има все такъв хубав и компетентен екип, и гледащ в далечното бъдеще ръководител“, допълни още Дулевски.\r\nЦветелин ДИМИТРОВ", "date": "2018.06.07", "title": "Проф. д-р Лалко Дулевски, ИСС: Пожелавам на \"Фокус\" и след 18 години да се радва на същия и още по-голям успех"}
{"url": "http://www.focus-news.net/news/2018/06/07/2531354/parlamentat-dade-zelena-svetlina-na-proekta-aets-belene-obzor.html", "text": "Парламентът прие предложението на ГЕРБ и „Обединени патриоти“ за възобновяване на търсенето на възможности за изграждане на АЕЦ „Белене“. Депутатите възложиха на министъра на енергетиката Теменужка Петкова да търси възможности за реализация на проекта, съвместно със стратегически инвеститор, на пазарен принцип, без държавна гаранция, чрез отделяне на активите и пасивите за проекта в отделно дружество. С приемането на решението депутатите възложиха на министъра да организира и контролира провеждането на преговори с потенциални инвеститори. А до 31 октомври - да предприеме действия за разработване на процедура за избор на стратегически инвеститор и да предложи възможности за структурирането на проекта. Теменужка Петкова ще бъде задължена да информира депутатите периодично за предприетите действия и резултатите от преговорите. От ГЕРБ препоръчват МС да предприеме действия по отмяна на решението за спирането на „Белене“ при поставените в решението условия. Депутатите отхвърлиха предложението на БСП за отмяна на решението за прекратяване изграждането на АЕЦ „Белене“ от 2012 г. \r\nОт парламентарната трибуна министър Петкова обяви, че правителството има желанието, намерението и политическата воля да търси решение по проекта АЕЦ „Белене“. След гласуването тя коментира, че ръцете на правителството вече са развързани. „Много е важно процедурата да бъде добре конструирана, публична и прозрачна, с обективни критерии“, заяви Теменужка Петкова. „Да се надяваме, че инвеститорският интерес, който към момента е заявен, ще бъде препотвърден“, посочи министърът.  Тя прогнозира, че ако строителството започне в максимално бързи срокове, АЕЦ „Белене“ може да бъде готова в следващите 7-8 години. \r\nДебатите в пленарна зала продължиха над 3 часа. От опозицията заявиха, че с проекторешението си за АЕЦ „Белене“, ГЕРБ „връзват ръцете“ на Министерския съвет в преговорния процес. Зам.-председателят на ПГ на БСП Жельо Бойчев попита: „Преговорите няма да ги водя аз или Таско Ерменков, а правителството. На него ли нямате доверие“. От ГЕРБ обаче не се съгласиха с твърдението, че нямат доверие на кабинета. „Проекторешението ни за АЕЦ „Белене“ е на базата на внесения от министъра на енергетиката доклад“, изтъкна депутатът Александър Ненков.  Председателят на ПГ на ГЕРБ Цветан Цветанов призова проектът АЕЦ „Белене“ да бъде на пазарен принцип, защото комунизмът си е заминал. „47 години АЕЦ „Белене“ е в кота нула. Ако обвинявате ГЕРБ за спирането на проекта - имали сте възможност да го направите 38 години преди да дойдем на власт“, коментира Цветан Цветанов. От „Обединени патриоти“ обявиха, че искат реализация на проекта АЕЦ „Белене“ на пазарен принцип, с гаранция, че потребителят няма да плаща по-скъп ток. Според ДПС обаче дебатът за „Белене“ е подвеждане на Народното събрание, защото премиерът Бойко Борисов не присъства.  „Смятах, че ГЕРБ вече са приключили списъка с неправилните решения. Явно, че списъкът още е дълъг“, посочи депутатът Рамадан Аталай.\r\nБиляна ИВАНОВА", "date": "2018.06.07", "title": "Парламентът даде „зелена светлина“ на проекта АЕЦ „Белене“ (ОБЗОР)"}
{"url": "http://www.focus-news.net/news/2018/06/07/2531342/prof-hristo-pimpirev-fokus-e-mnogo-uvazhavana-i-chetena-mediya-zashtoto-ne-se-vliyae-ot-politicheski-pristrastiya.html", "text": "„Фокус“ е много уважавана и четена медия, защото не се влияе от политически пристрастия. Това каза директорът на Българския антарктически институт проф. Христо Пимпирев по повод 18-ия рожден ден на Агенция „Фокус“.\r\n„Моето мнение е, че появата на „Фокус“ в началото на новия 21-ви век е абсолютно навременно за българската медийна среда. Защото Агенцията предава новините такива, каквито са. И именно на момента усеща какво трябва да се предаде и как да се предаде, без да бъде завоалирано, без да се влияе от политически пристрастия“, каза още проф. Пимпирев и посочи, че заради това, че е безпристрастна, медията е и много уважавана и четена. \r\n„Препоръките ми са „Фокус“ да продължи все така да бъде новатор – да има нови идеи, да продължи да бъде честна и пряма, както е била досега. Разбира се, винаги има какво повече да се желае – например да обръща внимание повече на културата, на науката, на постиженията на българите. Тоест, да не обръща внимание на лошите новини преди всичко, а да повдига самочувствието на българина, тъй като ние имаме нужда от самочувствие, имаме нужда да се гордеем от това, че действително сме една стара и просперираща нация. Пожелавам на Агенция „Фокус“ да бъде все така дейна и още дълги, дълги години да бъде следена от българския читател. И защо не да стане и една балканска и европейска агенция, защото ние сме част от Европа“, коментира проф. Пимпирев.\r\nЦветилена СИМЕОНОВА", "date": "2018.06.07", "title": "Проф. Христо Пимпирев: „Фокус“ е много уважавана и четена медия, защото не се влияе от политически пристрастия"}
{"url": "http://www.focus-news.net/news/2018/06/07/2531353/inzh-doncho-atanasov-api-fokus-raboti-ne-samo-za-barzoto-i-tochno-informirane-na-auditoriyata-no-i-za-obedinenieto-okolo-rodolyubivi-kauzi-i-nasarchavaneto-na-patriotizma-sred-mladoto-pokolenie.html", "text": "Сърдечно искам да честитя от името на Агенция „Пътна инфраструктура“ 18-ия рожден ден на Агенция „Фокус“ и поздравявам екипа на първата българска частна информационна агенция. Това е медия, която от създаването си досега работи не само за бързото и точно информиране на аудиторията, но и за  обединението около родолюбиви каузи и насърчаването на патриотизма сред младото поколение. Това каза председателят на УС на Агенция „Пътна инфраструктура” инж. Дончо Атанасов по повод 18-я рожден ден на Агенция „Фокус“. „Пожелавам Ви да бъдете все така енергични и обективни към фактите, защото доверието е най-голямото признание за журналистическия труд. Искам да пожелая на целия екип здраве щастие и професионални успехи и честит празник“, добави той.\r\nИнж. Атанасов заяви, че на сайта на агенцията иска да откривам позитивното и всичко това, което се прави за модернизацията на страната. „Това е, което ще възпитава и ще развива положителните качества на младото поколение да уважават труда. В България се случват хубави неща, България се модернизира, строи се и  хората живеят всеки ден по-добре и по-добре“, добави той.", "date": "2018.06.07", "title": "Инж. Дончо Атанасов, АПИ: „Фокус“ работи не само за бързото и точно информиране на аудиторията, но и за обединението около родолюбиви каузи и насърчаването на патриотизма сред младото поколение"}
{"url": "http://www.focus-news.net/news/2018/06/07/2531356/d-r-todor-kantardzhiev-fokus-dava-vyarna-traktovka-na-vazhni-sabitiya-svarzani-s-obshtestvenoto-zdrave.html", "text": "„Фокус“ дава вярна трактовка на важно събития, свързани с общественото здраве. Това каза д-р Тодор Кантарджиев, директор на Националния център по заразни и паразитни болести, по повод 18-ия рожден ден на Агенция „Фокус“.\r\n„По отношение информирането на обществото за здравни заплахи, свързани най-вече с разпространение на заразни болести, работата на Агенция „Фокус“ е отлична. За кратко време тя успява да филтрира важната информация и да я предостави на обществото“, каза още д-р Кантарджиев и посочи, че медията е характерна с това, че винаги използва мнения на експерти и то от няколко източника и дава вярна трактовка на събития, свързани с общественото здраве. \r\n„И искам да благодаря на колегите от „Фокус“, които са млади хора и много добре вършат своята работа, информирайки без да създават паника и без да използват гръмки заглавия, неотговарящи на текста на съобщението. Поздравявам екипа за професионалната работа и винаги с удоволствие общувам и работя с „Фокус“, защото винаги предава максимално точно това, което съм казал. Пожелавам на „Фокус“ още много години така важната за обществото работа да бъде вършена както досега“, каза още той.\r\nЦветилена СИМЕОНОВА", "date": "2018.06.07", "title": "Д-р Тодор Кантарджиев: „Фокус“ дава вярна трактовка на важни събития, свързани с общественото здраве"}
{"url": "http://www.focus-news.net/news/2018/06/07/2531357/vidin-kmetat-ognyan-tsenkov-otkri-detska-ploshtadka-i-futbolno-igrishte-v-zhk-stroitel.html", "text": "Кметът на община Видин Огнян Ценков откри детска площадка и футболно игрище в жилищен комплекс „Строител“, съобщиха от пресцентъра на Общината. Новите придобивки се намират на кръстовището на улиците „Редута” и „Патриарх Евтимий”. На официалното им откриване присъстваха кметът на Община Видин Огнян Ценков, председателят на Общински съвет – Видин Генади Велков, заместник-кметът Венци Пасков, общински съветници, строителят Владимир Велков, спортистите от детската школа към футболен клуб „Бдин-1923“и ученици от ОУ „Любен Каравелов”. На събитието дойдоха много деца и жители на квартала.\r\nВладимир Велков сподели, че на този терен доскоро е имало една стара постройка, а днес той се превръща в приказно място за игра на открито, което е още една стъпка за благоустрояване на градската среда и за осигуряване на повече места за забавления и спортни занимания.\r\nС приветствие към всички се обърна кметът на Община Видин Огнян Ценков: ”Сигурен съм, че както аз, така и всички присъстващи тук сме изпълнени с радост заради прекрасния повод, който ни събира. Изграждането на обектите става възможно с  общите усилия – на вас, жителите на квартала, на строителите и на Община Видин. Затова, че се възползваха от възможностите на програмата „Местни инициативи“ на Община Видин, по която се финансират малки проекти на стойност 2 000 лв. Резултатът е тази детска площадка с модерни и безопасни съоръжения за игра” , каза Ценков. Той изказа своята благодарност към строителя за личната му инициатива и финансовата подкрепа от негова страна, както и на жителите на квартала за проявената от тях активност.\r\nКметът на Общината, председателят на Общинския съвет и строителят заедно прерязаха лентата и официално откриха обектите.\r\nОгнян Ценков пожела на децата здраве, усмивки и ги призова да пазят детската площадка, за да могат да я ползват дълго време. Той им раздаде футболни топки и лакомства, осигурени от Владимир Велков.\r\nПразникът завърши с футболна среща на малки врати между състезателите от Детски футболен клуб „Бдин-1923“.", "date": "2018.06.07", "title": "Видин: Кметът Огнян Ценков откри детска площадка и футболно игрище в ж.к. „Строител“"}
{"url": "http://www.focus-news.net/news/2018/06/07/2531355/d-r-emil-karaivanov-kmet-na-asenovgrad-vyarvam-che-chrez-informatsionna-agentsiya-fokus-dobrite-novini-pristigat-parvi-i-navsyakade.html", "text": "Вярвам, че чрез Информационна агенция „Фокус“ добрите новини пристигат първи и навсякъде. Това се посочва в поздравителен адрес, изпратен от кметът на Асеновград д-р Емил Караиванов по повод 18-ия рожден ден на Агенция „Фокус”. „Изключително ми е приятно да Ви поздравя по случай празника на Информационна агенция „Фокус\"! Всяко начало е трудно, но Вие сте доказали за тези 18 години своето заслужено място в медийното и информационно пространство на България! Радвам се, че Община Асеновград има доверен партньор във Ваше лице, защото е лесно да се работи с професионалисти, на които може да се разчита! Вярвам, че чрез ИА „Фокус“ добрите новини пристигат първи и навсякъде“, заявява кметът д-р Караиванов. „Желая здраве, сили и успехи на Вас и всички Ваши журналисти, репортери и служители. Нека празникът Ви бъде изпълнен с много позитивност и хубави моменти!“, се посочва още в поздравителния адрес.", "date": "2018.06.07", "title": "Д-р Емил Караиванов, кмет на Асеновград: Вярвам, че чрез Информационна агенция „Фокус“ добрите новини пристигат първи и навсякъде"}
{"url": "http://www.focus-news.net/news/2018/06/07/2531361/ministar-temenuzhka-petkova-18-godini-agentsiya-fokus-e-simvol-na-obektivna-zhurnalistika-bezsporen-profesionalizam-i-korektnost.html", "text": "Поздравявам екипа на Информационна агенция „Фокус“ с навършването на пълнолетие. Вече 18 години ежедневно доказвате, че „Фокус“ е символ не само на най-висок стандарт за обективна журналистика, но и мярка за безспорен професионализъм и коректност. Това каза министърът на енергетиката Теменужка Петкова по повод 18-ия рожден ден на Агенция „Фокус“. „Смятам, че съвместната ни работа се развива изключително добре. В Министерството на енергетиката разчитаме много на вашия висок професионализъм“, заяви тя. „Чрез Вас българските граждани могат да научат първи за развитието на актуалните теми от енергийния отрасъл, чувствителните въпроси за това как либерализираме енергийния пазар и какви възможности за избор осигурява това за всеки гражданин, какво правим, за да гарантираме повече конкуренция в областта на газовите доставки и много други въпроси, които са изключително важни за енергийния сектор в България“, посочи Теменужка Петкова. „От сърце Ви пожелавам да бъдете все така дръзновенни и вдъхновени. Пожелавам Ви сили, упоритост в утвърждаването на тази марка сред все по-широк кръг от българското общество“, каза още министър Петкова.\r\nБиляна ИВАНОВА", "date": "2018.06.07", "title": "Министър Теменужка Петкова: 18 години Агенция „Фокус“ е символ на обективна журналистика, безспорен професионализъм и коректност"}
{"url": "http://www.focus-news.net/news/2018/06/07/2531359/evrodeputatat-eva-maydel-gerbenp-iskam-da-vi-pozhelaya-da-si-postavyate-oshte-po-visoki-tseli-i-v-sledvashtite-18-godini-da-stanete-informatsionen-lider-na-balkanite.html", "text": "Искам да ви пожелая да си поставяте още по-високи цели и в следващите 18 години да станете информационен лидер на Балканите. Това каза евродепутатът от ГЕРБ/ЕНП Ева Майдел по повод 18-ия рожден ден на Агенция „Фокус“. „Моята оценка за работата на „Фокус“ е 6+. Поздравления за това, че изключително обективно, конкретно и навременно информирате широката общественост за важните събития. Пожелавам много здраве на вашия екип, професионални и нови покорени върхове“, допълни тя. „Бих искала да показваме малко повече в обществото успелите ни примери – младите и социалните ни предприемачи. Да говорим повече за постиженията, които българи правят като иновации на световно ниво. По този начин повдигаме самочувствието на нашата страна. Подобряваме и образа на страната ни пред всеки, който би искал да посети страната или да инвестира в нея. Медиите са основни съюзници върху това да работим за подобряването и по-светлия изглед на страната ни“, каза още тя.\r\nЦветелин ДИМИТРОВ", "date": "2018.06.07", "title": "Евродепутатът Ева Майдел, ГЕРБ/ЕНП: Искам да ви пожелая да си поставяте още по-високи цели и в следващите 18 години да станете информационен лидер на Балканите"}
{"url": "http://www.focus-news.net/news/2018/06/07/2531364/ivaylo-kalfin-fokus-e-edna-ot-nay-dobrite-informatsionni-agentsii-koyato-zavoyuva-myastoto-si-ne-samo-v-stranata-no-i-izvan-balgariya.html", "text": "Пожелавам ви да сте здрави и да определяте стандартите в информационната дейност в бъдеще. Това каза  вицепремиерът и министър на труда и социалната политика във второто правителство на Бойко Борисов  Ивайло Калфин по повод 18-тия рожден ден на Агенция „Фокус“. „Мисля, че това е една от най-добрите информационни агенции, която завоюва мястото си не само в страната, но и извън България. Мисля, че за всеки, който се интересува от бърза и достоверна информация, Агенция „Фокус“ му я предоставя“, допълни още той. \r\nЦветелин ДИМИТРОВ", "date": "2018.06.07", "title": "Ивайло Калфин: \"Фокус\" е една от най-добрите информационни агенции, която завоюва мястото си не само в страната, но и извън България"}
{"url": "http://www.focus-news.net/news/2018/06/07/2531360/meglena-kunevabivsh-evrokomisar-novinite-na-agentsiya-fokus-se-prevezhdat-i-razprostranyavat-sred-evropeyskata-komisiya.html", "text": "Новините на Агенция „Фокус“ се превеждат и разпространяват сред Европейската комисия. Това каза заместник-министър председателят по координация на европейските политики и институционалните въпроси в периода 2014-2017 г. и бивш европейски комисар Меглена Кунева по повод 18-ия рожден ден на Агенция „Фокус”. „Тези 18 години съвпадат с времето, в което започнах преговорите за Европейския съюз. Всичките ми политически усилия до голяма степен са били съпътствани от интереса, който вашата агенция е проявявала към тези теми. Имам лична причина да кажа „На добър час“ за следващите години и да благодаря за това, което сте направили до тук“, допълни тя. „За мен поддържането на интереса на информационен поток, който ни дава информация за света и прави добри анализи и коментари, свързани с европейската тематика е много важно. Без добра информационна среда няма как да съзряваме като общество“, каза още Кунева. „Още нещо – Агенция „Фокус“ се чете в Брюксел. Това е част от новините, които се превеждат и се разпространяват сред Европейската комисия. Всички тези неща ме карат да ви пожелая много интересна работа по-нататък и много нови попълнения от журналисти. За мен агенцията са хората преди всичко. Усъвършенстването на журналистите и разтварянето на техния хоризонт е най-важното. Има имена в световната журналистика, които човек търси и това искам да пожелая на агенцията – да има такива автори, които хората търсят и искат да прочетат. На добър час и благодаря за тези 18 години“, допълни бившият еврокомисар.\r\nЦветелин ДИМИТРОВ", "date": "2018.06.07", "title": "Меглена Кунева,бивш еврокомисар: Новините на Агенция „Фокус“ се превеждат и разпространяват сред Европейската комисия"}
{"url": "http://www.focus-news.net/news/2018/06/07/2531362/ministar-krasimir-valchev-ostanete-lideri-sred-elektronnite-medii-i-ne-spirayte-da-zadavate-ton-za-formirane-na-obshtestveno-mnenie.html", "text": "Най-сърдечно ви поздравявам за рождения ден на медията. Бъдете продуктивни и запомнящи се. Останете лидери сред електронните медии с фокус към важните теми и истината. Не спирайте да задавате тон за диалог и за формиране на обществено мнение. Това каза министърът на образоването Красимир Вълчев пред Радио „Фокус“ по повод 18-ия рожден ден на Агенция „Фокус“. „Желая много здраве на целия екип, вдъхновение и мотивация. Оценката ми произтича от добрата ползотворна работа, която имаме, от отразяването на значимите събития. Пожелавам ви да запазите високата оценка не толкова от мен, колкото от всички ваши читатели и слушатели“, добави той. Министърът добави като препоръка, че би искал да открива повече експертни мнения и коментари и при възможност да се включват видеа от новините“, каза още Красимир Вълчев.", "date": "2018.06.07", "title": "Министър Красимир Вълчев: Останете лидери сред електронните медии и не спирайте да задавате тон за формиране на обществено мнение"}
{"url": "http://www.focus-news.net/news/2018/06/07/2531363/holding-bdzh-agentsiya-fokus-e-simvol-na-pluralizam-profesionalno-podnesena-i-dostoverna-informatsiya-i-bezpristrastno-predstavyane-na-sabitiyata.html", "text": "Агенция „Фокус\" е символ на плурализъм, професионално поднесена и достоверна информация и безпристрастно представяне на събитията. Това се посочва в поздравителен адрес, изпратен от „Холдинг БДЖ\" ЕАД по повод 18-ия рожден ден на Агенция „Фокус\".\r\n„За изминалите 18 години информационна агенция „Фокус\" се утвърди като една от водещите институции в своята област, допринасящи с дейността си за доброто осигуряване на българския информационен пазар. Агенция „Фокус\" е символ на плурализъм, професионално поднесена и достоверна информация и безпристрастно представяне на събитията\", пише още в поздравителния адрес.\r\n„В динамичното време на промени, в което живеем, българската журналистика носи на плещите си изключителна отговорност - да следи всички важни процеси, събития и проблеми, свързани с развитието на страната, и да информира по достъпен и ефективен начин обществото за тях. Тази задача е трудна, но енергичният и високоотговорен екип на „Фокус\" вече цели осемнадесет години я изпълнява по блестящ начин, което утвърди медията като стандарт за качество и професионализъм.\r\nПродължавайте да бъдете все така бърз и обективен източник на информация за всичко, където се случва в момента на събитието, защото това е вашето най-голямо предимство!Бъдете здрави и много успешни!\", се посочва още в поздравителното съобщение.", "date": "2018.06.07", "title": "„Холдинг БДЖ\": Агенция „Фокус\" е символ на плурализъм, професионално поднесена и достоверна информация и безпристрастно представяне на събитията"}
{"url": "http://www.focus-news.net/news/2018/06/07/2531368/georgi-shopov-istoricheski-muzeya-peshtera-nay-chesto-se-daryavat-predmeti-ot-bita-ot-razlichni-periodi-na-istoriyata.html", "text": "Най-често на Историческия музей в Пещера се даряват предмети от бита от различни периоди на историята, които се включват и в различни експозиции, каза за Радио „Фокус” – Пазарджик Георги Шопов, директор на Историческия музея в Пещера. Всички предоставени предмети се записват в специална книга за даренията, а дарителите получават документ за дарение. „Най-интересните предмети, дарявани през годините са предимно неща от бита – сърп, паламарка и шиник. Дрехи също са дарявани през годините – женски сукмани и български и румънски дрехи от времето на Възраждането. Има и тъкани черги. Най-големият предмет е сандък, вид домашна ракла от миналото. Дарителят е турчин и винаги се отзовава, ако разполага с интересни предмети”, каза още Шопов. Предметите, от които музеят се нуждае, най-често са предмети от бита, които да дават реална картина за бита и живота на българите в миналото. Принципно всяка година през май се провежда Месец на дарителството, уточни Шопов.\r\nАлбена ЖИЛЕКОВА", "date": "2018.06.07", "title": "Георги Шопов, Исторически музея – Пещера: Най-често се даряват предмети от бита от различни периоди на историята"}
{"url": "http://www.focus-news.net/news/2018/06/07/2531366/ministar-lilyana-pavlova-s-profesionalna-etika-korektnost-uporitost-i-posledovatelnost-agentsiya-fokus-se-prevarna-v-informatsionen-lider.html", "text": "Честит 18-и рожден ден на Агенция „Фокус“. Поздравявам лично Красимир Узунов и целия екип на агенцията за професионализма, с който успяха за тези години да превърнат медията в информационен лидер на пазара със своята професионална етика, коректност, упоритост и последователност. Това каза министърът за Българското председателство на Съвета на ЕС Лиляна Павлова по повод 18-ия рожден ден на Агенция „Фокус“. „Това са изключително важни качества, които доказват медията като достойна, безпристрастна и обективна. Неслучайно толкова години тя стои стабилно на медийния пазар“, заяви тя. „Агенция „Фокус“ за изминалите 18 години имаше куража да дава всички гледни точки по проблемите. Да отстоява журналистическите стандарти и в същия момент да дава възможност всяка гледна точка да бъде казана и представена, независимо от политическата ситуация и конюнктура“, посочи Лиляна Павлова и допълни, че това е много важно, защото да бъдеш журналист е призвание. „Агенция „Фокус“ доказа, че е професионалист, за което Ви поздравявам от сърце“, каза още министър Павлова.\r\nЛюба АЛЕКСИЕВА", "date": "2018.06.07", "title": "Министър Лиляна Павлова: С професионална етика, коректност, упоритост и последователност Агенция „Фокус“ се превърна в информационен лидер"}
{"url": "http://www.focus-news.net/news/2018/06/07/2531372/predstoyashti-mezhdunarodni-sabitiya-za-8-yuni-agentsiya-fokus.html", "text": "Главният преговарящ на ЕС за Брекзит Мишел Барние ще проведе пресконференция, на която ще говори за британското предложение за ирландската граница.\r\n*** Първи ден от срещата на високо равнище на \"Г-7\" като ще се проведат серия от двустранни срещи преди групов обяд и преговори на кръгла маса.\r\n*** Общото събрание на ООН ще избере пет непостоянни страни членки на Съвета за сигурност на Световната организация.\r\n*** Руският президент Владимир Путин ще проведе среща с китайския си колега Си Дзинпин.\r\n***", "date": "2018.06.07", "title": "Предстоящи международни събития за 8 юни (Агенция \"Фокус\")"}
{"url": "http://www.focus-news.net/news/2018/06/07/2531373/prezidentat-rumen-radev-v-tryavna-petko-slaveykov-i-negovite-savremennitsi-vizhdaha-dostoyniya-balgarin-kato-chovek-s-visoko-natsionalno-saznanie-i-zhivi-rodovi-traditsii.html", "text": "И днес нашите деца продължават да четат с удоволствие и да откриват красотата в стиховете и поемите на баща и син Славейкови. Нужно е обаче да насърчаваме изучаването на хуманистичните завети на тези двама велики българи. Това заяви президентът Румен Радев в Трявна, където участва в откриването на националните Славейкови празници, съобщиха от прессекретариата на държавния глава. Президентът посети града заедно със съпругата си Десислава Радева за официалното начало на културното събитие, което се състои под патронажа на държавния глава.   \r\nДържавният глава припомни, че Петко Славейков и неговите съвременници просветители - Каравелов и Вазов, са посветили делото си на патриотичното възпитание, на борбите за национална свобода и социално равенство. „Те виждаха достойния българин като човек  с високо национално съзнание и живи родови традиции“, отбеляза Румен Радев и допълни, че Пенчо Славейков на свой ред е видял в българина огромните възможности и потенциала на отделната личност.   \r\nБлагодарение на традиционните вече за Трявна  празници цяла България може да почете стожерите на националния дух, на словото и на естетиката – Пенчо и Петко Славейкови. „Двамата остават сред най-значимите фигури в ерата на нашето духовно пробуждане и културен възход на нашата страна“, подчерта президентът. \r\nДържавният глава пожела на участниците в Славейковите празници през 2018 г. – ученици, актьори, художници и книгоиздатели, вдъхновени и успешни изяви. Румен Радев поздрави и жителите на Трявна с думите: „С удоволствие винаги идвам в града ви не само защото е красив и самобитен, а хората – приветливи и отзивчиви, а защото вие сте запазили своя възрожденски облик и дух, тачите своя род и традиции.   \r\nПреди да участва в откриването на Славейковите дни, президентът и съпругата му разгледаха Националната гимназия за приложни изкуства „Тревненска школа“. Училището е единственото в страната, което съхранява и развива традициите на тревненската възрожденска иконописна и дърворезбарска школа. Държавният глава поднесе цветя пред паметниците на Пенчо Славейков и на Петков Славейков. Румен Радев и Десислава Радева се срещнаха и с кмета на Трявна Дончо Захариев.", "date": "2018.06.07", "title": "Президентът Румен Радев в Трявна: Петко Славейков и неговите съвременници виждаха достойния българин като човек с високо национално съзнание и живи родови традиции"}
{"url": "http://www.focus-news.net/news/2018/06/07/2531365/kanal-5-makedoniya-zoran-zaev-zayavi-che-sporat-za-imeto-mezhdu-makedoniya-i-gartsiya-shte-bade-reshen-mnogo-barzo.html", "text": "На журналистически въпрос кога ще се проведе очакваният телефонен разговор с гръцкия премиер Алексис Ципрас, македонският министър-председател Зоран Заев отговори, че звъненето на телефона може да бъде от македонска страна, но точното време или дата все още не са известни, предава македонският телевизионен   „Канал 5“.\r\n„ Може би ще се обадим в Атина и се надявам, че ще бъде много бързо. Не бих дал други коментари освен съвместното изявление, издадено от Министерството на външните работи. В него се  разказва, че наистина сме много близо“, заяви Заев. Той добави, че той би искал телефонният разговор да се проведе още утре, но има време до срещата на високо равнище на Европейския съвет на 28 и 29 юни.\r\nПремиерът изрази увереност, че ако се стигне до споразумение за името, на срещата на високо равнище на НАТО, която ще се проведе на 11 и 12 юли, ще се отправи дълго очакваната покана за пълноправно членство в Алианса и ще започне ратификацията в парламентите на страните-членки . Виктор Турмаков", "date": "2018.06.07", "title": "„Канал 5“ (Македония): Зоран Заев заяви, че спорът за името между Македония и Гърция ще бъде решен много бързо."}
{"url": "http://www.focus-news.net/news/2018/06/07/2531369/izvestiya-spored-vladimir-putin-instseniranoto-ubiystvo-na-arkadiy-babchenko-e-kontraproduktivno.html", "text": "Според президента на Русия Владимир Путин инсценираното „убийство“ на журналиста Аркадий Бабченко е контрапродуктивно. Той заяви това на 7 юни след „Директната линия“, пише „Известия“.\r\n„Всяка инсценировка е контрапродуктивна, от каквото и да е предизвикана. Общо повече, ако тя се изнесе на международната арена. Знаете как реагираха вашите колеги в международните организации, свързани с журналистическата дейност. Всички осъдиха това действие на украинските власти като провокация“, заяви президентът.\r\nПутин изрази надежда, че в бъдеще подобни инсценировки няма да се повтарят. При това той призова всички да се замислят как да осигурят сигурността на журналистическата дейност и достъпа на гражданите до свободната информация.\r\nНа 29 май украинските медии разпространиха съобщение че Бабченко е убит, а властите на Украйна веднага обвиниха Русия за него. На следващия ден Службата за безопасност на Украйна призна, че журналистът е жив, а нападението инсценирано, за да се предотврати готвено срещу него покушение. Самият Бабченко присъства на пресконференцията на специалните служби. Виктор Турмаков", "date": "2018.06.07", "title": "„Известия“ : Според Владимир Путин инсценираното убийство на Аркадий Бабченко е контрапродуктивно"}
{"url": "http://www.focus-news.net/news/2018/06/07/2531375/v-novata-glavna-kvartira-na-nato-v-bryuksel-zapochna-redovnata-sreshta-na-ministrite-na-otbranata-na-stranite-chlenki-na-nato.html", "text": "Редовната среща на министрите на отбраната на страните-членки на НАТО започна днес, 7 юни,  в новата Главна квартира на НАТО в Брюксел. В нея участва заместник министър-председателят по обществен ред и сигурност и министър на отбраната на Република България Красимир Каракачанов. Това съобщиха от пресцентъра на Министерството на отбраната.\r\nНепосредствено преди началото на срещата беше проведено отделно заседание във формат съюзници, участващи в инициативата „Концепция рамкова държава“, под ръководството на Германия.\r\nОсновният форум започна с обсъждане на подготовката на предстоящата Среща на върха на НАТО, която ще се проведе на 11-12 юли 2018 г. Фокусът на дискусиите беше справедливото споделяне на тежестите и отговорностите в Алианса, включително изпълнението на ангажимента за инвестиции в отбраната.\r\nМинистрите обсъдиха развитието на възпиращия и отбранителен потенциал на НАТО и съгласуваността на усилията на съюзниците в тази област. Бяха дискутирани и рамката за Юга, предприетите от НАТО действия за модернизация и адаптация, които включват адаптация на Командната структура на Алианса, както и промените на институционално ниво.\r\nВ своето изказване министър Каракачанов отбеляза задоволство от постигнатия напредък по реализацията на възпиращия и отбранителен потенциал на Алианса, особено за способностите на НАТО за предоставяне на бърз и адекватен отговор на всяка потенциална заплаха, отчитайки комплексния им характер. Като водещи теми от дневния ред в това направление отбеляза инициативата за повишаване на готовността на силите, концепцията за усилване и осигуряване на зоната на отговорност на върховния главнокомандващ на съюзните сили на НАТО. За нас, като крайморска държава, е изключително обнадеждаващо намерението на Алианса да усили военноморския си потенциал и да реализира в пълен обем утвърдените мерки за адаптирано предно присъствие. \r\nВ допълнение, министър Каракачанов предложи обмислянето на нов подход в НАТО за координацията на публичните послания, включително чрез провеждане на неформални работни срещи на националните директори по връзки с обществеността.\r\nПредстои работна вечеря, на която ще бъдат обсъдени ролята на НАТО в противодействието на тероризма и проектирането на стабилност в периферията на Алианса. В това направление основен приоритет е трансформирането на дейностите на Алианса в подкрепа на Ирак чрез провеждане на небойна мисия. \r\nВ рамките на срещата днес министър Каракачанов и министърът на отбраната на Черна гора Предраг Бошкович подписаха „Протокол за сътрудничество между Министерството на отбраната на Република България и Министерството на отбраната на Черна гора в областта на военното образование и подготовка“.", "date": "2018.06.07", "title": "В новата Главна квартира на НАТО в Брюксел започна редовната среща на министрите на отбраната на страните-членки на НАТО"}
{"url": "http://www.focus-news.net/news/2018/06/07/2531371/18-godini-agentsiya-fokus-mediya-ot-profesionalisti-za-profesionalisti-obzor-v.html", "text": "Агенция „Фокус“ е медия от професионалисти за професионалисти. Това споделят институциите и партньорите на Агенция „Фокус” по повод 18-ия рожден ден на медията. Точно преди 18 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.Народният представител от ПГ на ГЕРБ Десислава Атанасова пожела на „Фокус“ да продължава в същия дух - да е безкомпромисна в качеството на новинатаФолклористът проф. Георг Краев отбеляза, че на 18 години традицията повелява на „баш ергенина“ да се връзва пояс, който „Фокус“ е успял да си вържете много преди това. Народният представител от ПГ на ДПС Джейхан Ибрямов пожела: „Бъдете първенци в поднасянето на необходимата информация, която да бъде достъпна за всички български граждани“.Председателят на Националния браншови съюз на хлебопекарите и сладкарите Мариана Кукушева отбеляза: „Всички знаем, че ако искаме истината, трябва да я потърсим във „Фокус“.Кметът на Община Ямбол Георги Славов заяви, че Информационна Агенция „Фокус“ е една от любимите агенции на българина, защото винаги ни запознава с актуалната обстановка и отразява обективно събитията. Народният представител от ПГ на ГЕРБ Спас Гърневски посочи, че „Фокус“ дава много истина на хората“.Заместник-председателят на Народното събрание и депутат от ПГ на ДПС д-р Нигяр Джафер пожелава на Агенция „Фокус“ да продължава да бъде винаги на пулса на събитията, както е до този момент. Вицепремиерът и министър на отбраната Красимир Каракачанов заяви, че „Фокус“ е една патриотична българска медия, която освен че информира читателите и слушателите си за актуалните новини в България, на Балканите и по света, ги възпитава и в един дух на български патриотизъм, запознава ги с историята и запълва много от пропуските, които нашата образователна система създава в главите на младите български поколения, които не си познават българската родна история. Главният държавен здравен експерт д-р Ангел Кунчев отбеляза, че Агенция „Фокус“ е еталон за новинари в България. Според експертът на антитероризъм Христо Смоленов bункцията на Агенция „Фокус“ е съвършено уникална - това е медия от професионалисти за професионалисти. Зоран Трайчевски, директор на Агенция за аудио и аудиовизуални услуги в Македония, каза, че Агенция „Фокус“ е много популярна не само в границите на България, но и на целите Балкани. \r\nВ интервю за Радио „Фокус“ председателят на Съвета за електронни медии София Владимирова отбеляза, че „Фокус“ безспорно е важна, коректна, точна и достоверна медия.Проф. Божидар Димитров изтъкна, че Агенция „Фокус“ е единствената, която поддържа патриотичните линии в своите изяви.Ген. Кирчо Киров, началник на Националната разузнавателна служба в периода 2002-2012 г., каза, че“ Фокус“ защитава националните ни интереси и, че това е пътят, по който трябва да вървят всички останали медии. \r\nСпоред проф. д.и.н. Валерия Фол Агенция „Фокус“ продължава да е една обективна медия без фалшиви и жълти новини. Председателят на Българския червен кръст Христо Григоров отбеляза, че българският народ и българското медийно пространство имат нужда от „Фокус“ за запазване на българщината. \r\nСпоред говорителят на Националната здравноосигурителна каса (НЗОК) Багряна Маркова Агенция „Фокус“ през тези години успя да се опази от изкушението да тръгне по най-лесния път на фалшивите новини или на новините, които насят в себе си икономически, политически и всякакви други интереси. Кметът на Община Каварна Нина Ставрева поздравяви „Фокус“ за куража да търси истината и диалога, както и че е незаменим източник на достоверна информация за милиони българи. Председателят на АБВ Румен Петков mожелава на „Фокус“ още десетилетия наред да е нужната на България медия за нашето самочувствие, като част от демократична Европа. Н.В. Цар Симеон Сакскобургготски заяви: „Слушам почти всеки ден радио „Фокус“ и виждам вече, че покривате вече почти цялата страна. И историческите теми, които припомняте на хората по един много интересен начин, правят впечатление“ и пожела на медията поне още 18 години работа.\r\nСпоред археологът проф. Николай Овчаров Агенция „Фокус“ е най-целенасочената от информационните агенции и действително отразява най-обективно новините.Наргиз Гурбанова, извънреден и пълномощен посланик на Република Азербайджан в България, приветства професионализма на репортерите и новинарските екипи на Агенция „Фокус“. „Мога много да говоря за Агенция „Фокус“, една от най-успешните български информационни агенции“, допълни тя. Политологът проф. Александър Маринов пожела на „Фокус“ да продължава да си носи кръста, защото не е лесно да информираш обективно и честно. Председателят на Градския съвет на БСП – София и член на Изпълнителното бюро на БСП Калоян Паргов пожела на „Фокус“ да продължава да бъдете информационния лидер на България.Историкът проф. Пламен Павлов отбеляза, че „Фокус“ предоставя може би най-качествената и най-бърза информация за събития, които са свързани с българския политически и културен живот. Ректорът на УНСС проф. Стати Статев пожела още по-големи успехи и по-добро сътрудничество. Служебният министър-председател на Република България за периода 6 август 2014 г. – 7 ноември 2014 г. Георги Близнашки отбеляза, че „Много добро впечатление прави обстоятелството, че акцентът на работата на Агенция „Фокус“ пада върху патриотичното възпитание.Министърът на правосъдието на Република България Цецка Цачева пожела на агенцията да я има винаги в медийната среда. „Имаме нужда от Агенция „Фокус““, допълни тя.Арабистът проф. Владимир Чуков отбеляза, че Агенция „Фокус“ задава ясно и категорично европейски стандарти, през призмата на българските национални интереси. Енергийният експерт проф. Атанас Тасев пожела дълголетие, дълъг творчески живот и младежка бодрост в обработката на информационните масиви.", "date": "2018.06.07", "title": "18 години Агенция „Фокус“ - медия от професионалисти за професионалисти (ОБЗОР V)"}
{"url": "http://www.focus-news.net/news/2018/06/07/2531376/balgariya-komentari-v-svetovnite-medii-agentsiya-fokus.html", "text": "Българският вицепрезидент Илиана Йотова заяви, че едно от решенията да се осигури енергийната сигурност на страната е да се поднови проекта за АЕЦ „Белене“, предава  Xinhua.\r\nЙотова заяви това по време на конференция относно българските енергийна сигурност и бъдеще, които изискват развитие на ядрения енергиен сектор на страната.\r\nЙотова заяви, че международният енергиен пазар е все по-сложен и България трябва да запази мястото си на него. „Ядрената индустрия на страната е гаранция за националната и регионалната сигурност“, допълни тя.\r\nВицепрезидентът изрази надежда, че този път въпросът ще може да се реши прагматично, а не да причинява политически сблъсъци и най-накрая АЕЦ „Белене“ да бъде изграден.\r\n***\r\n Руският град Ярославъл и българският Бургас се побратимиха. Подписите под съответното споразумение поставиха кметовете Владимир Слепцов и Димитър Николов. Ярославъл стана третият руски град, подписал договор за партньорство с Бургас. По-рано побратими станаха Краснодар и Оренбург, предава  Фонд „Русский Мир“.\r\nПриятелските отношения между Ярославъл и Бургас са започнали преди няколко години. Градовете осъществяват няколко съвместни проекта, подкрепят икономически и културни връзки. В резултат на това кметовете са започнали да започнат побратимяване.\r\nПо време на официалната церемония по подписването, която се проведе в българския град Владимир Слепцов отбеляза, че документът ще засили съществуващите топли отношения, които са били установени, както между двата града, както и между Русия и България като цяло.\r\nНа свой ред кметът на Бургас подчерта, че приятелските отношения са основа за успешното двустранно сътрудничество.\r\nНа церемонията присъстваха заместник-кметът на Ярославъл Вячеслав Гаврилов, почетният консул на Русия в Бургас Тонко Фотев и Сергей Терехин, представител на българско-руското общество за дружба „Шипка“.\r\n***\r\nЗаместник-председателят на „Газпром“ Александър Медведев заяви, че все още не е обсъждано прокарването на второто разклонение на газопровода „Турски поток“ през България от Черно море, пише руският вестник  „Коммерсант“.\r\n„По време на посещението на президента и на министър-председателя на България Румен Радев и Бойко Борисов българската страна постави въпроса защо да не се построи пряко второто разклонение в България, фактически повтаряйки се маршрута на „Южен поток“. Според мен това отразява съжалението на българската страна, че някога тя фактически блокира осъществяването на проекта „Южен поток“, за който всичко бе готово“, заяви Медведев.\r\nТой напомни, че посещенията от България са се състояли съвсем скоро след подписването на междуправителствения протокол с Турция за осъществяването на сухопътната част от второто разклонение на „Турски поток“, където всяка страна е поела определени задължения. Той допълни, че при потвърдени от Европа гаранции, че търсенето на газ ще се увеличи, „Газпром“ е готов да удовлетвори искането. „Ясно е, че за новите обеми ще са нужни нови газотранспортни системи, но все още е рано да се говори как ще се казват те“, допълни Александър Медведев.\r\n„По-рано, руският президент Владимир Путин, след разговори с българския премиер Бойко Борисов, потвърди, че „Газпром“ практически „изработва“ втората нишка от „Турски поток“ от Турция към България. По този начин най-логичният път от гледна точка на развитието на инфраструктурата за „Турския поток“ е този през  България, Сърбия и Унгария - бе одобрен на политическо ниво, въпреки болезнените спомени от  провала на \"Южен поток\", коментира руското издание „Коммерсант“.\r\n***\r\nБългарският посланик в Ереван Мария Павлова Цоцоркова-Каймакчиева съобщи, че до края на месеца парламентът на България ще ратифицира споразумението за всеобхватно и разширено сътрудничество между Армения и ЕС, предава АрмИнфо.\r\n„Както вече го заявихме, имаме намерение в близко време да ратифицираме рамковото споразумение Армения-ЕС. До края на юни, мисля, парламентът на България ще ратифицира документа“, заяви дипломатът.\r\nРамковото споразумение е подписано на 24 ноември 2017 г. в Брюксел. До момента в ЕС то е ратифицирано от Литва и Естония.", "date": "2018.06.07", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/06/07/2531370/krasimir-uzunov-fokus-shte-spre-da-sashtestvuva-kogato-veche-ne-sashtestvuvat-balgari.html", "text": "„Фокус“ ще спре да съществува, когато вече не съществуват българи. Това каза в интервю за Радио „Фокус“ президентът на Агенция и Радио „Фокус“ Красимир Узунов по повод 18-ия рожден ден на медията. „В началото заедно с трима-четирима човека решихме, че трябва да направим нещо, което може би не си давахме сметка какво трябва да стане, но при всички положения трябваше да е канал за информация“, поясни Узунов. Според него основната задача на медията е била да се преодолее съществуващия дотогава държавен монопол върху информацията. „Защото информацията не може да бъде затворена, светът се променя и трябва да има алтернативни източници. В началото се гледаше с недоверие на едно такова нещо, защото има стандарт, по който се работи. Оттам нататък времето и постоянството натежаха. Нещата се обърнаха при случаи като „Кербала“, когато при атентата в база „Индия“ изпреварихме всички с три часа“, коментира Красимир Узунов. Той допълни, че бързината в журналистиката дава много, тъй като трудно се доказва „бащинството“ на информацията, ако тя не е отразена 3-4 часа след даденото събитие. „Когато имаме наистина много добра балканска информация, ние сме продаваеми като информация, в добрия смисъл на думата, в цяла Европа и в целия свят“, каза още президентът на Агенция и Радио „Фокус“.", "date": "2018.06.07", "title": "Красимир Узунов: „Фокус“ ще спре да съществува, когато вече не съществуват българи"}
{"url": "http://www.focus-news.net/news/2018/06/07/2531374/the-washington-post-spored-donald-tramp-sreshtata-mu-s-kim-chen-un-shte-bade-poveche-ot-fotosesiya.html", "text": "Президентът на САЩ Доналд Тръмп заяви, че очакваната му среща със севернокорейския лидер Ким Чен-ун е добре подготвена и ще бъде нещо повече от „фотосесия“, пише  The Washington Post.\r\n„Мисля, че съм готов за срещата на високо равнище вече от дълго време. Тя ще бъде много повече от фотосесия“, заяви Тръмп по време на съвместна пресконференция с японския министър-председател Шиндзо Абе. \r\n„Срещата ще бъде много плодотворна и вълнуваща“, допълни той.\r\nСъщевременно Тръмп отговори отрицателно на журналистически въпроси дали на срещата в Сингапур ще играе на голф със севернокорейския лидер и дали на нея ще присъства бившият американски баскетболист Денис Родман, който е личен приятел на Ким Чен-ун. „Харесвам Родман. Той е добро момче. Но не е поканен“, заяви президентът на САЩ. Виктор Турмаков", "date": "2018.06.07", "title": "The Washington Post: Според Доналд Тръмп срещата му с Ким Чен-ун ще бъде повече от фотосесия"}
{"url": "http://www.focus-news.net/news/2018/06/07/2531367/yanka-takevasbu-agentsiya-fokus-e-obektivna-tochna-i-aktualna-navremenno-podava-informatsiya-na-svoite-chitateli.html", "text": "„Агенция „Фокус“ е много обективна, много точна и актуална - навременно подава информация на своите читатели. Това каза Янка Такева, председател на Синдиката на българските учители по повод 18-ия рожден ден на Агенция „Фокус“. „Фокус“ е един от най-добрите социални партньори, които отразяват обективната истина на Синдиката. Оценка, която по шестобалната система е шестица, а по американското оценяване е 100 точки. Продължавайте в тази посока“, каза Такева.\r\n„Моето желание и моята мечта е с г-н Красимир Узунов и Синдиката на българските учители да издадем един алманах за всички учители-герои, които са участвали във войните за просвещението на България, много революционери като Христо Ботев, като Левски, Захари Захариев. Както по-късно в Първата световна и Втората световна война много учители и герои са загинали за Отечеството. Аз смятам, че това ще бъде нещо, което за първи път ще се направи в България. Що се отнася за най-ново време, Синдиката на българските учители издаде своя алманах за най-добрите учители, които носят високия приз „Най-добрият учител на годината“ от 90-та година до днешно време и струва ми се, че те трябва да бъдат по-добре популяризирани в обществото. България има добра образователна система, има добри учители, има изключително мотивирани ученици, има много отговорни родители и тези хора трябва да се поощряват, защото това са хората, които допринасят за брутния вътрешен продукт на държавата и ние трябва да им отдадем необходимото внимание“, добави още Янка Такева.\r\n„Като информация бих искала да открия повече неща, които са свързани с политики, които са насочени към социалните дейности, към децата, учениците и възрастните хора. Както казват някои класици, пък и съвременни педагози, България, когато нейните хора имат най-голяма нужда и потребност да бъдат в семейството си, дават децата си още от ранна възраст на ясли, а когато трябва да гледат родителите и да се радват на децата си по домовете, които са строили, децата ги остават в старчески домове. Социалната политика показва как се управлява една държава и какво й е отношението към обществото“, сподели г-жа Такева.\r\n„Искам всички да бъдат все така мотивирани, все така всеотдайни, все така красиви и млади, защото екипът е изключително мотивиран, знаещ и можещ. Аз и сега смятам, че вие сте на първа позиция и все така да продължавате да бъдете най-търсения информационен канал, защото е много хубаво, когато човек стане сутрин и пусне радио „Фокус“ или търси радио „Фокус“, когато пътува, или търси да прочете в интернет какво е написала Агенция „Фокус“, така че продължавайте“, пожела г-жа Янка Такева.", "date": "2018.06.07", "title": "Янка Такева,СБУ: Агенция „Фокус“ е обективна, точна и актуална - навременно подава информация на своите читатели"}
{"url": "http://www.focus-news.net/news/2018/06/07/2531383/vidin-natovaren-e-trafikat-po-glaven-pat-e-79-v-oblastta.html", "text": "Натоварен е трафикът по главен път Е-79 във Видинска област, каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. „Панония“.\r\nАнна ЛОЗАНОВА", "date": "2018.06.07", "title": "Видин: Натоварен е трафикът по главен път Е-79 в областта"}
{"url": "http://www.focus-news.net/news/2018/06/07/2531380/reuters-razdeleno-ot-tramp-nato-otkriva-edinstvo-vav-vazpiraneto-na-rusiya.html", "text": "Министрите на отбраната на НАТО се събират в Брюксел, за да обсъдят последните си планове за възпиране на Русия, докато се опитват да не разкриват раздразнението си от наложените от САЩ мита върху метилатие, предава  Reuters.\r\nВременно поставяйки настрани различията си министрите са се разбрали по план за защита на Алианса срещу засилващата се руска морска мощност, както и за начините по които войските ще могат да се придвижват по-бързо по Европа.\r\n„Има различия, свързани по въпросите като търговията, климатичните промени и иранското ядрено споразумение“, заяви генералният секретар на НАТО Йенс Столтенберг. „Имаме несъгласия между съюзниците, но стоим заедно като НАТО, когато става дума за основната задача – взаимната отбрана“, допълни той.\r\nНа свой ред министърът на отбраната на Германия Урсула Фон дер Лайен заяви, че им „теми, предизвикващи спорове“, но и че „атмосферата и сътрудничеството между нас са пълни с доверие“.\r\nПрезидентът на САЩ Доналд Тръмп очаква срещата на външните министри да бъде своеобразна подготовка на скорошната на високо равнище на Алианса през юли, на която трябва да се говори за увеличаването на националните разходи за отбрана до исканите от него 2% от БВП. Виктор Турмаков", "date": "2018.06.07", "title": "Reuters: Разделено от Тръмп, НАТО открива единство във възпирането на Русия"}
{"url": "http://www.focus-news.net/news/2018/06/07/2531377/ertgartsiya-kritichni-24-chasa-i-protivorechiya-na-varha-po-vaprosa-za-reshavane-na-imeto-na-bivshata-yugorepublika.html", "text": "Критични 24 часа и противоречия на върха по въпроса за решаване на спора за името на бившата югорепублика. Това се казва в репортаж на Гръцката национална телевизия (ЕРТ), посветен на развитието на отношенията между двете страни след проведените митинги за защита на елинизма и в очакване на потвърждение от страна на Зоран Заев за подписване на споразумение за промяната на името на БЮРМ.\r\nТелевизията съобщава, че \"вече тече 24-часовото критично развитие\", в което гръцкият премиер очаква телефонно обаждане от Заев, веднага щом Скопие е готово да приеме и спази постигнатото споразумение.\r\nЗа Атина най-важно ще бъде спазването и гарантирането на постигнатото споразумение, предава телевизията.", "date": "2018.06.07", "title": "ЕРТ(Гърция): Критични 24 часа и противоречия на върха по въпроса за решаване на името на бившата югорепублика"}
{"url": "http://www.focus-news.net/news/2018/06/07/2531379/ingrgartsiya-nova-demokratsiya-obvini-ministara-na-vanshnite-raboti-nikos-kotsiyas-che-izbyagva-da-otgovori-dali-premierat-tsipras-e-gotov-da-podpishe-sporazumenie-sas-skopie.html", "text": "Партия \"Нова Демокрация\" обвини министъра на външните работи Никос Коцияс, че избягва да отговори дали премиерът Ципрас е готов да подпише споразумение със Скопие, предава гръцкото електронно издание \"In.gr \".\r\nИзданието се позовава на изявление на външнополитическия експерт на партията Йоргос Комуцакос, според когото \"министърът на външните работи Никос Коцияс прибягва до всички възможни похвати, за да не даде категоричен отговор дали Ципрас е готов да подпише споразумение със Скопие и има ли напредък в преговорите\" и уточнява, че Кумуцакос е задал въпроса си към министъра чрез главния секретар на МВнР.\r\nСпоред \"In.gr\" \"Нова Демокрация\" публично пита дали през следващите дни предстои среща на премиерите Ципрас и Заев и каква е политическата легитимност на споразумението, което възнамеряват да подпишат.", "date": "2018.06.07", "title": "\"In.gr\"(Гърция): \"Нова Демокрация\" обвини министъра на външните работи Никос Коцияс, че избягва да отговори дали премиерът Ципрас е готов да подпише споразумение със Скопие"}
{"url": "http://www.focus-news.net/news/2018/06/07/2531382/alsat-m-makedoniya-spored-visokopostaven-sluzhitel-na-darzhavniya-departament-sasht-imat-polozhitelen-podhod-kam-zapadnite-balkani-za-razlika-ot-rusiya.html", "text": "Заместник-помощник държавният секретар на САЩ Матю Палмър заяви, че страната му подкрепя членството на всички държави от Западните Балкани в ЕС и НАТО. Същевременно той допълни, че единствено Сърбия сред тях не желае членство в Алианса, предава „Алсат-М“.\r\nПалмър подчерта, че крайната цел на САЩ е подкрепата на Западните Балкани за европейска и евроатлантическа интеграция.\r\nТой допълни, че страната му има позитивен подход към региона, за разлика от Москва, чийто подход е отрицателен.\r\nПо негово мнение, Русия има различна визия за Западните Балкани и следва политики, които предизвикват бъркотия и недоверие „и се противопоставя на суверенните решения на много страни от региона да преминете към евроатлантическия път.“\r\n„Нашата подкрепа и политика към Западните Балкани е ясна от години, независимо от това дали американската администрация е съставена от демократи или републиканци“ отбеляза служителят на Държавния департамент. Виктор Турмаков", "date": "2018.06.07", "title": "„Алсат-М“ (Македония): Според високопоставен служител на Държавния департамент САЩ имат положителен подход към Западните Балкани за разлика от Русия"}
{"url": "http://www.focus-news.net/news/2018/06/07/2531381/varna-ikona-na-sv-luka-simferopolski-ot-ukrayna-s-vlozhena-v-neya-chastitsa-ot-moshtite-na-svetetsa-pristiga-v-grada.html", "text": "Икона на „Св. Лука Симферополски“ от Украйна, с вложена в нея частица от мощите на светеца, пристига в град Варна. Това съобщиха от пресцентъра на Варненска и Великопреславска митрополия. На 8 юни в 16.00 ч. в катедралния храм „Успение Богородично“ в град Варна ще бъде пренесена иконата на „Св. Лука Симферополски“ от Украйна. Негово Високопреосвещенство Варненският и Великопреславски митрополит Йоан изяви своето желание в град Варна да бъде пренесена икона на „Св. Лука Симферополски“, с вложена в нея частица от мощи, която да остане за поклонение в престолния град на нашата епархия.\r\nНегово Високопреосвещенство Балтският и Ананиевски Архиепископ Алексии, придружаван от духовници от Украйна ще пренесат светинята в пределите на Варненска и Великопреславска епархия. С благословението на Негово Блаженство Киевския митрополит Онуфрий иконата ще бъде дарена на варненския митрополитски-катедрален храм, където ще пребивава за поклонение.\r\nДуховната радост от посрещането на иконата на Св. Лука Симферополски ще продължи и през следващите дни. На 9 юни (събота) в 9.30 часа ще бъде отслужена Архиерейска св. Литургия в Катедралния храм „Успение Богородично“ в град Варна.\r\nСв. Лука Войно-Ясенецки, Архиепископ Кримски и Симферополски е познат и като светецът – хирург. Той поставял болния на операционната маса, прочитал над него молитва, прекръствал себе си, както и останалите лекари, сестри, и с йод помазвал кръстообразно мястото, където трябва да се направи разреза. Неговите операции винаги били сполучливи: слепите проглеждали, обречените се връщали към живота.\r\nСв. Лука Симферополски е автор на десетки научни трудове по хирургия и анатомия. По неговите книги са учили няколко поколения хирурзи. Той е произнасял проповеди и заедно с това е чел лекции, изнасял е доклади на научни конференции и конгреси. Познавали го добре както ранените във военните болници, така и заточениците, изпратени в лагерите.\r\nНеизброими са чудесата, които са се случили, след молитва отправена към Св. Лука Симферополски. Хиляди са получили изцеление и благодатната помощ.\r\nЕдна жена се разболяла от много тежко възпаление на мозъка и заедно със сестра си отишли при Владиката, а той им казал: „Аз вече не виждам“, тъй като няколко години преди да почине ослепял. Но той им казал: „Аз не виждам, но ще се моля за вас“, и ето когато той вече не можел да помага като лекар се молил за хората и заради молитвите му Господ ги изцелявал.", "date": "2018.06.07", "title": "Варна: Икона на „Св. Лука Симферополски“ от Украйна, с вложена в нея частица от мощите на светеца, пристига в града"}
{"url": "http://www.focus-news.net/news/2018/06/07/2531358/afp-donald-tramp-zayavi-che-vsichko-e-gotovo-za-sreshtata-mu-s-kim-chen-un.html", "text": "Президентът на САЩ Доналд Тръмп заяви, че всичко е готово за срещата му със севернокорейския лидер Ким Чен-ун пред следващата седмица, предава  AFP.\r\n„Срещата е готова за провеждане“, заяви Тръмп пред репортери. „Всичко протича добре. Надявам се да се продължи по този път“, допълни той. Виктор Турмаков", "date": "2018.06.07", "title": "AFP: Доналд Тръмп заяви, че всичко е готово за срещата му с Ким Чен-ун"}
{"url": "http://www.focus-news.net/news/2018/06/07/2531402/stara-zagora-gradat-otnovo-e-stolitsa-na-dzhaz-muzikata-v-balgariya.html", "text": "Перлата на джаз музиката в България Камелия Тодорова откри седмото издание на Международния фестивал „Джаз форум Стара Загора“. Пиесите, които изпълни, я дариха с бурните аплодисменти на публиката в залата на Оперния театър. Това съобщиха от пресцентъра на Община Стара Загора.\r\n„Чухме с радост анонса „Зара джаз фанфари“, изпълнен от Военен биг бенд Стара Загора, с диригент кап. Цветомир Василев, за седми път, и за мен е удоволствие да ви приветствам на „Джаз форум Стара Загора“, каза ресорният зам.-кмет на града Иванка Сотирова. „Въпреки неустойчивостта на времето навън, публиката и този път доказа, че е устойчива“, подчерта заместник-кметът. „Подаряваме ви три дни удоволствие с прекрасна и богата програма. Не е случайно мотото на тазгодишното издание на форума – „Красотата в музиката“, избрали сме дамите да бъдат акцент и да ни радват с талант и чар“, допълни при откриването още Иванка Сотирова. Тя изказа специални благодарности за съвместната работа при организирането на мащабното за Балканите събитие на фондация „Джазтет“. „Качеството на фестивала всяка година е все по-добро. Това го дължим и на добрата публика, която е част от „Джаз форум“, подчерта заместник-кметът.\r\nПоздрав към организаторите и гостите на събитието отправи и Алесандро Морето, директор на един от основните спонсори на събитието - „КонтурГлобал Марица Изток 3“.\r\nЦеремонията по официалното откриване бе преместена от станалото традиция място – Античен форум „Августа Траяна“, заради неблагоприятната метеорологична прогноза, но това не попречи на публиката да се наслади на няколко часа качествена музика в оперната зала.\r\nВ програмата на първата фестивална вечер се представиха още талантливата контрабасистка Виктория Кирилова, етно джаз вдъхновенията на „Аутентик квинтет“, и гъдуларката Даринка Цекова. Час преди да зазвучи химнът на емблематичното събитие, който бележи началото му, в Художествената галерия, старозагорци чуха китарното дуо „Кракс“ -  Дилън Вон (САЩ) и Стивън Кавана (Ирландия).\r\nНа сцената, през фестивалните дни, ще се качат още десетки заслужили имена в джаза от Америка, Полша, Ирландия, Австрия, Румъния, Франция, Ливан, Великобритания, Бразилия, Унгария и други.\r\nФестивалът предлага и редица съпътстващи събития – като детски джазови матинета в парка, тематични кинолектории, изложби и майсторски класове. Входът за всички е свободен. \r\n „Джаз форум Стара Загора“ се организира от Община Стара Загора и фондация \"Джазтет\", с подкрепата на фондация „Америка за България“, „КонтурГлобал Марица Изток 3“, „БулАгро“, очна клиника „Трошев“, хотелите „Форум\" и „Уникато\", ресторант „При кмета“, с медийното партньорство на Радио Стара Загора.", "date": "2018.06.07", "title": "Стара Загора: Градът отново е столица на джаз музиката в България"}
{"url": "http://www.focus-news.net/news/2018/06/07/2531384/cnngrgartsiya-makedonskoto-vanshno-ministerstvo-smyata-che-kachestvoto-na-dogovora-s-gartsiya-e-po-vazhno-ot-vsichki-srokove.html", "text": "Македонското външно министерство смята, че качеството на договора, който трябва да се постигне с Гърция е по-важно от всички срокове, предава гръцкото електронно издание\"CNN.gr\", като се позовава на съобщение на външното ведомство в Скопие.\r\nЗаедно с това македонската страна твърди, че ще работи за постигане на споразумение с Гърция преди срещата на Европейския съвет в края на юни.\r\nСпоред изданието в съобщението се акцентира на необходимостта да не се предприемат прибързани действия и се казва, че необходимостта от постигане на приемливо решение и за двете страни надхвърля условието за спазване на предварително определени срокове за приключване на процеса.", "date": "2018.06.07", "title": "\"CNN.gr\"(Гърция): Македонското външно министерство смята, че качеството на договора с Гърция е по-важно от всички срокове"}
{"url": "http://www.focus-news.net/news/2018/06/07/2531401/ria-novosti-ministar-predsedatelyat-na-yaponiya-opredeli-sreshta-na-visoko-ravnishte-mezhdu-sasht-i-severna-koreya-istoricheska.html", "text": "Министър-председателят на Япония Шиндзо Абе нарече „историческа“ срещата на високо равнище между САЩ и Япония, насрочена в Сингапур на 12 юни, предава РИА Новости.\r\n„Ние виждаме скоро начало на историческите преговори. Надявам се, че те ще бъдат голям успех“, заяви Абе по време на съвместна пресконференция с президента на САЩ Доналд Тръмп.\r\n„Дълбоко уважавам изключителното лидерство на президента Тръмп – той взе решение, което предишните президенти на САЩ не успяха“, заяви Абе.  Виктор Турмаков", "date": "2018.06.07", "title": "РИА Новости: Министър-председателят на Япония определи среща на високо равнище между САЩ и Северна Корея „историческа“"}
{"url": "http://www.focus-news.net/news/2018/06/07/2531400/georgi-petarneychev-problemite-na-transportniya-bransh-v-razlichnite-strani-sa-analogichni-za-tyahnoto-reshavane-e-nuzhna-obshta-viziya.html", "text": "Проблемите на транспортния бранш в различните страни са аналогични, за тяхното решаване е нужна обща визия. Това каза в интервю за Радио „Фокус“ Георги Петърнейчев по повод домакинството на Асоциацията на българските превозвачи за международни превози и пътищата на 33-тото редовно заседание на Генералната асамблея на Съюза на асоциациите за международни превози в региона на Черноморско икономическо сътрудничество. Предстои да се разисква въпросът за недостига на професията „шофьор“, което е общ проблем на всички страни, поясни Петърнейчев. „Тя стана много непривлекателна, много тежка. Тази професия стана почти неприемлива за хората, които я упражняват. Те се пренасочват от други професии, но не могат да издържат на тези безобразия и на създадените условия. Затова този форум ще търси с общи усилия и с помощта на администрациите на съответните държави да се решат тези въпроси“, коментира Георги Петърнейчев. Той допълни, че на заседанието утре ще бъде приета обща декларация, която ще очертае проблемите и решенията  на транспортния бранш. Петърнейчев отбеляза, че на заседанието на Генералната асамблея на Съюза на асоциациите за международни превози в региона на Черноморско икономическо сътрудничество ще бъдат оповестени и конкретни данни за  реалните загуби, които транспортният бранш търпи заради проблеми, свързани със забавеното преминаване на границите.", "date": "2018.06.07", "title": "Георги Петърнейчев: Проблемите на транспортния бранш в различните страни са аналогични, за тяхното решаване е нужна обща визия"}
{"url": "http://www.focus-news.net/news/2018/06/07/2531404/reuters-donald-tramp-zayavi-che-sreshtata-mu-sas-severna-koreya-e-uredena-i-podgotvena.html", "text": "Президентът на САЩ Доналд Тръмп заяви, че срещата му със севернокорейския лидер Ким Чен-ун в Сингапур на 12 юни е уредена и готова, предава Reuters.\r\nГоворейки пред репортери, докато посрещаше премиера на Япония Шиндзо Абе в Белия дом, Тръмп заяви че той и Абе ще обсъдят въпроса със Северна Корея, както и търговията.\r\n„Изглежда, че срещата е подготвена. Предметите на разговор винаги могат да се променят. Никога не знаеш в този свят“, заяви Тръмп.\r\nШиндзо Абе заяви, че се надява срещата да бъде драматичен момент за промяна в Североизточна Азия.\r\nДоналд Тръмп заяви, че Северна Корея трябва да се откаже от ядрените си оръжия и че САЩ може да добавят повече санкции, ако е нужно.\r\n„Ако те не извършат ядреното разоръжаване, това няма да бъде приемливо“, заяви Тръмп.\r\n„Не можем да свалим санкциите. Те са извънредно силни. Мога да добавя и много повече, но реших да не го правя засега. Все пак, може да се случи“, добави американският президент.\r\nСпоред него, той е много добре подготвен за срещата си с Ким.\r\n„Не мисля, че трябва да се подготвям особено много. Всичко е въпрос на отношение. Въпрос на желание за свършване на работата. Мисля, че ще бъде много плодородна среща“, поясни Тръмп. Йонислав Дочев", "date": "2018.06.07", "title": "Reuters: Доналд Тръмп заяви, че срещата му със Северна Корея е уредена и подготвена"}
{"url": "http://www.focus-news.net/news/2018/06/07/2531408/tass-maae-mozhe-da-prodalzhi-inspektiraneto-na-severna-koreya-samo-sled-namiraneto-na-politichesko-reshenie.html", "text": "Международната агенция за атомна енергия (МААЕ) може да продължи инспектирането на Северна Корея, единствено след като политическо и дипломатическо решение бъде постигнато, заяви постоянният представител на Русия в международните организации във Виена Михаил Улянов, пред сесия на борда на директорите на МААЕ, цитиран от ТАСС.\r\n„Подновените инспекции на МААЕ може да бъдат обсъждани, единствено след като се намери политическо и дипломатическо решение и за тази цел, всички заинтересовани страни ще трябва да работят по въпроса“, заяви дипломатът.\r\n„Русия се обляга на факта, че МААЕ остава единствената международна агенция, която има достатъчния авторитет и технически способности да наглежда и контролира ядрената активност на Северна Корея, включително в контекста на усилията за ядрено разоръжаване на Корейския полуостров“. Йонислав Дочев", "date": "2018.06.07", "title": "ТАСС: МААЕ може да продължи инспектирането на Северна Корея само след намирането на политическо решение"}
{"url": "http://www.focus-news.net/news/2018/06/07/2531403/shindzo-abe-yaponiya-e-sklonna-na-razgovori-sas-severna-koreya-za-normalizirane-na-otnosheniyata.html", "text": "Министър-председателят на Япония Шиндзо Абе заяви, че е готов да проведе директни разговори със Северна Корея в опит да разреши наболелия проблем с отвличанията на японски граждани и да подобри отношенията с Пхенян, предава AFP.\r\n„Желая да говоря директно със Северна Корея, за да може проблемът с отвличанията да бъде разрешен бързо“, заяви Абе на съвместна пресконференция с президента на САЩ Доналд Тръмп.\r\nТръмп обеща да повдигне въпроса за отвличания на японски граждани на срещата със Ким Чен-ун в Сингапур.\r\nАбе допълни, че няма промяна в политика на Япония за търсене на „истински мир в Североизточна Азия“ и че ако Северна Корея „е готова да предприеме стъпки“ в правилната посока, тя ще има „светло бъдеще“. Йонислав Дочев", "date": "2018.06.07", "title": "Шиндзо Абе: Япония е склонна на разговори със Северна Корея за нормализиране на отношенията"}
{"url": "http://www.focus-news.net/news/2018/06/07/2531407/afp-mayk-pompeo-shte-se-sreshtne-s-liderite-na-yuzhna-koreya-yaponiya-i-kitay-sled-sreshtata-mezhdu-donald-tramp-i-kim-chen-un.html", "text": "Държавният секретар на САЩ Майк Помпео заяви, че ще посети Южна Корея, Япония и Китай през следващата седмица, за да уведоми подробно лидерите им за проведената срещу между Доналд Тръмп и Ким Чен-ун, предава AFP.\r\n„Ще уведомя подробно лидерите на трите страни и ще подчертая важността от осъществяване на всички наложи санкции на Северна Корея“, заяви Помпео пред репортери в Белия дом. Йонислав Дочев", "date": "2018.06.07", "title": "AFP: Майк Помпео ще се срещне с лидерите на Южна Корея, Япония и Китай след срещата между Доналд Тръмп и Ким Чен-ун"}
{"url": "http://www.focus-news.net/news/2018/06/07/2531405/business-insider-donald-tramp-zayavi-che-zhelae-da-pokani-kim-chen-un-v-sasht-ako-razgovorite-v-singapur-preminat-dobre.html", "text": "Президентът на САЩ Доналд Тръмп заяви, че „със сигурност“ ще покани лидера на Северна Корея Ким Чен-ун в САЩ, ако предстоящите разговори в Сингапур преминат добре, предава Business Insider.\r\nТръмп също заяви, че се надява да нормализира отношенията със Северна Корея и че е „абсолютно“ възможно да се подпише споразумение за формално слагане на край на Корейската война.\r\n„Нормализирането на отношенията е нещо, което очаквам да направя. Има много добри фактори пред Северна Корея. Тя има невероятен потенциал, защото хората са страхотни и със сигурност бихме искали да видим нормализация“, заяви Тръмп по време на съвместна пресконференция с премиера на Япония Шиндзо Абе.\r\nПрезидентът на САЩ наблегна на факта, че срещата е първата стъпка в „процес“, в който САЩ се надяват да убедят Северна Корея да се съгласи на пълно ядрено разоръжаване. Йонислав Дочев", "date": "2018.06.07", "title": "Business Insider: Доналд Тръмп заяви, че желае да покани Ким Чен-ун в САЩ, ако разговорите в Сингапур преминат добре"}
{"url": "http://www.focus-news.net/news/2018/06/07/2531406/sputnik-kitay-premahna-svoi-raketi-ot-ostrov-v-yuzhnokitaysko-more.html", "text": "Нови сателитни снимки, наскоро разпространени от израелската разузнавателна компания „ImageSat International“ (ISI) показва, че китайски ракетни системи, досега разположени на спорен остров в Южнокитайско море, са били премахнати или преместени, предава Sputnik.\r\nОстров „Woody“, най-големият от спорния архипелаг Параселски острови, е дом на редица китайски военни инсталации, включително системи за отбрана на острова от морски и въздушни нападения. Сега изглежда, че някои от тях липсват.\r\nАнализатори излязоха със собствени теории относно изчезването на ракетите. Според китайския военноморски експерт Ли Йе, е възможно системите да са временно премахнати за ремонтна дейност.\r\n„Заради влажното време, в допълнение със скорошния тайфун в региона, е вероятно тези системи да са били временно премахнати за ремонт или подмяна на някои части“, заяви Ли пред „South China Morning Post“.\r\nДвама неидентифицирани представителите на министерството на отбраната на САЩ са заяви пред „CNN“, че е малко вероятно Пекин да избрал опция за напълно премахване на ракетната система и предположиха, че е възможно да са скрити в сградите на острова.\r\nИзраелската ISI предположи, че изчезването на ракетните системи може да е част от рутинна практика на преместване и е възможно да са били преместени на друг остров в региона.\r\n„От друга страна, това може да е редовна практика. Ако е така, в следващите няколко дни може да наблюдаваме връщането на ракетите в същия район“, заявиха от ISI в изявление.\r\nСпоред военноморския експерт от Шанхайския университет по политическа наука и право Ни Лицьонг, обаче, премахването има повече общо с отстъпването на Китай в региона.\r\n„С увеличаващото се напрежение в отношенията между двете страни е разбираемо, че правим лек жест на компромис. Не е разумно за Китай да се конфронтира директно със САЩ. Ще преценим по-късно за възможното връщане на ракетите, след като напрежението спадне“, заяви Ни.\r\n„По-добре е да направим три стъпки напред и две назад, защото и двете страни все още се въздържат и нито една не желае да тръгне на война“, допълни той. Йонислав Дочев", "date": "2018.06.07", "title": "Sputnik: Китай премахна свои ракети от остров в Южнокитайско море"}
{"url": "http://www.focus-news.net/news/2018/06/07/2531378/valentin-nikolov-gerb-politicheskiyat-risk-za-aets-belene-e-sveden-do-minimum.html", "text": "Политическият риск за АЕЦ „Белене“ е сведен до минимум. Това каза в интервю за Радио „Фокус“ зам.-председателят на Комисията по енергетика в НС и депутат от ГЕРБ Валентин Николов по повод решението на парламента за възобновяване търсенето на възможности за изграждане на АЕЦ „Белене“. Оборудването за новия цикъл на производство вече е платено, което формира втория нискорисков фактор за бъдещите инвеститори, обясни Николов. Според него привличането на евентуалните инвеститори ще се определи и от поставените срокове за изпълнение на проекта. „Първото е посланието, което се праща към евентуалния инвеститор. Защото политическият риск в един такъв проект е много голям. Другата голяма компонента в едно такова проектно финансиране е неизвестността в срока на проекта. Тоест, заложените срокове обикновено се удължават по една или друга причина. Това създава съществен риск върху цената на бъдещия ресурс, който ще се вложи вътре“, коментира Валентин Николов. Той допълни, че е налице предпоставка да се търси пазарен принцип за проекта „Белене“. Едва тогава бъдещите инвеститори ще могат без държавна гаранция да си платят, знаейки, че парите им ще отидат в необходимия проект, каза още Николов.", "date": "2018.06.07", "title": "Валентин Николов, ГЕРБ: Политическият риск за АЕЦ „Белене“ е сведен до минимум"}
