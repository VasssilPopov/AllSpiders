{"url": "http://www.focus-news.net/news/2017/10/23/2449683/sport-beshiktash-i-sapernikat-na-ludogorets-v-le-istanbul-bashakshehir-zavarshiha-naravno-11.html", "text": "Съперникът на Лудогорец в груповата фаза на Лига Европа – Истанбул Башакшехир завърши наравно 1:1 с Бешикташ в гостуването си на стадион „Исмет Иньоньо“, в мач от 9-ия кръг на турската Супер лига. Съперникът на българския шампион е на 5-о място във временното класиране със 17 точки, а Бешикташ е 7-и с актив от 15 точки. Начело е Галатасарай с 23 точки.\r\nПревод и редакция:", "date": "2017.10.23", "title": "Спорт: Бешикташ и съперникът на Лудогорец в ЛЕ Истанбул Башакшехир завършиха наравно 1:1"}
{"url": "http://www.focus-news.net/news/2017/10/23/2449659/sofiya-shofyorite-da-se-dvizhat-s-povisheno-vnimanie-i-saobrazena-skorost-po-am-hemus-v-uchastaka-mezhdu-tunel-vitinya-i-tunel-topli-dol-poradi-namalena-vidimost-ot-magla.html", "text": "Шофьорите да се движат с повишено внимание и съобразена скорост по АМ \"Хемус\", в участъка между тунел \"Витиня\" и тунел \"Топли дол\", поради намалена видимост от мъгла. Това съобщиха от пресцентъра на Агенция \"Пътна инфраструктура\".", "date": "2017.10.23", "title": "София: Шофьорите да се движат с повишено внимание и съобразена скорост по АМ \"Хемус\", в участъка между тунел \"Витиня\" и тунел \"Топли дол\", поради намалена видимост от мъгла"}
{"url": "http://www.focus-news.net/news/2017/10/23/2449660/dha-kmetat-na-bursa-podade-ostavka-sled-priziva-na-turskiya-prezident-za-partiyno-obnovlenie.html", "text": "Кметът на Бурса от управляващата турска „Партия на справедливостта и развитието“ (ПСР) Реджеп Алтепе обяви, че подава оставка, предава информационна агенция Догу хабер ажансъ (ДХА). Оставката му идва, след като президентът Реджеп Тайип Ердоган призова за обновление на партията. Ердоган проведе разговори и с кмета на Анкара Мелих Гьокчек, както и кметът на Баликесир Ахмед Едип Уйгур, които също ще подадат оставка.\r\n„Никога няма да тръгнем срещу нашата партия или лидера ни, нито пък ще навредим на партията. Ще направим това, което ни е изгодно и няма да създаваме кризисна обстановка. При тези обстоятелства нямам друг избор да предоставя услугите си на родината,  поради което подавам оставка“, заяви Алтепе. Симеон Миланов", "date": "2017.10.23", "title": "ДХА: Кметът на Бурса подаде оставка след призива на турския президент за партийно обновление"}
{"url": "http://www.focus-news.net/news/2017/10/23/2449661/plovdiv-mazh-e-zaginal-pri-katastrofa-na-patya-plovdiv-haskovo.html", "text": "Водач на лек автомобил е загинал при челен сблъсък тази вечер на пътя Пловдив-Хасково, в района на жп надлез преди Поповица. Това съобщи за Радио \"Фокус\" - Пловдив говорителят на ОДМВР-Пловдив. Сигналът е получен към 19.10 часа. По първоначални данни челно са се сблъскали товарен автомобил \"Фолксваген\" с хасковска регистрация и лек автомобил \"Пежо\" с пловдивска регистрация. На място е загинал 69-годишен пловдивчанин, водач на леката кола. С помощта на техника на пожарната се изважда тялото му. В болница е откаран шофьорът на товарния автомобил, на 27 години от Хасково. Местопроизшествието е запазено. Извършва се оглед. Причините и обстоятелствата, довели до пътния инцидент се изясняват от служители на РУ- Асеновград. До приключване на работата движението в участъка е ограничено, автомобилите се пренасочват по обходни маршрути.\r\nЦветана ТОНЧЕВА", "date": "2017.10.23", "title": "Пловдив: Мъж е загинал при катастрофа на пътя Пловдив-Хасково"}
{"url": "http://www.focus-news.net/news/2017/10/23/2449662/al-jazeera-turskiyat-prezident-zayavi-che-chlenstvoto-na-turtsiya-v-es-e-edinstveniyat-lek-za-hronichnite-problemina-evropa.html", "text": "Турският президент Реджеп Тайип Ердоган заяви, че пълноправното членство на Турция в Европейския съюз е единственият „лек за хроничните проблеми“ на Европа, предава Al Jazeera.\r\n„Европа без Турция ще се изправи единствено пред изолация, отчаяние и гражданско недоволство. Турция не се нуждае от Европа. Европа е тази, която се нуждае от Турция“, заяви Ердоган на мероприятие в Анкара.\r\n„Европа, в която ксенофобията се засилва, а неонацистките партии са толкова силни, че стават коалиционни партньори, отива право към гибелта си“, подчерта Ердоган.\r\n„Европа, която убива собствените си принципи със собствените си ръце, има мрачно бъдеще“, заключи турският президент.Симеон Миланов", "date": "2017.10.23", "title": "Al Jazeera: Турският президент заяви, че членството на Турция в ЕС е единственият „лек за хроничните проблеми“на Европа"}
{"url": "http://www.focus-news.net/news/2017/10/23/2449663/shumen-regionalna-biblioteka-st-chilingirov-pokazva-izlozhbata-balgariya-v-poshtenski-kartichki.html", "text": "От днес до края на ноември в Регионална библиотека „Стилиян Чилингиров” може да бъде разгледана изложбата „България в пощенски картички”, представяща рисувани и илюстровани картички от фондовете на отделите „Изкуство” и „Краезнание”. Това съобщиха от библиотеката. Изложбата е подредена във входното фоайе на библиотеката. Чрез картичките оживяват градове, сгради, улици и площади, които времето е променило в някои случаи до неузнаваемост. Повечето от картичките в изложбата са от 60-те години на ХХ век, като най-старите са от 1960 г. и са с изгледи от Несебър и Варна. Интересни и изключително красиви са и рисуваните картички, издадени през миналия век от издателство „Български художник”. Особен интерес представляват картичките с изгледи от Шумен. Чрез тях може да се проследи промяната в архитектурния облик на града, промяна, която в някои случаи е обвързана с родовата история на известни шуменски фамилии. Така в една от изложените картички е съхранен споменът за къщата на известния шуменски музикален род Стоянови, от който произлизат известните български композитори и пианисти Анастас Стоянов, Андрей Стоянов и Веселин Стоянов; на мястото на къщата по-късно е построен хотел „Мадара”. Изложбата представя и албуми с пощенски картички от стария Шумен, Видин, Стара Загора, Русе и Самоков, а също и кратка история на пощенската картичка. Организирането на изложбата е повод Регионална библиотека „Стилиян Чилингиров” да се обърне с апел към шуменци да дарят притежавани от тях стари пощенски картички с изгледи на български градове, на природни и културно-исторически забележителности или с изображения на известни личности, както и картички, свързани с важни исторически и културни събития. Запазването им във фондовете на библиотеката би било възможност да съхраним за поколенията ценна и интересна информация.", "date": "2017.10.23", "title": "Шумен: Регионална библиотека „Ст. Чилингиров“ показва изложбата „България в пощенски картички”"}
{"url": "http://www.focus-news.net/news/2017/10/23/2449664/12-vineno-kulinarni-destinatsii-po-proekta-spodeli-balgariya-shte-razvivat-turizma-vav-vatreshnostta-na-stranata-obzor.html", "text": "На 6 кръгли маси ще бъдат обсъдени 12 винено-кулинарни дестинации по проекта „Сподели България”. Това стана ясно по време на представянето на инициативата, която е съвместна между Министерство на туризма и Министерство на земеделието, храните и горите. Бюджетът е на стойност 120 000 хиляди лева, като двете ведомства си поделят тази сума 50/50 за работа по концепцията. Разработени са 12 винено-кулинарни дестинации, които не са окончателни. Министърът на туризма Николина Ангелкова заяви, че предстои до средата на следващата година всички точки да бъдат обсъдени с бранша, бизнеса и общините и вече допълнени и надградени туристическите маршрути да бъдат дигитализирани и включени в платформата „Аз обичам България”. Следващите етапи на проекта са популяризиране на дестинациите на вътрешния пазар (март – декември 2018 г.) и на външния пазар (януари – декември 2019 г.) Целта на инициативата е да се развива туризъм през четирите сезона и във вътрешността на страната, тъй като за сега той се концентрира по морето и планинските курорти. \r\n„България има дългогодишни традиции в производството на вино и това е станало част от културата на народа ни, както и разнообразните ни кулинарни традиции. При разработването на проекта избрахме винено-кулинарните дестинации да са 12, като бройката не е самоцелна – тя е свързана с броя на месеците в годината”, допълни Ангелкова. По думите й те включват, както традиционните винени напитки и характерните храни за региона, така и културно-исторически забележителности в близо 50 общини и над 100 туристически обекта.\r\nАнгелкова посочи данни на БНБ, според които постъпленията от международен туризъм са се увеличили за първите 8 месеца на годината в сравнение със същия период от 2016 г. Това са над 5,2 млрд. лева, което е близо 10% повече в сравнение с миналата година, а само за активния летен сезон – 3,7 млрд. лева, което е ръст от близо 8%. От Министерство на туризма и МЗХГ смятат, че след реализирането на проекта „Сподели България” тези данни ще бъдат подобрени. „Вярваме, че това ще стане именно по този начин – разработвайки допълнителни дестинации. С близо 50% се е покачил ръстът на посещенията на всеки един от популяризираните обекта, така че се надяваме съвместната инициатива „Сподели България” да допринесе за насърчаване на туризма особено във вътрешността на страната”, подчерта Николина Ангелкова.\r\n„Винените и кулинарни дестинации са важни не само за туризма, а и за българските производители. Те ще дадат възможност уникалните родни вина и продукти да достигнат до повече потребители, включително и чужденци”, каза министърът на земеделието, храните и горите Румен Порожанов. По думите му МЗХГ се стреми да подкрепи усилията на българските производители да съхранят и възродят производството на автентични наши продукти по традиционни рецепти. „През последните години са изградени и значителен брой винарни с места за дегустации и отсядане. Много от тях са разположени в близост до популярни туристически забележителности, съчетани със съответната туристическа инфраструктура, което позволява пакетирането им в общ туристически продукт“, посочи Порожанов.\r\nИнициативата коментираха кметът на Копривщица Генчо Герданов и кметът на Банско Георги Икономов. „Проектът със сигурност ще има успех. Безспорно акцентът е виното, но нека в историческите градове да се акцентира и върху земеделието и животновъдството. Много малко се говори, че единственото нещо, което се ражда в Копривщица, са едни от най-вкусните картофи”, допълни Герданов. По думите му в момента 1500-2000 тона продукция чакат своя пазар и инвеститори, свързани с приключване на целия цикъл на картофопроизводството. \r\nКметът на Банско Георги Икономов каза, че точно такъв проект досега е липсвал на туристическите продукти в България. „Добър туризъм не може да се прави без добра храна и добро вино”, подчерта Икономов. По думите му всеки турист, дошъл на почивка на българско море, в планината или на културен туризъм, търси и добра кухня. „Доскоро водихме спор с БАБХ (това е един въпрос, който години наред задава туристическият бранш) за по-голяма свобода на производството на местни храни. Става въпрос, че може би поради по-стриктно законодателство, различните ресторанти и механи много трудно могат да представят истински местни ястия, защото много често биват санкционирани по различни закони. За мен това въобще не е правилно. За да сме интересни, самобитни и традиционни във всяко едно местенце на България, във всеки ресторант или механа трябва да се предоставя на туристите приготвена на място уникална храна, а не закупена от търговските вериги, което ги уеднаквява”, обясни Георги Икономов.\r\nИнна ПЕЙЧЕВА", "date": "2017.10.23", "title": "12 винено-кулинарни дестинации по проекта „Сподели България” ще развиват туризма във вътрешността на страната (ОБЗОР)"}
{"url": "http://www.focus-news.net/news/2017/10/23/2449665/zhelyo-boychev-bsp-proektobyudzhetat-na-bsp-za-sledvashtata-godina-predlaga-alternativa-na-politiki.html", "text": "Проектобюджетът на БСП за следващата година предлага алтернатива на политики. Това коментира в интервю за Радио „Фокус“ зам.-председател на ПГ на \"БСП за България\" Жельо Бойчев. Той поясни, че партията иска да въведе необлагаем минимум, както и скала за разпределение на доходите, която предвижда над 2 милиона и 800 хиляди българи да плащат по-нисък данък. „Големите икономически неравенства представляват големият риск пред развитието и на икономиката, и въобще на страната ни и ние казваме, че може да има друг тип данъчна политика, при която доходите да се разпределят по по-справедлив начин. Оттам няма как огромната част български граждани, бедните българи, да бъдат тези, които да формират приходната част на бюджета, а приносът на богатите да бъде сравнително по-малък от тях“, каза Жельо Бойчев. Според него БСП се стреми да създаде такъв тип икономически модел, в който ползите да се усетят от огромна част от българските граждани. \"Бюджетът на БСП показва, че социалната справедливост е възможна\", добави Бойчев.", "date": "2017.10.23", "title": "Жельо Бойчев, БСП: Проектобюджетът на БСП за следващата година предлага алтернатива на политики"}
{"url": "http://www.focus-news.net/news/2017/10/23/2449666/nimh-nay-golyamo-kolichestvo-valezhi-do-2100-chasa-e-otcheteno-v-sandanski-21-lkv.html", "text": "Най-голямо количество валежи до 21.00 часа е отчетено в Сандански – 21 л/кв. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН).  В Плевен са регистрирани 15 л/кв. м. дъжд, в Драгоман – 14, във Враца и Лом - 11. В София са отчетени 4 л/кв.", "date": "2017.10.23", "title": "НИМХ: Най-голямо количество валежи до 21.00 часа е отчетено в Сандански – 21 л/кв."}
{"url": "http://www.focus-news.net/news/2017/10/23/2449667/predstoyashti-mezhdunarodni-sabitiya-za-24-oktomvri-agentsiya-fokus.html", "text": "В Каталуния заплашват, че ще обявят независимост, ако Мадрид се опита да наложи директен контрол над автономната област.\r\n*** Новоизбраният германски парламент ще проведе първата си сесия.\r\n*** Върховният съд на Великобритания ще проведе прослушване за разширяването на правото на аборт в Северна Ирландия.\r\n*** Френският президент Еманюел Макрон ще посрещне египетския президент Абдел Фатах ал Сиси.\r\n*** В Португалия ще се гласува вот на недоверие за правителството, заради горските пожари, които обхванаха страната.\r\n***Гръцкият външен министър Никос Кодзиас ще посети Турция за разговори с турския си колега Мевлют Чавушоглу.\r\n*** Унгарският премиер Виктор Орбан ще изнесе реч за бъдещето на Европа и евроскептицизма в германския град Пасау.", "date": "2017.10.23", "title": "Предстоящи международни събития за 24 октомври (Агенция \"Фокус\")"}
{"url": "http://www.focus-news.net/news/2017/10/23/2449668/promyana-v-danachnata-sistema-nov-statut-na-bolnitsite-i-otpadane-na-printsipa-parite-sledvat-uchenika-predlaga-bsp-v-svoya-proektobyudzhet-za-2018-g-obzor.html", "text": "Промяна в данъчната система, нов статут на болниците и отпадане на принципа „парите следват ученика“ предлага БСП в своя проектобюджет за 2018 г. На пресконференция БСП представи своята алтернатива за държавния бюджет през 2018 г. Лидерът на партията Корнелия Нинова обясни, че сега от БСП са решили да не чакат правителствения, за да се приспособяват към него, а да изготвят свой. Нинова подчерта, че алтернативният бюджет на БСП е стъпил на програмата на партията и на предизборната платформа.  „Обикновено правителството приема бюджета, качва го на страницата, започва някаква обществена дискусия и откъдето дойде натиск, те там променят“, заяви лидерът на БСП и разкритикува управляващите, че променят бюджета на принципа проба-грешка. „Ние подходихме обратното, различно. Първо започнахме обсъжданията в страната с експерти и по сектори и тези обсъждания вървят вече месец. Ние стъпихме на мнението, на експертизата, на очакванията на хората и тези очаквания ги „облякохме\" в бюджет“, заяви Нинова. Тя коментира още, че ГЕРБ предлагат по-голямо финансиране на статуквото и подчерта, че бюджетът на БСП цели промяна на моделите. „В този бюджет предлагаме не лечение на последиците, а отстраняване на причините за проблема“, подчерта Корнелия Нинова. Заместник-председателят на ПГ на „БСП за България“ Жельо Бойчев посочи, че бюджетът на БСП се различава от този на ГЕРБ, защото от левицата предлагат политика, чрез която огромната част от българските граждани да усетят подобрение. Сред основните акценти на проектобюджета на БСП е отпадането на принципа „парите следват ученика“, като от партията поясняват, че не са против делегираните бюджети, но са против финансирането на частните училища. БСП предлага и промяна на данъчната система: необлагаем минимум, прогресивен данък за физическите лица и увеличение на данък дивидент. От партията предлагат и облагане на финансовия капитал и въвеждане на данък финансови транзакции. Според опозицията промяната в данъчната система ще позволи обезщетението за отглеждане на дете да скочи на 510 лв. Според БСП това ще  разшири обхвата на помощта за бедните деца, които трудно започват първи клас. Идеята им е тя да обхване децата от втори, трети и четвърти клас. Според левицата промяната в данъчната система ще позволи преизчисляване на всички пенсии на база отпуснатите от 2013 г. В бюджета си БСП са предвидили допълнителни разходи в Националния план по действие по заетостта на майките на деца с увреждания и на възрастните хора, които имат нужда от асистенти. Друг важен акцент от алтернативния бюджет на БСП е отпадане на статута на болниците като търговски дружества. Идеята е те да бъдат регистрирани по Закона за лечебните заведения. От партията предвиждат, че преди това да стане трябва да бъдат изчистени задълженията им, като за целта са разписали в своя бюджет 500 млн. лв. От БСП предлагат и балансирано регионално развитие чрез създаването на два фонда. Единият цели  да насочва средства към Северозападна България, Странджа и Сакар за пътища, учебни и лечебни заведения, като размерът на фонда ще е 100 млн. лв. Другият фонд е „Индустрия“, който трябва да осигури подкрепа чрез дялово финансиране в региони в изостанало икономическо развитие. От БСП искат да превърнат културата в стратегическо направление и дейност. Опозицията обърна внимание на въвеждането на идеята си за „културен чек“. От БСП предлагат и повишение на бюджета в сектор „Сигурност“ с 581 млн. лв. \r\nДеница КИТАНОВА", "date": "2017.10.23", "title": "Промяна в данъчната система, нов статут на болниците и отпадане на принципа „парите следват ученика“ предлага БСП в своя проектобюджет за 2018 г. (ОБЗОР)"}
{"url": "http://www.focus-news.net/news/2017/10/23/2449669/sport-grigor-dimitrov-se-otkaza-ot-uchastie-na-turnira-vav-viena.html", "text": "Григор Димитров се отказа от участие на провеждащия се във Виена турнир. Димитров получи „уайлд кард“ от организаторите на турнира и бе поставен под номер 3 в схемата. Въпреки това, екипът на Григор Димитров е преценил, че е по-важно тенисистът да използва идната седмица за подготовка преди турнира от сериите Мастърс в Париж.", "date": "2017.10.23", "title": "Спорт: Григор Димитров се отказа от участие на турнира във Виена"}
{"url": "http://www.focus-news.net/news/2017/10/23/2449670/d-r-svetlin-mitev-izumen-sam-che-pri-400-mln-leva-poveche-za-zdraveopazvane-za-sledvashtata-godina-za-parvichnata-pomosht-nyama-uvelichenie.html", "text": "В бюджета за следващата година няма увеличение на средствата за първична помощ. Това каза в интервю за Радио „Фокус“ – Варна д-р Светлин Митев, председател на Сдружение на семейните лекари във Варна. „Изумен съм, че при 400 млн. лева повече за здравеопазване за следващата година за първичната помощ няма увеличение. Не мога да повярвам, че това се случва, въпреки че бяха направени разчети, беше дадено аргументирано становище на Националното сдружение на общопрактикуващите лекари в срок за бюджета, където искаме увеличение с около 20 млн. лева. За всички други направления има увеличение, но за първичната помощ няма, въпреки че непрекъснато се говори, има разчети, има стратегия за здравеопазването, в което това е заложено, но не се изпълнява. Водят се разговори, но парадоксите в тази държава са много“, допълни д-р Митев. По думите му семейните лекари намаляват, тъй като тази специалност не е много търсена заради недостатъчно финансиране и много административна работа. „Разчетите не лягат на логични основи, а е просто лобиране. Затруднен съм да кажа защо такъв е мотивът да не се дават средства в първичната помощ в сегашния проект за бюджет. И миналата година беше така, но след това нещата се промениха. Дали е стил на поведение, не знам“, коментира д-р Светлин Митев.\r\nВ края на миналата седмица Националното сдружение на общопрактикуващите лекари излезе със становище относно проекта за Закон за бюджета на НЗОК за 2018 година, обсъден и приет от Надзорния съвет на НЗОК. „Категорично изразяваме своето несъгласие с минималното увеличение на определения бюджет за извънболнична медицинска помощ като цяло и в частност символичното, което може да бъде определено като липсващо увеличение на бюджета за ПИМП за 2018 година. Това решение е в коренно противоречие с определената приоритетна политика в Националната здравна стратегия 2020, насочена към изграждане и управление на справедлива, устойчива и ефективна здравна система, ориентирана към качество и резултати“, се посочва в становището.\r\nМарияна ВАЛЕНТИНОВА", "date": "2017.10.23", "title": "Д-р Светлин Митев: Изумен съм, че при 400 млн. лева повече за здравеопазване за следващата година за първичната помощ няма увеличение"}
{"url": "http://www.focus-news.net/news/2017/10/23/2449671/afp-germaniya-podpisa-sporazumenie-ot-strategichesko-znachenieza-prodazhbata-na-tri-podvodnitsi-na-izrael.html", "text": "Германия подписа споразумение от „стратегическо значение“за продажбата на три подводници на израелския флот, предава AFP. \r\nИзраелският премиер Бенямин Нетаняху заяви, че „приветства подписването на меморандум за разбирателство между Германия и Израел за придобиването на подводниците“.\r\n„Този меморандум за разбирателство има стратегическо значение за израелската сигурност, а подписването му отразява ангажимента на Германия и канцлера Ангела Меркел към отбраната на Израел, както и дълбокото сътрудничество между двете страни“, заяви Нетаняху.\r\nАгенция „Фокус“ припомня:\r\nПрез юли, 2017 г. Германия задържа сделката с Израел, след като няколко израелски длъжностни лица бяха заподозрени в получаване на подкупи за купуването на подводниците клас „Делфин“ от „Тисен Круп“. Симеон Миланов", "date": "2017.10.23", "title": "AFP: Германия подписа споразумение от „стратегическо значение“за продажбата на три подводници на Израел"}
{"url": "http://www.focus-news.net/news/2017/10/23/2449672/milena-andreeva-oshte-neofit-bozveli-chrez-svoite-dialozi-pisani-mezhdu-1840-1848-g-govori-za-dostoynstvata-na-balgarskiya-narod-kato-tsivilizatsionno-sapostavim-s-evropeetsa.html", "text": "Още Неофит Бозвели чрез своите диалози, писани между 1840-1848 г., говори за достойнствата на българския народ като цивилизационно съпоставим с „европееца”. Това каза пред Радио „Фокус“- Шумен Милена Андреева, уредник в къща музей „Панайот Волов“ в Шумен. Тя посочи, че и днес трябва по достойнство да ценим величавото му дело, пример за патриотизъм и преданост на народ и Църква. „Идеите на Паисий Хилендарски, на Европейското и Българското Просвещение намират свой продължитнел и в лицето на Неофит Бозвели. Известно е, че котленецът добива своята богата образованост и ерудиция в богатите манастирски библиотеки на Атон. От манастира Хилендар неговият патриотичен дух и родолюбие го отвеждат в Свищов, където отдава своя труд като учител в модерното българско училище там. Библиотеките на българските учители се обогатяват през 1835 година и с неговите трудове „Краткая священая история и священий катехизис” и „Славеноболгарское детеводство за малките деца”, каза Андреева. Тя посочи, че трудовете на Бозвели „Мати Болгария” и „Просвещени европеец” издигат българското образование и просвета на качествено ново ниво. „Педагогическите възгледи на Бозвели са в духа на класиката, но и с нюанси от буржоазните революции в Европа. На преден план той извежда и възпитателните задачи на училището - да формира пламенни патриоти – физически здрави и духовно силни, за да могат да понесат изпитанията на предстоящата национална революция. Така Бозвели става също един от първите радетели на националната доктрина, според която да се активизира борбата на българите за самостоятелна църква и национална и политическа независимост. Той е сред най-изтъкнатите участници в борбата на нашия народ срещу гръцката пропаганда и просвета и ревностен деец за ново светско образование у нас“, каза Андреева. Тя отбеляза, че при своите обиколки из страната Бозвели е произнасял пламенни слова, в които съветва хората „училища да правят” и „изкусни учители да довеждат”. Това той проповядвал и в Шумен. „Известно е и неговото кратко сведение от 40-те години на деветнадесети век за „Шумлян град великий под Балкана…”, каза Андреева. Тя посочи, че във връзка с Деня на народните будители - 1 ноември, къща музей „Панайот Волов“ организира тематична лектория „История на будителството“.\r\nИвелина ИВАНОВА", "date": "2017.10.23", "title": "Милена Андреева: Още Неофит Бозвели чрез своите диалози, писани между 1840-1848 г., говори за достойнствата на българския народ като цивилизационно съпоставим с „европееца”"}
{"url": "http://www.focus-news.net/news/2017/10/23/2449673/dazhd-i-katastrofi-obzor.html", "text": "Дъждът в по-голямата част от страна стана причина за редица пътни инциденти. Много от основните пътища бяха мокри и хлъзгави, а видимостта намалена.\r\nЗаради проливен дъжд беше усложнена беше пътната обстановка по автомагистрала „Тракия“. На места се образува и мъгла, която ограничаваше видимостта до 50 метра. \r\nСедем души пострадаха при катастрофа по пътя София – Перник край Драгичево. Сигналът за самокатастрофирал микробус е подаден малко след 18.00 часа. Микробусът е превозвал пътници по редовна линия между София и Перник. По първоначални данни микробусът е излязъл от платното за движение, ударил се е в мантинелата и се преобърнал в дере край пътя. Трима от пострадалите са настанени в УМБАЛСМ „Пирогов“. Двама от тях са в тежко състояние, единият е бил опериран по спешност. Третият е пострадал в областта на главата и крайните. Други двама от пострадалите при пътния инцидент са транспортирани във ВМА. Те са в стабилно състояние, няма данни за животозастрашаващи травми.\r\nОколо 16.15 часа ТИР и бус са катастрофираха в местността Сеновала между с. Български извор и Боаза. По първоначални данни при катастрофата е загинал водачът на буса, има и ранен при инцидента. \r\nКатастрофа между два леки автомобила стана и на пътя II-19 Банско – Гоце Делчев, между селата Места и Буково. Инцидентът е възникнал малко преди 13.00 часа. При пътнотранспортното произшествие няма пострадали, нанесени са само материални щети. \r\nВодач на лек автомобил загина при челен сблъсък на пътя Пловдив-Хасково, в района на жп надлез преди Поповица. По първоначални данни челно са се сблъскали товарен автомобил \"Фолксваген\" с хасковска регистрация и лек автомобил \"Пежо\" с пловдивска регистрация. На място е загинал 69-годишния водач на леката кола, тялото му е извадено с техника на пожарната. В болница е откаран негов спътник. Шофьорът на товарния автомобил е 27-годишен. Причините и обстоятелствата, довели до пътния инцидент се изясняват от служители на РУ- Асеновград.", "date": "2017.10.23", "title": "Дъжд и катастрофи (ОБЗОР)"}
{"url": "http://www.focus-news.net/news/2017/10/23/2449312/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Генерал Гатот Нурмантьо – началник-щаб на индонезийската армия получи забрана за влизане на територията на САЩ от агенцията за гранична защита и митници. Той е бил поканен на конференция във Вашингтон, посветена на борбата срещу насилствения екстремизъм, организирана от началник щаба на общото командване на САЩ ген. Джоузеф Дънфорд, пише  The Hill.\r\nГенералът и неговата съпруга са се подготвяли да се качат на борда на самолет към американската столица, когато са били информирани за решението на правителството на САЩ. Американското посолство в Индонезия издаде официално заявление, съобщавайки, че поддържа връзка с ген. Нурмантьо. \r\n„Продължаваме да сме отдадени на нашето стратегическо партньорство с Индонезия като начин за постигане на сигурност и просперитет и за двете нации“, пише в заявлението. \r\nПрессекретарят на индонезийското външно министерство Арманата Насир заяви, че правителството иска изясняване на ситуацията.\r\n***\r\nПрезидентът на Турция Реджеп Тайип Ердоган заяви, че съюзниците на страната трябва да я уважават. Той добави, че властите в Анкара ще предприемат необходимите мерки за сигурността без разрешение на която и да е държава, пише Hurriyet.\r\n„Където има агитация, където има тормоз срещу нас, ние ще ударим ненадейно някоя нощ“, заяви Ердоган по време на младежко събитие, организирано в Истанбул, от неговата управляваща Партия на справедливостта и развитието. „Турция няма да иска разрешение в такъв случай“, добави той.\r\n„Ние уважаваме тези, с които имаме стратегическо партньорство, стига те да уважават нашите закони“, заяви президентът на Турция. Въпреки, че той не назова нито една държава по време на речта си, той заяви това ден след като осъди САЩ като „недемократична“ държава. \r\n***\r\nВисокопоставен американски държавен служител заяви, че според администрацията на президента Тръмп, израелско-палестинското мирно споразумение няма да се материализира за „една нощ“, предава The Times of Israel. Това изказване дойде, докато специалният пратеник на САЩ за региона е на серия от срещи с египетски представители за обсъждане на споразумението за палестинско единство между „Хамас“ и „Фатах“.\r\nОт САЩ настояват „Хамас“ да отхвърли насилието, да се разоръжи и да признае Израел, ако искат да са част от правителството на единството, което ще преговаря за мир с израелците. \r\n***\r\nГубернаторът на Токио и лидер на опозиционната партия „Кибо но То“ („Надежда“, бел.р.) призна, че действията и изказванията й, може да са довели до изборната загуба, пише The Asahi Shimbun .\r\n„Извинявам се, че причиних дискомфорт на избирателите, заради думите и делата ми по време на кампанията“, каза Юрико Койке.\r\nАнализатори и широката японска общественост смятат, че слабите резултати на „Кибо но То“ се дължат на действията на Юрико Койке, която отхвърли сътрудничеството с редица представители на либералната опозиция в Япония.\r\nАгенция „Фокус“ припомня, че консервативният премиер Шинзо Абе и неговата Либералдемократическа партия спечелиха изборите с голямо мнозинство.\r\n***\r\nКриминалният съд в Гиза осъди 26 души по обвинения в тероризъм, пише Egypt Independent . Съдът даде смъртни присъди на 11 души и доживотни на други 14. Един от обвиняемите, който е непълнолетен, е осъден на 10 години затвор.\r\nДелото е свързано с т.нар. „терористична клетка от Гиза“.\r\nОбвиняемите бяха осъдени по обвинения във формирането на нелегална група, чиято цел е била да наруши конституционно установения ред, както и да попречи на властите да вършат работата си. Властите обвиниха заподозрените и в събирания с цел опит за убийство, унищожаване на обществена собственост, неуспешно нападение срещу двама полицаи, взривяване на полицейски автомобил, кражба на оръжия и производство на експлозиви.\r\n***", "date": "2017.10.23", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/10/23/2449313/predstoyashti-sabitiya-v-stranata-za-23-oktomvri-agentsiya-fokus.html", "text": "***\r\nОт 11.00 часа октомври в зала „Тържествена“ на Централния военен клуб министърът на туризма Николина Ангелкова и министърът на земеделието, храните и горите Румен Порожанов ще представят съвместен проект „Сподели България“.\r\n***\r\nОт 11.00 часа министърът на здравеопазването проф. Николай Петров ще открие ремонтираните Клиника по детска хирургия и Спешно приемно отделение – деца с противошокова зала към УМБАЛСМ „Н. И. Пирогов“. На събитието е поканен да присъства и министър-председателят Бойко Борисов. \r\n***\r\nМинистърът на правосъдието Цецка Цачева ще приеме председателите на Синдиката на служителите в затворите в България (ССЗБ) и на Синдикат „Охрана“ във връзка с поредица от писма на ССЗБ, в които се настоява за среща с ръководството на Министерството на правосъдието.\r\n***\r\nОт 10.00 часа в зала 2 на Областна администрация ще се проведе среща на министъра на образованието и науката Красимир Вълчев с представители на бизнеса и на работодателски организации от Старозагорска област.\r\n***\r\nОт 18.00 часа заместник-министърът на труда и социалната политика Зорница Русинова ще връчи свидетелства за професионална квалификация на служители на фирма ЦПО „Христов 2008“ ЕООД.\r\n***\r\nОт 09.30 часа София Тех Парк ще се проведе Българският офис на глобалната предприемаческа организация Endeavor организира първата международна конференция Dare to Scale.\r\n***\r\nОт 09.30 часа Специализираният наказателен съд ще гледа делото срещу Огнян М., Георги И., Томи Р., Еленко Ст. и др., обвинени в организиране и ръководене на организирана престъпна група. \r\n***\r\nОт 09.30 часа Специализираният наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа в Дома на Европа, ул. „Георги С. Раковски“ 124, ще се проведе дискусия „Българските идеи за Европа: диалог между НПО сектора и правителството“. Форумът ще бъде открит от Росен Плевнелиев, президент на България (2012- 2017) и Огнян Златев, ръководител на Представителството на Европейската комисия у нас.\r\n***\r\nОт 10.00 часа в Голямата зала на Университета за Национално и Световно Стопанство ще се проведе конференция на тема „Сигурността на Република България в многополюсен свят”.\r\n***\r\nОт 10.00 часа на Паметника на загиналите революционери от Македония, Беломорска Тракия и Одринско, намиращ се в София на бул. „Стефан Стамболов“ № 2, ще се проведе тържествено поднасяне на венци по повод 124 години от основаването на ВМРО.\r\n***\r\nОт 10.00 часа в Пресклуб \"Журналист\" на ул. \"Граф Игнатиев\" № 4, ет. 3, ще се проведе извънреден брифинг на Председателя на Управителния съвет на Съюза на българските журналисти Снежана Тодорова по повод учредяването на Световен журналистически форум „Един пояс – един път” в КНР с участието на СБЖ.\r\n***\r\nОт 10.00 часа Специализираният наказателен съд ще гледа делото срещу Радослав К., Генчо П., Венцислав П., Георги Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Пламен В., обвинен в изнудване.\r\n***\r\nОт 10.00 часа Специализираният наказателен съд ще гледа делото срещу Мартин А., Валери Александров, Иван И., Христо Хр., Николай Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Александър М., Костадин Д., Станимир М., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Митко М., Снежана Р., Асен М. и Златан М., обвинени в организиране и ръководене на организирана престъпна група.\r\n***\r\nОт 10.00 часа в сградата на БТПП, ул. Искър 9, етаж 1, зала А, Българската търговско – промишлена палата съвместно с Европейска търговска камара на Камбоджа организират презентация на тема: „Икономиката на Камбоджа“.\r\n***\r\nОт 11.00 часа Специализираният наказателен съд ще гледа делото срещу Калоян Пр., Любомир С., Михаил Д., Панайот М., обвинени в организиране и ръководене на организирана престъпна група.\r\n***\r\nОт 11.30 часа в Главната дирекция „Национална полиция” ще се проведе церемония по предоставянето на нови мотоциклети на СДВР.\r\n***\r\nОт 12.00 часа в Национален пресклуб БТА Обединени евангелски църкви в България (ОЕЦ) организира пресконференция във връзка с честването на 500 години от Реформацията и инициативите за отбелязване на юбилея.\r\n***\r\nОт 13.00 часа на пешеходния мост над бул. „България“ до НДК за четвърта поредна година Камарата на строителите в България (КСБ) и вестник „Строител“ със съдействието на Столичната община организират изложба „Виж София – където строителството среща историята с бъдещето“. Събитието ще бъде открито от председателя на Управителния съвет на КСБ инж. Николай Станков и от кмета на Столичната община Йорданка Фандъкова.\r\n***\r\nОт 13.00 часа в Метростанция СУ „Св. Климент Охридски“, източен коридор, изход посока бул. „Цар Освободител“ ще бъде даден стартът на второто издание на проекта „Поезия в метрото“.\r\n***\r\nОт 13.30 часа Специализираният наказателен съд ще гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група.\r\n***\r\nОт 13.30 часа Специализираният наказателен съд ще гледа делото срещу Ангел П., Красен Н., Лазар К., обвинени в организиране и ръководене на организирана престъпна група.\r\n***\r\nОт 14.00 часа в сградата на БТПП Българската търговско-промишлена палата съвместно с Посолството на Ислямска Република Иран в София и Иранската палата на търговията, промишлеността, мините и земеделието организира двустранни срещи с ирански предприемачи.\r\n***\r\nОт 14.30 часа Специализираният наказателен съд ще гледа делото срещу Димитър Б., молба за изменение на мярка за неотклонение. \r\n***\r\nОт 15.00 часа Специализираният наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група.\r\n***\r\nОт 15.00 часа 5 състав на софийски градски съд ще гледа делото Пламен Христов (охранителят, обвинен, че е намушкал 19-годишен младеж в МОЛ, чл.115 НК).\r\n***\r\nОт 16.00 часа Специализираният наказателен съд ще гледа делото срещу Иван Г., Чавдар Г. и Павел Б., обвинени в в организиране и ръководене на организирана престъпна група.\r\n***\r\nОт 18.30 часа в ателие-книжарница „Къща за птици”  ще се проведе октомврийската среща\r\nот цикъла беседи „Книгата на книгите“ на тема: „Живата връзка между предание и писание“. \r\n***\r\nОт 18.30 часа на ул. „Дунав“ №43 ще се проведе заключителна конференция за резултатите на разработения от Фондация „Очи на четири лапи“ проект за Апробиране на методика за обучение на DIABETIC ALERT DOGS” (DAD) - кучета за сигнализиране на хипогликемични кризи, финансиран от Телус Интернешънъл.\r\n***\r\nОт 19.30 часа в Sofia Event Center, Paradise Center ще се проведе най-престижният благотворителен бал в България - Вечер на добродетелите 2017.\r\n***\r\nОт 20.00 часа в зала 1 на НДК ще бъде представен спектакълът на национален фолклорен ансамбъл „Българе“ – „Осмото чудо“.\r\n***\r\nОт 14.30 часа в офиса на ГЕРБ на ул. „Рибарска“ 2 народният представител Диана Саватева ще се запознае с проблемите на жителите на град Царево. \r\n***\r\nОт 11.00 часа в офиса на ГЕРБ Ивелина Василева ще се срещне с граждани. \r\n***\r\nОт 10.00 часа в х-л „Черно море“ /конферентна зала, 1 етаж/ ще се състои тазгодишното издание на „Пътуващ салон на образованието“.\r\n***\r\nОт 18.00 часа в зала „Европа“ на Фестивален и конгресен център-Варна ще се проведе Филмов фестивал SOFIA BITING DOCS.\r\n***  \r\nОт 10.30 часа в ДГ \"Пролет\" ще се проведе Кампания \"Деца четат на деца\". \r\n***  \r\nОт 12.30 в ОУ \"Христо Ботев\" ще се проведе \"Да четем заедно\" на тема \"Будители народни\" – кампания, съвместно с НЧ \"Надежда-1869\", сред ученици от началния курс . \r\n***  \r\nОт 13.30 часа в библиотека на \"Надежда-1869\" Клуб приятели на книгата - среща с ученици от ХГ и СГИ на тема \"Будители народни\". \r\n***  \r\nОт 19.00 часа в театралния салон на \"Надежда-1869\" ще бъде представен Музикален спектакъл \"Под небето на Париж\". \r\n***\r\nОт 15.00 часа в залата на Симфониета Видин ще се проведе Седмата регионална среща на ученическите клубове \"Млади възрожденци\". Кметът на Община Видин Огнян Ценков ще поднесе приветствие към участниците в събитието.\r\n***\r\nОт 17.30 часа в Регионалния исторически музей ще бъде открита изложбата  „Атон в рисунки и фотографии“.\r\n***\r\nОт 10.00 часа в сградата на кметството в село Търнава народният представител от ГЕРБ – Враца Красен Кръстев ще проведе изнесен приемен ден.\r\n***\r\nОт 11.00 часа в Ритуалната зала на Военен клуб – Враца във връзка със 120-та годишнина от откриването на Военен клуб – Враца ще бъде представена книгата \"Забравени герои\", както и непознати до момента документи за дейността на местния гарнизон и значението за Военния клуб за развитието на културния живот в града.\r\n***\r\nОт 16.00 часа в офиса на ГЕРБ – Враца на бул. \"Демокрация\" №2 народният представител от ГЕРБ инж. Петя Аврамова организира приемна за граждани.\r\n***\r\nОт 14.00 часа в клуба на ГЕРБ народните представители от ГЕРБ-Добрич Даниела Димитрова и Пламен Манушев организират приемна.\r\n***\r\nОт 9.15 часа пред сградата на Окръжен съд – Пазарджик жителите на община Септември ще проведат мирен протест срещу водената недалновидна политика на кмета на Община Септември.\r\n***\r\nОт 9.00 часа в 10 зала на Пловдивския окръжен съд ще се гледа делото срещу подсъдимите Мартин П., Светлин С., Владимир Е., Радослав К., Петьо П., Валери Б. и Милко Д. Те са обвинени за палежи, кражби и увреждане на чуждо имущество. \r\n***\r\nОт 9.00 часа в 5 зала на Пловдивския окръжен съд ще се гледа делото с подсъдими Асен И., Михаил К., Юсуф А., Кристина Д. и Христо Р. Те са обвинени в придобиване с цел разпространение на високорисково наркотично вещество. \r\n***\r\nОт 9.00 часа  във 2 зала на Пловдивския окръжен съд ще се гледа делото срещу подсъдимия Илиян Р. Той е обвинен в умишлено убийство по особено жесток начин на приятелката си. \r\n***\r\nОт 9.30 часа в 1 зала на Пловдивския окръжен съд ще се гледа делото срещу Александър Б. Срещу него е повдигнато обвинение в това, че е избегнал установяването и плащането на данъчни задължения в особено големи размери.\r\n***\r\nОт 10.00 часа Общинските съветници от ГЕРБ организират приемни за граждани. Даниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А. Спартак Николов ще приеме граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Вихър Захов ще разговаря с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Вера Тоскова ще се срещне с граждани от 16:00 до 18:00 часа в офиса на ГЕРБ в район „Тракия” в жк. „Тракия”бл.91. Александър Радев ще приеме граждани от 17:30 до 19:00 часа в офиса на ГЕРБ в район „Централен” на ул. „Прага” № 2. Атанас Узунов ще разговаря с граждани от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А.\r\n***\r\nОт 13.00 часа в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов.\r\n***\r\nОт 13.30 часа в зала 11 на Пловдивския районен съд ще се гледа делото срещу Огнемира К. Срещу нея е повдигнато обвинение за причиняване на имотна вреда в големи размери чрез измама. \r\n***\r\nОт 18.30 часа в Дома на киното на ул. „Гладстон“ ще се състои безплатна прожекция на филма \"Анжел Вагенщайн: Изкуството е оръжие\". На прожекцията ще гостуват режисьорът на филма Андреа Саймън, както и Анжел Вагенщайн.\r\n***\r\nОт 14.00 часа в Историческия музей ще бъде открита изложбата “Заменхоф – създател на езика есперанто”.\r\n***\r\nОт 09.30 часа общинските съветници от ГЕРБ–Сливен Живко Минчев и Здравко Костадинов ще проведат срещи с граждани. \r\n***\r\nОт 09.00 часа в залата на Община Опан ще се проведе среща-разговор с народния представител Емил Христов\r\n***\r\nОт 10.00 часа в зала 2 на Община Стара Загора ще се проведе Регионално съвещание по проблемите на зимната поддръжка и дежурство по републиканската пътна мрежа.\r\n***\r\nОт 19.00 часа в Драматичен театър ще бъде представен спектакълът „За сушата и сватбите“.\r\n***\r\nОт 19.30 часа в Куклен театър ще бъде представен спектакълът „Жените от портокаловите градини“.\r\n***\r\nВ Регионална библиотека „Дора Габе“ ще се проведе Музикална витрина по повод 135 години от рождението на Имре Калман.\r\n***\r\nОт 10.00 часа в заседателната зала на Община Хасково ще се проведе пресконференция за проект „Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\".  \r\n***\r\nОт 14.00 часа в зала 2 на Областна администрация Шумен ще бъде представен годишен анализ на здравно-демографското състояние и здравната мрежа в област Шумен за 2016 година.", "date": "2017.10.23", "title": "Предстоящи събития в страната за 23 октомври (Агенция „Фокус”)"}
{"url": "http://www.focus-news.net/news/2017/10/23/2449314/voice-of-america-donald-tramp-zashtiti-chestite-si-napadki-ot-tuitar-sreshtu-predstavitelite-na-amerikanskite-vlasti.html", "text": "Президентът на САЩ Доналд Тръмп защити честите си нападки, отправяни от профила му в социалната медия „Туитър“, срещу представителите на целия политически спектър на страната, заявявайки, че понякога така ги кара „да правят това, което трябва“, предава  Voice of America.\r\n„Понякога това помага, да бъда честен“, заяви Тръмп по време на телевизионно интервю. Често конгресмените от неговата Републиканска партия предлагат президентът да прекрати употребата на „Туитър“. „Съмнявам се, че щях да достигна до тук, ако нямаше социални медии“, заяви той. \r\nПрезидентът изрази мнение, че социалните мрежи са начинът, по който може да представи гледната си точка без тя да бъде пречупвана от медиите. „Хората, които не искат да пиша в „Туитър“ са враговете. Хората, които не харесват случващото се с мен“, добави той.\r\n„Не искам да оставям нищо на случайността. Това работи, макар и да не е конвенционално“, убеден е Тръмп.  Виктор Турмаков", "date": "2017.10.23", "title": "Voice of America: Доналд Тръмп защити честите си нападки от „Туитър“ срещу представителите на американските власти"}
{"url": "http://www.focus-news.net/news/2017/10/23/2449315/reuters-internet-stranitsata-na-cheshkata-izbiratelna-komisiya-e-podlozhena-na-hakerska-ataka-nyama-vliyanie-varhu-rezultatite-ot-izborite.html", "text": "Интернет-сайтовете, използвани за представянето на резултатите от парламентарните избори в Чехия, са атакувани в събота следобед (21 октомври). Статистическата служба на страната съобщи това, добавяйки, че не е имало влияние върху резултатите от преброяването, предава  Reuters.\r\n „По време на обработването на гласовете имаше целенасочена хакерска атака с отказ на услуга по инфраструктурата на компания О2, използвана за изборите“, съобщава статистическата служба на Чехия. Посочва се, че „в резултат на това сървърите на двете страници бяха временно частично недостъпни. Атаката по никакъв начин не повлия нито на инфраструктурата, използвана за преноса на изборните резултати до централата ни, нито на независимото обработване на данните“\r\nЧехите гласуваха на 20 и 21 октомври на парламентарни избори, като резултатите от тях бяха представени на две интернет страници, поддържани от статистическата служба чрез външна компания-доставчик. Виктор Турмаков", "date": "2017.10.23", "title": "Reuters: Интернет-страницата на чешката избирателна комисия е подложена на хакерска атака, няма влияние върху резултатите от изборите"}
{"url": "http://www.focus-news.net/news/2017/10/23/2449316/deutsche-welle-v-malta-se-provede-mnogohilyadna-demonstratsiya-v-pamet-na-ubitiya-razsledvasht-zhurnalist-dafne-karuana-galitsiya.html", "text": "Хиляди души излязоха в неделя, 22 октомври, на улиците на малтийската столица Валета с искане да се открият имената на организаторите и извършителите на убийството на разследващия журналист Дафне Каруана Галиция, предаде  Deutsche Welle , в своята рускоезична организация. \r\nДемонстрацията е организирана от неправителствената организация „Мрежа на гражданското общество“. В нея участваха членове на профсъюзи, активисти и политици, включително и президентът на страната Мария Луиза Колейро Преку. \r\nМного от демонстрантите носеха тениски с думите, написани от репортера няколко минути преди гибелта ѝ: „Мошениците са навсякъде, където се огледаш. Положението е отчайващо“. \r\n„Ние искаме справедливост. Ние преживяваме конституционна криза. В страната цари страх, процъфтява престъпността“, заяви един от демонстрантите. \r\nМинистър-председателят на Малта Джоузеф Мускат, който бе обвиняват от журналиста в корупция, не присъства на мероприятието.  Виктор Турмаков", "date": "2017.10.23", "title": "Deutsche Welle: В Малта се проведе многохилядна демонстрация в памет на убития разследващ журналист Дафне Каруана Галиция"}
{"url": "http://www.focus-news.net/news/2017/10/23/2449317/tass-vanshnite-ministri-na-rusiya-i-na-irak-shte-obsadyat-situatsiyata-v-kyurdistan-i-borbata-sreshtu-islyamska-darzhava.html", "text": "Външните министри на Русия и на Ирак Сергей Лавров и Ибрахим ал Джаафари ще проведат в Москва на 23 октомври преговори, на които ще обсъдят ситуацията в Иракски Кюрдистан, борбата срещу „Ислямска държава“ и разрешаването на конфликта в Сирия, предава  ТАСС.\r\nПосещението на иракският министър ще продължи до сряда, 25 октомври. Руското МВнР съобщава, че в програмата му влизат среща с вицепремиера Дмитрий Рогозин. Двамата ще обсъдят икономически и научно-технически въпроси. \r\nДжаафари ще изнесе и лекция пред студенти в Московския държавен институт по международни отношения. Очаква се той да разкаже за визията на Ирак относно глобалните и регионалните тенденции в съвременния свят.  Виктор Турмаков", "date": "2017.10.23", "title": "ТАСС: Външните министри на Русия и на Ирак ще обсъдят ситуацията в Кюрдистан и борбата срещу „Ислямска държава“"}
{"url": "http://www.focus-news.net/news/2017/10/23/2449318/poreden-natsionalen-protest-sabra-stotitsi-sluzhiteli-na-mvr-v-sofiya-obzor.html", "text": "Пореден национален протест под надслов „За достойно заплащане“ събра стотици служители на МВР в София. Полицаи от цялата страна взеха участие в протестно шествие, което започна от градинката пред МВР, премина през сградата на Министерството на финансите и се сля с митинг на площада пред Народното събрание.\r\nНационалният протест е поредният от серията протести, стартирали на 5 юли 2017 г., а основните искания на СФСМВР са за увеличение на основните възнаграждения на работещите във ведомството с минимум 15%, обвързване на основното възнаграждение със социалноизмерим показател и изготвянето на нов закон с участието на синдикалните организации.\r\n„Протестните действия ще продължат и занапред, но те вече ще бъдат с по-малко хора и с повече плакати на английски език, за да четат чужденците“, каза председателят на СФСМВР Валентин Попов. Той уточни, че до този момент не са започнали формални преговори между управляващи и синдикати - такива, каквито изисква законът. „Искаме да говорим за увеличение на заплатите сега, а не да ни залъгват, че били увеличили средствата за допълнителни възнаграждения. Тези 55 млн. лева, които са предвидени допълнително за МВР, са гавра с искането ни за промяна на замръзналите ни от години заплати“, каза още Попов и обясни, че ако се наложи, протести ще се провеждат и по време на Българското председателство на Съвета на ЕС. \r\nГоворител на протестиращите пък съобщи oт импровизираната трибуна на пл. „Народно събрание“, че предстои протест и в Берлин на 1 ноември, където на пресконференция ще бъдат отправени послания към управлението на България, но повече информация за това ще бъде оповестена през следващите дни.\r\nЦветилена СИМЕОНОВА", "date": "2017.10.23", "title": "Пореден национален протест събра стотици служители на МВР в София (ОБЗОР)"}
{"url": "http://www.focus-news.net/news/2017/10/23/2449319/the-hill-tsru-shte-razshiri-taynite-si-operatsii-sreshtu-talibanite-v-afganistan.html", "text": "ЦРУ ще увеличи броя на тайните си операции в Афганистан. Предвижда се малки, специализирани екипи да преследват терористите в страната, пише  The Hill.\r\nОчакваните операции показват промяна в стратегията на ЦРУ при новия му директор Майк Помпео. Специалните части ще се фокусират върху откриването на терористи, които представляват специфична заплаха, като производителите на взривни устройства например. \r\n„Не можем да свършим работата си, ако не сме агресивни“, заяви Помпео по-рано този месец по време на конференция на тема сигурност в Университета в Тексас. „Всяка минута, ние трябва да сме фокусирани върху смазването на враговете ни“, добави той. \r\nПрез август президентът на САЩ Доналд Тръмп зае по-твърди позиции относно борбата срещу тероризма в региона. „Убийците трябва да знаят, че няма къде да се крият, че няма място извън обсега на американските оръжия. Възмездието ще бъде бързо и мощно“, заяви той.  Виктор Турмаков", "date": "2017.10.23", "title": "The Hill: ЦРУ ще разшири тайните си операции срещу талибаните в Афганистан"}
{"url": "http://www.focus-news.net/news/2017/10/23/2449320/the-independent-tsarkvata-na-stsientologiyata-otkri-tsentrala-v-birmingam-vapreki-protestite-na-bivshi-chlenove.html", "text": "Въпреки протестите на бивши членове отвън, църквата на сциентологията е открила свой щаб в Бирмингам. Сградата на сума от 4,2 млн. лири е открита само с поканени предварително гости при засилено присъствие на охрана, пише  The Independent.\r\nЦърквата на сциентологията, която е закупила имота през 2007 г., твърди, че има силно присъствие във втория по големина британски град и планира да използва сградата, за да провежда дейност в централната част на Англия. \r\nСред протестиращите по време на откриването присъстваха бивши последователи на организацията. „Хората не разбират, че случващото се до тях е много плашещо“, смята Уилям Дръмонд, дългогодишен бивш член на Църквата на сциентологията. „Основният им мотив са парите, собствеността и разширяването“, добави той.\r\nЕйдриън Бейли, бивш сциентолог заяви, че се е оттеглил от организацията, заради това, че постоянно е искала пари от членовете си. „Не е изненадващо, че хората я смятат за култ“, добави той. Виктор Турмаков", "date": "2017.10.23", "title": "The Independent: Църквата на сциентологията откри централа в Бирмингам въпреки протестите на бивши членове"}
{"url": "http://www.focus-news.net/news/2017/10/23/2449321/anadolu-agency-irakskiyat-sad-e-izdal-zapoved-za-aresta-na-bivshiya-nachalnik-shtab-na-vaorazhenite-sili-na-stranata.html", "text": "Иракският съд е издал заповед за арест на бившия началник-щаб на въоръжените сили на страната  Бабакер Зебари за предполагаема злоупотреба с обществени средства, предава  Anadolu Agency.\r\nСъдът обоснова решението си с факта, че Зебари е предал седем превозни средства, принадлежащи на министерството на отбраната, на цивилни. В средата на 2015 г. министър-председателят на Ирак Хайдер ал Абади изпрати Зебари в пенсия след 12 години на поста. \r\nЗаповедта за ареста на Зебари, който е етнически кюрд, се издава докато между Багдад и Кюрдското регионално правителство се разгаря спор, предизвикан от референдума за независимостта на автономната област. Виктор Турмаков", "date": "2017.10.23", "title": "Anadolu Agency: Иракският съд е издал заповед за ареста на бившия началник-щаб на въоръжените сили на страната"}
{"url": "http://www.focus-news.net/news/2017/10/23/2449322/the-guardian-dablin-iska-da-privleche-evropeyskata-agentsiya-po-lekarstvata-sled-brekzit.html", "text": "Ирландската агенция за развитие иска да увеличи шансовете на Дъблин да стане домакин на Европейската агенция по  лекарствата след Брекзит, след като тя се премести от Лондон, пише  The Guardian.\r\nПо-рано този месец „Блумберг“ съобщи, че ирландската столица изостава зад градове като Амстердам и Франкфурт в надпреварата за привличане на агенцията. Томи Фанинг, началник на отдела за биофармацевтика на Агенцията за развитие на Ирландия отхвърли твърденията, че страната няма „естествени съюзници“ в процеса. Той посочи, че такива са 10-те най-големи световни фармацевтични корпорации, които имат отдели в страната, за които работят близо 125 хил. души. \r\n„Фармацевтичните гиганти, базирани в Ирландия, вече генерират по един милиард долара за ирландската икономика. Затова и има смисъл европейската агенция, натоварена с изпитването и одобряването на новите лекарства, да бъде базирана в страната, където те се развиват“, заяви Фанинг. \r\n19 градове, от Стокхолм до Букурещ искат да привлекат Европейската агенция по лекарствата, след като Великобритания напусне ЕС. Окончателното решение къде ще се установи тя, трябва да се обяви следващия месец.  Виктор Турмаков", "date": "2017.10.23", "title": "The Guardian: Дъблин иска да привлече  Европейската агенция по  лекарствата след Брекзит"}
{"url": "http://www.focus-news.net/news/2017/10/23/2449323/1-000-balgarski-bebeta-byaha-krasteni-v-edin-den-obzor.html", "text": "1 000 новородени български бебета получиха свето Кръщение и станаха православни християни. Това се случи едновременно в 9 града от страната: София, Пловдив, Варна, Бургас, Стара Загора, Велико Търново, Русе, Враца и Плевен. Инициативата бе на кампанията в подкрепа на раждаемостта „Направи го за България“ и се осъществи под патронажа на Светейшия патриарх Неофит и Българската православна църква. Участниците в кръщенето бяха освободени от задължителната такса за ритуала и получиха безвъзмездно своите кръщелни свидетелства. Лично патриарх Неофит даде своя благослов на новокръстените, техните кръстници и близките им в храм „Св. София“ в столицата. Организаторите предвиждат инициативата да не е еднократен акт, а да продължи и за в бъдеще с цел насърчаване на раждаемостта в страната ни, а приелите светото Кръщение деца да навлязат в православната вяра и живот.", "date": "2017.10.23", "title": "1 000 български бебета бяха кръстени в един ден (ОБЗОР)"}
{"url": "http://www.focus-news.net/news/2017/10/23/2449324/afp-zhelaeshtite-avtonomiya-v-lombardiya-i-veneto-obyaviha-pobeda-na-provedenite-v-oblastite-referendumi.html", "text": "Водещите кампанията за по-голяма автономия на италианските северни региони Венето и Ломбардия обявиха победа на референдумите, проведени в неделя, 22 октомври, предава  AFP.\r\nИзбирателната активност във Венето е била между 57 и 61%, докато тази в Ломбардия 40%. Лидерите и на двата региона съобщиха, че гласоподавателите са подкрепили стремежа за по-голяма автономия.  Виктор Турмаков", "date": "2017.10.23", "title": "AFP: Желаещите автономия в Ломбардия и Венето обявиха победа на проведените в областите референдуми"}
{"url": "http://www.focus-news.net/news/2017/10/23/2449325/the-daily-telegraph-spored-britanskiya-zamestnik-vanshen-ministar-edinstveniyat-nachin-za-spravyane-s-teroristite-ot-islyamska-darzhava-e-te-da-se-ubivat-pri-pochti-vseki-sluchay.html", "text": "Според британския заместник-външен министър по въпросите, свързани с Африка Рори Стюърт гражданите на страната, които са бойци на „Ислямска държава“ трябва да бъдат убивани в Сирия, вместо да им се позволява да се връщат в страната. Според него британците, борещи се на страната на терористичната групировка, са виновни за страховити престъпления и единственият начин за справяне с тях е те да се избиват „при почти всеки случай“, пише  The Daily Telegraph.\r\n„Тези хора са се отдали напълно на „Ислямска държава“, на създаването на халифат. Те вярват в изпълнена с омраза доктрина , която ги кара да се убиват, да убиват другите и да употребяват насилие и бруталност, за да създадат държава от XVIII или дори от XVII век“, заяви Стюърт по време на радиоинтервю. „Затова се и боя, че трябва да се отнасяме сериозно към факта, че те представляват сериозна опасност за нас и за жалост единственият начин за справяне с тях е, при почти всеки случай, да ги избиваме“, добави той.\r\nБлизо от половината 850 британци, за които се смята, че са се присъединили към екстремистите, вече са се завърнали в страната. Има страх, че още повече ще ги последват, след като терористичната организация загуби територията си в Ирак и в Сирия. \r\nПо-рано този месец британският министър на отбраната Майкъл Фалън заяви, че всеки който реши, да напусне Великобритания, за да се бие на страната на „Ислямска държава“ се излага на смъртоносен риск. „Ако си британец в Ирак или Сирия и ако избереш да се биеш за „Ислямска държава“, тогава си се направил легитимна цел и има риск да се окажеш от грешната страна на британските Кралски военновъздушни сили или на някоя американска ракета“, добави той.  Виктор Турмаков", "date": "2017.10.23", "title": "The Daily Telegraph: Според британския заместник-външен министър „единственият начин“ за справяне с терористите от „Ислямска държава“ е те да се убиват при почти всеки случай"}
{"url": "http://www.focus-news.net/news/2017/10/23/2449326/reuters-zhitelite-na-veneto-i-lombardiya-sa-glasuvali-za-poveche-avtonomiya.html", "text": "Жителите на богатите северни италиански региони Венето и Ломбардия са гласували за повече автономия от централното правителство, според първоначалните резултати след референдумите, провели се в неделя, предаде  Reuters.\r\nИ в двата региона повече от 90% от избирателите са гласували за повече автономия. Заедно Ломбардия и Венето представляват една трета от италианската икономика. \r\nИ двата региона са управлявани от някога открито сецесионистката партия „Северна Лига“, която иска да използва резултатите, за да убеди Рим да остави на регионите да запазват по-голяма част от данъците за своя употреба, макар че референдумите да не обвързват централното правителство.  Виктор Турмаков", "date": "2017.10.23", "title": "Reuters: Жителите на Венето и Ломбардия са гласували за повече автономия"}
{"url": "http://www.focus-news.net/news/2017/10/23/2449327/daily-mirror-ispanskiyat-vanshen-ministar-smyata-che-stsenite-na-politseysko-nasilie-v-kataluniya-sa-falshivi-novini.html", "text": "Испанският външен министър Алфонсо Дастис определи излъчените по медиите сцени на полицейско насилие по време на референдума за независимост на Каталуния като „фалшиви новини“, пише   Daily Mirror.\r\nШокиращи снимки на окървавени гласоподаватели в деня на референдума, бити от испанската полиция по улиците, за да бъде предотвратено гласуването, обиколиха света. \r\n„Не, не смятам, че имаше брутална ситуация. Смятам, че повечето от тези снимки са доказано фалшиви. А и ако е имало употреба на сила, тя е ограничена и е била предизвикана от факта, че силите на реда и закона са били възпрепятствани да изпълнят заповедта на съдилищата“, заяви Дастис. \r\nСъщевременно министърът заяви, че има много „алтернативни факти и фалшиви новини“ около референдума.  Виктор Турмаков", "date": "2017.10.23", "title": "Daily Mirror: Испанският външен министър смята, че сцените на полицейско насилие в Каталуния са „фалшиви новини“"}
{"url": "http://www.focus-news.net/news/2017/10/23/2449328/dvama-dushi-zaginaha-pri-sbivane-v-diskoteka-v-starozagorskoto-selo-panicherovo-obzor.html", "text": "Двама души загинаха при сбиване в дискотека в старозагорското село Паничерово. Сигналът за сбиване между две ромски компании е получен в полицията малко след полунощ. По-късно от Центъра са спешна медицинска помощ е получена информация за докарани четирима пострадали, от които двама са починали, а другите двама са с порезни рани. На място веднага са изпратени полицейски екипи. Установена е самоличността им. Пострадалите са прегледани и освободени, без опасност за живота. Телата на починалите са изпратени за аутопсия. В резултат на проведените оперативно – издирвателни действия е установено, че до сбиването е довел първоначален скандал между двете групи. Установени са участниците, разпитани са свидетели. По случая е образувано досъдебно производство. Продължават процесуално – следствените действия.", "date": "2017.10.23", "title": "Двама души загинаха при сбиване в дискотека в старозагорското село Паничерово (ОБЗОР)"}
{"url": "http://www.focus-news.net/news/2017/10/23/2449329/dzhimi-kartar-rusnatsite-ne-sa-otkradnali-rezultata-na-izborite-ot-hilari-klintan.html", "text": "Бившият президент на САЩ Джими Картър заяви, че не вярва, че Русия е повлияла на резултатите от президентските избори в САЩ от 2016 г., в които кандидатът от Демократическата партия Хилари Клинтън загуби пред настоящия президент Доналд Тръмп, пише The Hill.\r\n„Не мисля, че има каквото и да е доказателство, че руснаците са променили достатъчно гласове или каквито и да е гласове“, заяви Картър. Бившият президент отбеляза, че неговата съпруга Розалин не е на неговото мнение. \r\nВ момента в САЩ се води разследване относно предполагаемата руска намеса на изборите в САЩ  Виктор Турмаков", "date": "2017.10.23", "title": "Джими Картър: Руснаците не са откраднали резултата на изборите от Хилари Клинтън"}
{"url": "http://www.focus-news.net/news/2017/10/23/2449330/rossiyskaya-gazeta-stroitelstvoto-na-turski-potok-dostigna-do-posledniya-si-etap.html", "text": "Руският министър на енергетиката Александър Новак съобщи, че строителството на газопровода „Турски поток“ навлиза в последния си стадий. Русия и Турция готвят протокол за прокарването на нов сухопътен участък от обекта, пише   Российская газета.\r\nСтроителството на „Турски поток“ започна през май 2017 г. Докато на морското дъно бяха полагани тръби със скорост от 50-70 км. на месец, на сушата в Русия бяха прокарвани микротунели. В момента е дошъл ред за строителство на територията на Турция. \r\n„Турски поток“ започва от компресорната станция „Руская“, недалеч от Анапа, преминава 90 км. през Черно море до град Къйъкей, разположен западно от Босфора, а след това ще премине през Турция до границата ѝ с Гърция. \r\nРаботата се води едновременно по две разклонения, всяко от което ще може да пренася по 15,75 млрд. кубични метра газ. По едното ще бъде доставяна суровина до турските потребители, а по втората транзитно към Европа. Според председателя на „Газпром“ Алексей Милер „проектът се реализира строго по план“ и към края на 2019 г. „потребителите ще получат нов надежден маршрут за внос на руски газ. Виктор Турмаков", "date": "2017.10.23", "title": "Российская газета: Строителството на „Турски поток“ достигна до последния си етап"}
{"url": "http://www.focus-news.net/news/2017/10/23/2449331/the-daily-mirror-nyakolko-dushi-sa-raneni-pri-napadenie-s-bradva-v-shveytsariya.html", "text": "Няколко души са били ранени след като младеж  извърши нападение със секира в източното швейцарско селище Флумс, пише  The Daily Mirror.\r\nПрессекретарят на местната полиция Ханс-Петер Крюси описа случая като „насилие с няколко ранени“. Местните медии сочат, че 17-годишен младеж, роден в Латвия, е атакувал няколко души в пощенската станция на селището, преди да избяга с откраднат автомобил.\r\nСлед това той е извършил второ нападение срещу човек на бензиностанция, където е бил застрелян от полицията. Властите отхвърлят възможността за терористично нападение.  Виктор Турмаков", "date": "2017.10.23", "title": "The Daily Mirror: Няколко души са ранени при нападение с брадва  в Швейцария"}
{"url": "http://www.focus-news.net/news/2017/10/23/2449332/nezavisimaya-gazeta-v-bryuksel-shte-se-provede-zasedanie-na-saveta-rusiya-nato.html", "text": "На 26 октомври 2017 г. в Брюксел ще се проведе заседание на Съвета Русия-НАТО на равнище посланици. На него се очаква да изнесе реч директорът на отдела за Азия на руското външно министерство Замир Кабулов, пише  Независимая Газета.\r\nПо-рано в НАТО опровергаха обвиненията за неспособността на силите на Алианса да се разгръщат бързо и да прехвърлят подкрепления в Европа. Според германските медии, позоваващи се на документа „Предварителен доклад за засилването на силите за сдържане и отбранителна способност на НАТО“,  страните от Балтийско море са подложени на руска заплаха и затова е необходимо колкото се може по-бързо да се направи нещо по въпроса. \r\n„НАТО усеща в момента най-значимото засилване на своята колективна отбраната от края на Студената война насам, включително и разполагането на четири многонационални бойни групи в източната част на Алианса“, съобщи говорителят на НАТО Оана Лунгеску.  Виктор Турмаков", "date": "2017.10.23", "title": "Независимая Газета: В Брюксел ще се проведе заседание на Съвета Русия-НАТО"}
{"url": "http://www.focus-news.net/news/2017/10/23/2449333/reuters-ministarat-na-otbranata-na-sasht-e-na-obikolka-v-aziya-po-vreme-na-koyato-severna-koreya-shte-e-v-tsentara-na-obsazhdaniyata.html", "text": "Министърът на отбраната на САЩ Джеймс Матис съобщи, че по време на своята обиколка в Азия ще проведе преговори с регионалните съюзници на Вашингтон относно кризата на Корейския полуостров, предизвикана от „безразсъдните“ провокации на Пхенян, предава  Reuters.\r\nМатис ще участва от понеделник до сряда на среща на министрите на отбраната от АСЕАН, която ще се проведе във Филипините.  Той ще пристигне в Сеул по-късно през седмицата за преговори, свързани с отбраната. „Ще говоря със своите колеги, обсъждайки регионалната криза, предизвикана от безразсъдните провокации на Северна Корея, както и споделените ценности като националния суверенитет, териториалната цялост, свободата на мореплаването и честната и реципрочна търговия“, заяви Матис пред репортери. \r\nМинистърът заяви, че докато е на Филипините ще обсъди борбата срещу терористите на южния остров Минданао.  „Борбата е сложна, но Филипините изпратиха необходимото послание на терористите“, добави той.  Виктор Турмаков", "date": "2017.10.23", "title": "Reuters: Министърът на отбраната на САЩ е на обиколка в Азия, по време на която Северна Корея ще е в центъра на обсъжданията"}
{"url": "http://www.focus-news.net/news/2017/10/23/2449334/komsomolyskaya-pravda-prezidentat-na-chehiya-e-gotov-da-naznachi-andrey-babish-za-ministar-predsedatel.html", "text": "Президентът на Чехия Милош Земан заяви, че е готов да назначи за министър-председател на страната лидера на центристкото движение АНО Андрей Бабиш, който на парламентарните избори в петък и в събота получи 29,64% от гласовете, пише   Комсомольская правда.\r\n„Ще назнача за министър-председател победителя на изборите“, заяви Земан. Той добави, че възнамерява да се срещне с Бабиш във вилата си.\r\nЛидери на редица чешки политически партии се дистанцираха от сътрудничество с Бабиш. Наскоро скандал нанесе удар върху репутацията му – по-рано бе съобщено, че милиардерът е укривал данъци.  Виктор Турмаков", "date": "2017.10.23", "title": "Комсомольская правда: Президентът на Чехия е готов да назначи Андрей Бабиш за министър-председател"}
{"url": "http://www.focus-news.net/news/2017/10/23/2449335/the-daily-mail-donald-tramp-prikani-parizh-i-berlin-da-prodalzhat-da-pravyat-pari-targuvayki-s-iran.html", "text": "Президентът на САЩ Доналд Тръмп заяви, че няма нищо против Франция и Германия да продължат да водят търговия с Иран, въпреки неговия отказ да сертифицира Иранското ядрено споразумение, предаде  The Daily Mail.\r\n„Казвам им да продължат да правят пари. Германия и Франция са ми приятели“, заяви Тръмп. Той добави, че не знае какво ще се случи със споразумението за иранската ядрена програма, което той отказа да сертифицира на 13 октомври, оставяйки съдбата му на Конгреса на САЩ. \r\nПо-рано държавният секретар Рекс Тилърсън заяви по време на дипломатическо посещение в Рияд, че Вашингтон „се надява“ европейските компании и държави „да се присъединят към САЩ, защото сме изградили санкционна структура“.  Виктор Турмаков", "date": "2017.10.23", "title": "The Daily Mail: Доналд Тръмп прикани Париж и Берлин „да продължат да правят пари“, търгувайки с Иран"}
{"url": "http://www.focus-news.net/news/2017/10/23/2449336/izvestiya-rusiya-planira-da-zamrazi-chlenstvoto-si-v-evropeyskiya-sad-za-pravata-na-choveka.html", "text": "Правителството на Русия допуска възможността да замрази своето членство в Европейския съд за правата на човека (ЕСПЧ) и да намали вноската си в Съвета на Европа, пише   Известия.\r\nСпоред запознати източници от руската дума Русия планира да намали със 7-10 млн. долара вноската си в Съвета на Европа, което съответства на сумата, предназначена за работата на съдебната инстанция. Властите на страната ще прибягнат към такива мерки, ако Русия не си върне правото на глас при избор на съдии в ЕСПЧ.\r\n„Съветът на Европа трябва да свали всички дискриминационни искания, особено забраните по отношение на Русия, съществуващи в ЕСПЧ. В противен случай не виждам основания за продължаване на работата в този съдебен орган“, съобщи източник на изданието. \r\nЗаместник-председателят на комисията на горната камара на руския парламент по международните въпроси Владимир Джабаров потвърди тези намерения и отбеляза, че ЕСПЧ нарушава правата на суверенната държава. „Ако тенденциозното отношение към Русия се запази, то ние ще замразим изплащането на вноските и ще напуснем ЕСПЧ“, подчерта сенаторът.  Виктор Турмаков", "date": "2017.10.23", "title": "Известия: Русия планира да замрази членството си в Европейския съд за  правата на човека"}
{"url": "http://www.focus-news.net/news/2017/10/23/2449337/afp-upravlyavashtata-partiya-v-arzhentina-belezhi-uspeh-na-chastichnite-parlamentarni-izbori.html", "text": "Дясно-центристката коалиция на аржентинския президент Маурисио Макри бележи успех на частичните парламентарни избори, провели се в страната в неделя, 22 октомври. Това ще му помогне с провеждането на икономическите реформи в страната, предаде  AFP.\r\nКоалиция „Камбиемос“ води в 15 от 23-те провинции в Аржентина, както и в столицата Буенос Айрес според частичните резултати, публикувани от ЦИК на страната.  Виктор Турмаков", "date": "2017.10.23", "title": "AFP: Управляващата партия в Аржентина бележи успех на частичните парламентарни избори"}
{"url": "http://www.focus-news.net/news/2017/10/23/2449338/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Въпреки протестите на бивши членове отвън, църквата на сциентологията е открила свой щаб в Бирмингам. Сградата на сума от 4,2 млн. лири е открита само с поканени предварително гости при засилено присъствие на охрана, пише  The Independent.\r\nЦърквата на сциентологията, която е закупила имота през 2007 г., твърди, че има силно присъствие във втория по големина британски град и планира да използва сградата, за да провежда дейност в централната част на Англия. \r\nСред протестиращите по време на откриването присъстваха бивши последователи на организацията. „Хората не разбират, че случващото се до тях е много плашещо“, смята Уилям Дръмонд, дългогодишен бивш член на Църквата на сциентологията. „Основният им мотив са парите, собствеността и разширяването“, добави той.\r\nЕйдриън Бейли, бивш сциентолог заяви, че се е оттеглил от организацията, заради това, че постоянно е искала пари от членовете си. „Не е изненадващо, че хората я смятат за култ“, добави той.\r\n***\r\nИрландската агенция за развитие иска да увеличи шансовете на Дъблин да стане домакин на Европейската агенция по  лекарствата след Брекзит, след като тя се премести от Лондон, пише  The Guardian.\r\nПо-рано този месец „Блумберг“ съобщи, че ирландската столица изостава зад градове като Амстердам и Франкфурт в надпреварата за привличане на агенцията. Томи Фанинг, началник на отдела за биофармацевтика на Агенцията за развитие на Ирландия отхвърли твърденията, че страната няма „естествени съюзници“ в процеса. Той посочи, че такива са 10-те най-големи световни фармацевтични корпорации, които имат отдели в страната, за които работят близо 125 хил. души. \r\n„Фармацевтичните гиганти, базирани в Ирландия, вече генерират по един милиард долара за ирландската икономика. Затова и има смисъл европейската агенция, натоварена с изпитването и одобряването на новите лекарства, да бъде базирана в страната, където те се развиват“, заяви Фанинг. \r\n19 градове, от Стокхолм до Букурещ искат да привлекат Европейската агенция по лекарствата, след като Великобритания напусне ЕС. Окончателното решение къде ще се установи тя, трябва да се обяви следващия месец. \r\n***\r\nИспанският външен министър Алфонсо Дастис определи излъчените по медиите сцени на полицейско насилие по време на референдума за независимост на Каталуния като „фалшиви новини“, пише   Daily Mirror.\r\nШокиращи снимки на окървавени гласоподаватели в деня на референдума, бити от испанската полиция по улиците, за да бъде предотвратено гласуването, обиколиха света. \r\n„Не, не смятам, че имаше брутална ситуация. Смятам, че повечето от тези снимки са доказано фалшиви. А и ако е имало употреба на сила, тя е ограничена и е била предизвикана от факта, че силите на реда и закона са били възпрепятствани да изпълнят заповедта на съдилищата“, заяви Дастис. \r\nСъщевременно министърът заяви, че има много „алтернативни факти и фалшиви новини“ около референдума.\r\n***\r\nПрезидентът на САЩ Доналд Тръмп заяви, че няма нищо против Франция и Германия да продължат да водят търговия с Иран, въпреки неговия отказ да сертифицира Иранското ядрено споразумение, предаде  The Daily Mail.\r\n„Казвам им да продължат да правят пари. Германия и Франция са ми приятели“, заяви Тръмп. Той добави, че не знае какво ще се случи със споразумението за иранската ядрена програма, което той отказа да сертифицира на 13 октомври, оставяйки съдбата му на Конгреса на САЩ. \r\nПо-рано държавният секретар Рекс Тилърсън заяви по време на дипломатическо посещение в Рияд, че Вашингтон „се надява“ европейските компании и държави „да се присъединят към САЩ, защото сме изградили санкционна структура“. \r\n***", "date": "2017.10.23", "title": "Преглед на някои от основните теми в британския  печат ( Агенция „Фокус“ )"}
{"url": "http://www.focus-news.net/news/2017/10/23/2449339/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският министър на енергетиката Александър Новак съобщи, че строителството на газопровода „Турски поток“ навлиза в последния си стадий. Русия и Турция готвят протокол за прокарването на нов сухопътен участък от обекта, пише   Российская газета.\r\nСтроителството на „Турски поток“ започна през май 2017 г. Докато на морското дъно бяха полагани тръби със скорост от 50-70 км. на месец, на сушата в Русия бяха прокарвани микротунели. В момента е дошъл ред за строителство на територията на Турция. \r\n„Турски поток“ започва от компресорната станция „Руская“, недалеч от Анапа, преминава 90 км. през Черно море до град Къйъкей, разположен западно от Босфора, а след това ще премине през Турция до границата ѝ с Гърция. \r\nРаботата се води едновременно по две разклонения, всяко от което ще може да пренася по 15,75 млрд. кубични метра газ. По едното ще бъде доставяна суровина до турските потребители, а по втората транзитно към Европа. Според председателя на „Газпром“ Алексей Милер „проектът се реализира строго по план“ и към края на 2019 г. „потребителите ще получат нов надежден маршрут за внос на руски газ.\r\n***\r\nНа 26 октомври 2017 г. в Брюксел ще се проведе заседание на Съвета Русия-НАТО на равнище посланици. На него се очаква да изнесе реч директорът на отдела за Азия на руското външно министерство Замир Кабулов, пише  Независимая Газета.\r\nПо-рано в НАТО опровергаха обвиненията за неспособността на силите на Алианса да се разгръщат бързо и да прехвърлят подкрепления в Европа. Според германските медии, позоваващи се на документа „Предварителен доклад за засилването на силите за сдържане и отбранителна способност на НАТО“,  страните от Балтийско море са подложени на руска заплаха и затова е необходимо колкото се може по-бързо да се направи нещо по въпроса. \r\n„НАТО усеща в момента най-значимото засилване на своята колективна отбраната от края на Студената война насам, включително и разполагането на четири многонационални бойни групи в източната част на Алианса“, съобщи говорителят на НАТО Оана Лунгеску. \r\n***\r\nПрезидентът на Чехия Милош Земан заяви, че е готов да назначи за министър-председател на страната лидера на центристкото движение АНО Андрей Бабиш, който на парламентарните избори в петък и в събота получи 29,64% от гласовете, пише   Комсомольская правда.\r\n„Ще назнача за министър-председател победителя на изборите“, заяви Земан. Той добави, че възнамерява да се срещне с Бабиш във вилата си.\r\nЛидери на редица чешки политически партии се дистанцираха от сътрудничество с Бабиш. Наскоро скандал нанесе удар върху репутацията му – по-рано бе съобщено, че милиардерът е укривал данъци. \r\n***\r\nПравителството на Русия допуска възможността да замрази своето членство в Европейския съд за правата на човека (ЕСПЧ) и да намали вноската си в Съвета на Европа, пише   Известия.\r\nСпоред запознати източници от руската дума Русия планира да намали със 7-10 млн. долара вноската си в Съвета на Европа, което съответства на сумата, предназначена за работата на съдебната инстанция. Властите на страната ще прибягнат към такива мерки, ако Русия не си върне правото на глас при избор на съдии в ЕСПЧ.\r\n„Съветът на Европа трябва да свали всички дискриминационни искания, особено забраните по отношение на Русия, съществуващи в ЕСПЧ. В противен случай не виждам основания за продължаване на работата в този съдебен орган“, съобщи източник на изданието. \r\nЗаместник-председателят на комисията на горната камара на руския парламент по международните въпроси Владимир Джабаров потвърди тези намерения и отбеляза, че ЕСПЧ нарушава правата на суверенната държава. „Ако тенденциозното отношение към Русия се запази, то ние ще замразим изплащането на вноските и ще напуснем ЕСПЧ“, подчерта сенаторът. \r\n***", "date": "2017.10.23", "title": "Преглед на някои от основните теми в руския  печат ( Агенция „Фокус“ )"}
{"url": "http://www.focus-news.net/news/2017/10/23/2449340/sport-pilotat-na-mertsedes-lyuis-hamiltan-specheli-gran-pri-na-saedinenite-shtati-v-ostin-teksas.html", "text": "На второ място след британеца е германският пилот на Ферари Себастиан Фетел. Трети остава неговият съотборник от Финландия Кими Райконен. \r\nСледващият етап на шампионата ще премина между 26 и 29 октомври в Мексико.  Виктор Турмаков", "date": "2017.10.23", "title": "Спорт: Пилотът на Мерцедес Люис Хамилтън спечели  Гран При на Съединените щати в Остин, Тексас"}
{"url": "http://www.focus-news.net/news/2017/10/23/2449341/pregled-na-mezhdunarodnite-novini-do-6-chasa-agentsiya-fokus.html", "text": "Водещите кампанията за по-голяма автономия на италианските северни региони Венето и Ломбардия обявиха победа на референдумите, проведени в неделя, 22 октомври.\r\nИзбирателната активност във Венето е била между 57 и 61%, докато тази в Ломбардия 40%. Лидерите и на двата региона съобщиха, че гласоподавателите са подкрепили стремежа за по-голяма автономия. \r\n*** Британската полиция заяви, че разследва все още продължаващ „инцидент“ в почивен парк в Нанитон, Централна Англия. Властите призоваха гражданите да избягват областта.\r\nУорикшърската полиция не даде допълнително информация по случая, но в социалните мрежи се говори за въоръжен мъж, който е взел заложници.\r\nМедиите съобщиха, че пътищата водещи до района са отцепени от полицията.\r\n*** По данни на Държавната избирателна комисия на Словения при преброени 86,96% от гласовете на днешните президентски избори в страната, на първо място излиза настоящият държавен глава Борут Пахор с 47,31% от гласовете.\r\nСлед него на второ място е кметът на град Камник Мариян Шарец с 24,84% от гласовете. На трето място е Романа Томч с 13,63%, на четвърто Людмила Новак със 7,07%, а на пето Андрей Шишко с 2,22%. Останалите четирима кандидати: Борис Попович,  Мая Маковец Бренчич, Сузана Краузе и Ангелка Ликович не получават повече от 2% от гласовете. \r\nИзбирателната активност на изборите е 41,55%. \r\n***\r\nБроят на американските военнослужещи, станали жертва на импровизирани взривни устройства  Афганистан, бележи ръст.\r\nПо данни на Пентагона от началото на април до края на юни 2017 г. подобни устройства са убили или ранили 3043 души при 1143 отделни инциденти в Афганистан. Това е ръст от 17% в сравнение със същия период през 2016 г. Този тип въоръжение от дълго време присъства в арсенала на терористичните организации по света. \r\nАфганистан е единствената държава по света, в която Централното командване на армията на САЩ наблюдава увеличаване на броя на инцидентите и на жертвите, причинени от импровизирани взривни устройства в сравнение с предишния 90-дневен период. В Ирак за същия период са отбелязани с 15% по-малко инциденти и с 30% по-малко жертви в сравнение с предишните 90 дни.Агенция „Фокус“ припомня, че президентът на САЩ Доналд Тръмп се очаква да изпрати допълнителни 4000 войници в Афганистан, където по данни на Пентагона вече са разположени 11 хил. военнослужещи. \r\n*** Въпреки критиките си към Китай, американският президент Доналд Тръмп похвали китайския си колега Си Дзинпин за действията му срещу Северна Корея. Тръмп заяви, че Си Дзинпин е „добър мъж“, който помага на САЩ при разрешаването на ядрената криза.\r\n„Той е за Китай, а аз съм за САЩ, ясно? Почваме с това, но имаме много добри, дори бих казал изключителни отношения“, заяви Тръмп в интервю за Fox News.\r\n„Китай наистина ни помага и, с уважение към Северна Корея, но 93 % от нещата, които влизат в нея идват от Китай. Китай е голяма работа“, каза Тръмп.\r\n***", "date": "2017.10.23", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/10/23/2449342/the-hill-barni-sandars-shte-uchastva-kato-nezavisim-kandidat-na-izborite-za-senat-prez-2018-godina.html", "text": "Американският сенатор от щата Върмонт Бърни Сандърс потвърди, че ще се кандидатира за преизбиране на изборите през 2018 г. като независим, въпреки скорошният натиск върху него от Демократическата партия да се присъедини към нея, пише   The Hill.\r\n„Аз съм независим и винаги съм се кандидатирал във Върмонт като независим. Така правя от дълго време и именно така ще продължи“, заяви Сандърс по време на телевизионно интервю.  Сандърс добави, че е получавал натиск от Демократическата партия да се присъедини към нея. Той често гласува заедно с нея в Сената. \r\nСандърс бе кандидат от демократите на президентските избори през 2016 г. преди да отстъпи в надпреварата пред бившия държавен секретар Хилари Клинтън.  Виктор Турмаков", "date": "2017.10.23", "title": "The Hill: Бърни Сандърс ще участва като независим кандидат на изборите за Сенат през 2018 година"}
{"url": "http://www.focus-news.net/news/2017/10/23/2449343/foreign-policy-siriyskoto-sledvoenno-vazstanovyavane-oznachava-primamlivi-dogovori-za-ruskite-i-iranski-kompanii.html", "text": "Най-лошата част от насилието в шестгодишната гражданска война в Сирия отминава, след като правителствените сили, водени от президента Башар Асад възстановиха контрол над големи части от контролираните от бунтовниците територии и след като \"Ислямска държава\" бе изтласкана от най-важните си твърдини, коментира списание Foreign Policy.\r\nНо там, където милиони сирийски цивилни виждат разруха и където стотици хиляди загинаха през последните шест години, компании вътре и извън Сирия виждат доларови символи. Почти всеки разрушен мост, път, сграда и електроцентрала ще бъдат шанс за потенциални примамливи договори с правителството за строеж, каквито скоро режимът ще започне да раздава.\r\nПрез август компании от повече от 20 държави се завтекоха към Сирия за Международния панаир в Дамаск. Първото подобно изложение от началото на войната през 2011 г. по същество обяви, че страната е отново отворена за бизнес. Е, не изцяло - компаниите от страните, които се бореха срещу режима на Асад, не са поканени.\r\nДоговорите са възстановяване ще се предадат най-вече на компании, свързани с Русия и Иран, които подкрепиха Асад, въпреки че и Китай и Бразилия също искат да участват. Повечето западни компании не са поканени, не че и сами щяха да отидат: по време на общото събрание на ООН през септември, съпротивата на 14 държави най-вече от Запада и от Персийския залив срещу режима на посочи, че няма да участват във възстановяването на Сирия докато \"политическият процес\" за свалянето на Асад от власт не започне. Съветникът на САЩ за националната сигурност Х.Р. МакМастър потвърди тази позиция по време на събитие във Вашингтон на 19 октомври 2017 т., казвайки, че \"трябва да направим, че дори и долар да не отиде в повторното изграждане на каквото и да е, което е под контрола на този брутален режим\".\r\nОще през април 2016 г., не много време, след като се намеси в Сирийската война, Русия вече подписа договори на сума от един милиард долара за изграждане на инфраструктура. През ноември 2016 г. Дамаск обеща да даде на Москва приоритет при предоставянето на договори. Две свързани с Кремъл енергийни компании вече са започнали да водят бизнес с петрол, газ и минно дело в районите, изчистени от \"Ислямска държава\". Двете страни дори обмислят възможността да създадат обща банка, за да изгладят пътя на транзакциите. \r\nНо Дамаск също така се обръща и към друг свой дългогодишен съюзник за помощ. По-рано тази година ирански компании, свързани с Корпуса на стражите на ислямската революция на Иран, подписаха договори за възстановяването на телефонните мрежи и мините, а миналия месец ирански компании подписаха серия от предварителни договори за изграждането на нови електроцентрали в сирийските градове като Хомс и Алепо. Ирански лица, свързани с петролната индустрия заявиха, че страната ще изгради петролна рафинерия в Сирия. \r\nИ други компании искат да участват в дейността. На 19 октомври бразилският външен министър Алоисио Нунес заяви, че Бразилия възнамерява да възстанови дипломатически отношения със Сирия и да открие отново своето закрито през 2012 г. посолство, за да даде на компаниите от страната си шанс за участват във възстановяването. Дори и някои малки западни компании участваха на международния панаир от миналия месец с надеждата да получат шанс в това, което международните организации смятат, че ще бъде възстановяване на сумата от най-малко 300 млрд. долара. \r\nВъзстановяването няма да е от полза за всички сирийци. Елитите, които са се противопоставили на режима избягаха, оставяйки сподвижниците на Асад да изграждат свои строителни компании, ще получат колкото се може договори. И не всяка  част на разкъсаната от война държава ще се радва на щедростта на Дамаск: режимът ще накаже регионите, които въстанаха, отказвайки им фондове за възстановяване.\r\n\"Сирийският режим няма интерес да възстанови цяла Сирия, а само верните му региони\", смята Лина Хатиб, директора на програмата за Близкия изток и Северна Африка на тинк танка \"Чатъм Хаус\", занимаващ се с международни отношения. \r\nИма притеснения, че треската за възстановяването на лоялисткото ядро на следвоенна Сирия единствено ще циментира тези разделения и злоупотреби, които бяха демонстрирани по време на шестгодишния конфликт. Някои организации, занимаващи се с международна помощ, включително \"Оксфам\", \"Спасете децата\" и \"КЕЪР Интернешънъл\" излязоха с общо заявление тази пролет, предупреждавайки, че \"помагането на възстановяването може да донесе повече вреда, отколкото добро\", ако се извърши в рамките на сирийското правителство, което не уважава човешките права.  Виктор Турмаков", "date": "2017.10.23", "title": "Foreign Policy: Сирийското следвоенно възстановяване означава примамливи договори за руските и ирански компании"}
{"url": "http://www.focus-news.net/news/2017/10/23/2449344/interfaks-yaponskiyat-ministar-predsedatel-obeshta-tvarda-politika-po-otnoshenie-na-kndr.html", "text": "Министър-председателят на Япония Шиндзо Абе съобщи, че ще води решителна и твърда политика по отношение на Северна Корея, предава  Интерфакс.\r\n„Както обещах и преди изборите, моята първостепенна задача ще бъде осигуряването на твърд подход спрямо Северна Корея. Това предполага решителна дипломация“, заяви Абе пред журналисти. \r\nПо време на преминалите в страната парламентарни избори, управляващата коалиция между оглавяваната от Абе Либералдемократична партия и партия „Комейто“ получи общо 310 места в 465-местния парламент на страната.  Виктор Турмаков", "date": "2017.10.23", "title": "Интерфакс: Японският министър-председател обеща твърда политика по отношение на КНДР"}
{"url": "http://www.focus-news.net/news/2017/10/23/2449345/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес от запад ще започнат валежи от дъжд, които до вечерта ще обхванат западната половина на страната. Югоизточния вятър в Източна България ще се усили, а вечерта от северозапад с умерен вятър ще започне да нахлува студен въздух. Максималните температури ще са в широки граници – от 13-14° в западните райони, до 23-24° на места в Източна България. През нощта срещу вторник валежите ще продължат и в източната половина на страната.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област Варна: движението по АМ „Хемус” в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: : движението по път I-2 Русе-Девня-Варна от км 146+000 до км 186+000 се осъществява с повишено внимание, поради машинно косене и рязане на храсти. Движение в свободната лента , съобразно създадената организация  за движение. Срок до 23.10.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 25.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843: движението по път III-843 Сърница – Бърдуче от км 48+000 до км 53+800 се осъществява в една поради локални ремонти. Срок до 23.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603 движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок от 23.10.2017 г. до 24.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово, в градската част на гр. Дулово, от км 29+070 до 30+400, поради технологично фрезоване на асфалтова настилка. Има създадена ВОБД с предупредителни знаци и конуси. Срок до 27.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІI-867: движението по път ІІI-867 Средногорци – проход Печинско от км 0+000 до км 13+800 – движение с повишено внимание в свободната лента съобразно организацията поради оформяне на земни окопи и почистване на отводнителни съоръжения. Срок до 23.10.2017 г.;\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; \r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с.Сърнево и от км 12+460 до км 31+881 в посока гр.Раднево поради извършване на частични ремонтни дейности на асфалтова настилка ,рязане на храсти и почистване на банкети.Срок до 31.10.2017г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004:  движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-7008: движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.23", "title": "Актуална пътна обстановка"}
{"url": "http://www.focus-news.net/news/2017/10/23/2449346/predstoyashti-sabitiya-v-stranata-za-23-oktomvri-agentsiya-fokus.html", "text": "***\r\nОт 11.00 часа октомври в зала „Тържествена“ на Централния военен клуб министърът на туризма Николина Ангелкова и министърът на земеделието, храните и горите Румен Порожанов ще представят съвместен проект „Сподели България“.\r\n***\r\nОт 11.00 часа министърът на здравеопазването проф. Николай Петров ще открие ремонтираните Клиника по детска хирургия и Спешно приемно отделение – деца с противошокова зала към УМБАЛСМ „Н. И. Пирогов“. На събитието е поканен да присъства и министър-председателят Бойко Борисов. \r\n***\r\nМинистърът на правосъдието Цецка Цачева ще приеме председателите на Синдиката на служителите в затворите в България (ССЗБ) и на Синдикат „Охрана“ във връзка с поредица от писма на ССЗБ, в които се настоява за среща с ръководството на Министерството на правосъдието.\r\n***\r\nОт 10.00 часа в зала 2 на Областна администрация ще се проведе среща на министъра на образованието и науката Красимир Вълчев с представители на бизнеса и на работодателски организации от Старозагорска област.\r\n***\r\nОт 18.00 часа заместник-министърът на труда и социалната политика Зорница Русинова ще връчи свидетелства за професионална квалификация на служители на фирма ЦПО „Христов 2008“ ЕООД.\r\n***\r\nОт 09.30 часа София Тех Парк ще се проведе Българският офис на глобалната предприемаческа организация Endeavor организира първата международна конференция Dare to Scale.\r\n***\r\nОт 09.30 часа Специализираният наказателен съд ще гледа делото срещу Огнян М., Георги И., Томи Р., Еленко Ст. и др., обвинени в организиране и ръководене на организирана престъпна група. \r\n***\r\nОт 09.30 часа Специализираният наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа в Дома на Европа, ул. „Георги С. Раковски“ 124, ще се проведе дискусия „Българските идеи за Европа: диалог между НПО сектора и правителството“. Форумът ще бъде открит от Росен Плевнелиев, президент на България (2012 - 2017) и Огнян Златев, ръководител на Представителството на Европейската комисия у нас.\r\n***\r\nОт 10.00 часа в Голямата зала на Университета за Национално и Световно Стопанство ще се проведе конференция на тема „Сигурността на Република България в многополюсен свят”.\r\n***\r\nОт 10.00 часа на Паметника на загиналите революционери от Македония, Беломорска Тракия и Одринско, намиращ се в София на бул. „Стефан Стамболов“ №2, ще се проведе тържествено поднасяне на венци по повод 124 години от основаването на ВМРО.\r\n***\r\nОт 10.00 часа в Пресклуб \"Журналист\" на ул. \"Граф Игнатиев\" №4, ет. 3, ще се проведе извънреден брифинг на Председателя на Управителния съвет на Съюза на българските журналисти Снежана Тодорова по повод учредяването на Световен журналистически форум „Един пояс – един път” в КНР с участието на СБЖ.\r\n***\r\nОт 10.00 часа Специализираният наказателен съд ще гледа делото срещу Радослав К., Генчо П., Венцислав П., Георги Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Пламен В., обвинен в изнудване.\r\n***\r\nОт 10.00 часа Специализираният наказателен съд ще гледа делото срещу Мартин А., Валери Александров, Иван И., Христо Хр., Николай Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Александър М., Костадин Д., Станимир М., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Митко М., Снежана Р., Асен М. и Златан М., обвинени в организиране и ръководене на организирана престъпна група.\r\n***\r\nОт 10.00 часа в сградата на БТПП, ул. \"Искър\" 9, етаж 1, зала А, Българската търговско–промишлена палата съвместно с Европейска търговска камара на Камбоджа организират презентация на тема: „Икономиката на Камбоджа“.\r\n***\r\nОт 11.00 часа Специализираният наказателен съд ще гледа делото срещу Калоян Пр., Любомир С., Михаил Д., Панайот М., обвинени в организиране и ръководене на организирана престъпна група.\r\n***\r\nОт 11.30 часа в Главната дирекция „Национална полиция” ще се проведе церемония по предоставянето на нови мотоциклети на СДВР.\r\n***\r\nОт 12.00 часа в Национален пресклуб БТА Обединени евангелски църкви в България (ОЕЦ) организира пресконференция във връзка с честването на 500 години от Реформацията и инициативите за отбелязване на юбилея.\r\n***\r\nОт 13.00 часа на пешеходния мост над бул. „България“ до НДК за четвърта поредна година Камарата на строителите в България (КСБ) и вестник „Строител“ със съдействието на Столичната община организират изложба „Виж София – където строителството среща историята с бъдещето“. Събитието ще бъде открито от председателя на Управителния съвет на КСБ инж. Николай Станков и от кмета на Столичната община Йорданка Фандъкова.\r\n***\r\nОт 13.00 часа в Метростанция СУ „Св. Климент Охридски“, източен коридор, изход посока бул. „Цар Освободител“ ще бъде даден стартът на второто издание на проекта „Поезия в метрото“.\r\n***\r\nОт 13.30 часа Специализираният наказателен съд ще гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група.\r\n***\r\nОт 13.30 часа Специализираният наказателен съд ще гледа делото срещу Ангел П., Красен Н., Лазар К., обвинени в организиране и ръководене на организирана престъпна група.\r\n***\r\nОт 14.00 часа в сградата на БТПП Българската търговско-промишлена палата съвместно с Посолството на Ислямска Република Иран в София и Иранската палата на търговията, промишлеността, мините и земеделието организира двустранни срещи с ирански предприемачи.\r\n***\r\nОт 14.30 часа Специализираният наказателен съд ще гледа делото срещу Димитър Б., молба за изменение на мярка за неотклонение. \r\n***\r\nОт 15.00 часа Специализираният наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група.\r\n***\r\nОт 15.00 часа 5 състав на Софийски градски съд ще гледа делото Пламен Христов (охранителят, обвинен, че е намушкал 19-годишен младеж в МОЛ, чл.115 НК).\r\n***\r\nОт 16.00 часа Специализираният наказателен съд ще гледа делото срещу Иван Г., Чавдар Г. и Павел Б., обвинени в в организиране и ръководене на организирана престъпна група.\r\n***\r\nОт 18.30 часа в ателие-книжарница „Къща за птици” ще се проведе октомврийската среща от цикъла беседи „Книгата на книгите“ на тема: „Живата връзка между предание и писание“. \r\n***\r\nОт 18.30 часа на ул. „Дунав“ №43 ще се проведе заключителна конференция за резултатите на разработения от Фондация „Очи на четири лапи“ проект за Апробиране на методика за обучение на DIABETIC ALERT DOGS” (DAD) - кучета за сигнализиране на хипогликемични кризи, финансиран от Телус Интернешънъл.\r\n***\r\nОт 19.30 часа в Sofia Event Center, Paradise Center ще се проведе най-престижният благотворителен бал в България - Вечер на добродетелите 2017.\r\n***\r\nОт 20.00 часа в зала 1 на НДК ще бъде представен спектакълът на национален фолклорен ансамбъл „Българе“ – „Осмото чудо“.\r\n***\r\nОт 14.30 часа в офиса на ГЕРБ на ул. „Рибарска“ 2 народният представител Диана Саватева ще се запознае с проблемите на жителите на град Царево. \r\n***\r\nОт 11.00 часа в офиса на ГЕРБ Ивелина Василева ще се срещне с граждани. \r\n***\r\nОт 10.00 часа в х-л „Черно море“ (конферентна зала, 1 етаж) ще се състои тазгодишното издание на „Пътуващ салон на образованието“.\r\n***\r\nОт 18.00 часа в зала „Европа“ на Фестивален и конгресен център-Варна ще се проведе Филмов фестивал SOFIA BITING DOCS.\r\n***  \r\nОт 10.30 часа в ДГ \"Пролет\" ще се проведе Кампания \"Деца четат на деца\". \r\n***  \r\nОт 12.30 в ОУ \"Христо Ботев\" ще се проведе \"Да четем заедно\" на тема \"Будители народни\" – кампания, съвместно с НЧ \"Надежда-1869\", сред ученици от началния курс . \r\n***  \r\nОт 13.30 часа в библиотека на \"Надежда - 1869\" Клуб приятели на книгата - среща с ученици от ХГ и СГИ на тема \"Будители народни\". \r\n***  \r\nОт 19.00 часа в театралния салон на \"Надежда - 1869\" ще бъде представен Музикален спектакъл \"Под небето на Париж\". \r\n***\r\nОт 15.00 часа в залата на Симфониета Видин ще се проведе Седмата регионална среща на ученическите клубове \"Млади възрожденци\". Кметът на Община Видин Огнян Ценков ще поднесе приветствие към участниците в събитието.\r\n***\r\nОт 17.30 часа в Регионалния исторически музей ще бъде открита изложбата „Атон в рисунки и фотографии“.\r\n***\r\nОт 10.00 часа в сградата на кметството в село Търнава народният представител от ГЕРБ – Враца Красен Кръстев ще проведе изнесен приемен ден.\r\n***\r\nОт 11.00 часа в Ритуалната зала на Военен клуб – Враца във връзка със 120-та годишнина от откриването на Военен клуб – Враца ще бъде представена книгата \"Забравени герои\", както и непознати до момента документи за дейността на местния гарнизон и значението за Военния клуб за развитието на културния живот в града.\r\n***\r\nОт 16.00 часа в офиса на ГЕРБ – Враца на бул. \"Демокрация\" №2 народният представител от ГЕРБ инж. Петя Аврамова организира приемна за граждани.\r\n***\r\nОт 14.00 часа в клуба на ГЕРБ народните представители от ГЕРБ-Добрич Даниела Димитрова и Пламен Манушев организират приемна.\r\n***\r\nОт 9.15 часа пред сградата на Окръжен съд – Пазарджик жителите на община Септември ще проведат мирен протест срещу водената недалновидна политика на кмета на Община Септември.\r\n***\r\nОт 9.00 часа в 10 зала на Пловдивския окръжен съд ще се гледа делото срещу подсъдимите Мартин П., Светлин С., Владимир Е., Радослав К., Петьо П., Валери Б. и Милко Д. Те са обвинени за палежи, кражби и увреждане на чуждо имущество. \r\n***\r\nОт 9.00 часа в 5 зала на Пловдивския окръжен съд ще се гледа делото с подсъдими Асен И., Михаил К., Юсуф А., Кристина Д. и Христо Р. Те са обвинени в придобиване с цел разпространение на високорисково наркотично вещество. \r\n***\r\nОт 9.00 часа във 2 зала на Пловдивския окръжен съд ще се гледа делото срещу подсъдимия Илиян Р. Той е обвинен в умишлено убийство по особено жесток начин на приятелката си. \r\n***\r\nОт 9.30 часа в 1 зала на Пловдивския окръжен съд ще се гледа делото срещу Александър Б. Срещу него е повдигнато обвинение в това, че е избегнал установяването и плащането на данъчни задължения в особено големи размери.\r\n***\r\nОт 10.00 часа Общинските съветници от ГЕРБ организират приемни за граждани. Даниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул. „Академик Петър Динеков” №1А. Спартак Николов ще приеме граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Вихър Захов ще разговаря с граждани от 17:00 до 18:30 часа в офиса на ГЕРБ в район „Източен” на ул. „Коста Паница” №5. Вера Тоскова ще се срещне с граждани от 16:00 до 18:00 часа в офиса на ГЕРБ в район „Тракия” в жк. „Тракия” бл.91. Александър Радев ще приеме граждани от 17:30 до 19:00 часа в офиса на ГЕРБ в район „Централен” на ул. „Прага” №2. Атанас Узунов ще разговаря с граждани от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А.\r\n***\r\nОт 13.00 часа в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов.\r\n***\r\nОт 13.30 часа в зала 11 на Пловдивския районен съд ще се гледа делото срещу Огнемира К. Срещу нея е повдигнато обвинение за причиняване на имотна вреда в големи размери чрез измама. \r\n***\r\nОт 18.30 часа в Дома на киното на ул. „Гладстон“ ще се състои безплатна прожекция на филма \"Анжел Вагенщайн: Изкуството е оръжие\". На прожекцията ще гостуват режисьорът на филма Андреа Саймън, както и Анжел Вагенщайн.\r\n***\r\nОт 14.00 часа в Историческия музей ще бъде открита изложбата “Заменхоф – създател на езика есперанто”.\r\n***\r\nОт 09.30 часа общинските съветници от ГЕРБ – Сливен Живко Минчев и Здравко Костадинов ще проведат срещи с граждани. \r\n***\r\nОт 09.00 часа в залата на Община Опан ще се проведе среща-разговор с народния представител Емил Христов\r\n***\r\nОт 10.00 часа в зала 2 на Община Стара Загора ще се проведе Регионално съвещание по проблемите на зимната поддръжка и дежурство по републиканската пътна мрежа.\r\n***\r\nОт 19.00 часа в Драматичен театър ще бъде представен спектакълът „За сушата и сватбите“.\r\n***\r\nОт 19.30 часа в Куклен театър ще бъде представен спектакълът „Жените от портокаловите градини“.\r\n***\r\nВ Регионална библиотека „Дора Габе“ ще се проведе Музикална витрина по повод 135 години от рождението на Имре Калман.\r\n***\r\nОт 10.00 часа в заседателната зала на Община Хасково ще се проведе пресконференция за проект „Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\".  \r\n***\r\nОт 14.00 часа в зала 2 на Областна администрация - Шумен ще бъде представен годишен анализ на здравно-демографското състояние и здравната мрежа в област Шумен за 2016 година.", "date": "2017.10.23", "title": "Предстоящи събития в страната за 23 октомври (Агенция „Фокус”)"}
{"url": "http://www.focus-news.net/news/2017/10/23/2449347/predstoyashti-mezhdunarodni-sabitiya-za-23-oktomvri-agentsiya-fokus.html", "text": "Каталунските партии ще се срещнат, за да договорят провеждането на ключова парламентарна сесия, на която ще се обсъдят следващите стъпки към независимостта.\r\n***ООН ще е домакин на конференция, чиято цел е да събере 400 милиона долара за рохингите. \r\n*** Иракският външен министър Ибрахим ал Джафари ще се срещне със Сергей Лавров.\r\n*** Европейските министри на труда ще се срещнат.\r\n*** Турският съд ще започне процес срещу 84 души от бизнес средите заради неуспешния опит за преврат.\r\n*** Южнокорейският премиер ще проведе разговори с гръцкия си колега Алексис Ципрас.", "date": "2017.10.23", "title": "Предстоящи международни събития за 23 октомври (Агенция \"Фокус\")"}
{"url": "http://www.focus-news.net/news/2017/10/23/2449348/nimh-ot-zapad-shte-zapochnat-valezhi-ot-dazhd-koito-do-vecherta-shte-obhvanat-zapadnata-polovina-na-stranata.html", "text": "Днес ще има значителна облачност. От запад ще започнат валежи от дъжд, които до вечерта ще обхванат западната половина на страната. В Източна България ще се усили югоизточният вятър, а вечерта от северозапад, с умерен вятър ще започне да нахлува студен въздух. Максималните температури ще са в широки граници – от 13-14° в западните райони, до 23 – 24° на места в Източна България. През нощта валежите ще продължат и в източната половина на страната. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Анна Дякова. С преминаването на циклон през Балканския полуостров, атмосферното налягане в страната значително ще се понижи.\r\nНад Черноморието ще преобладава облачно време, без валежи. Около обяд ще има и временни разкъсвания на облачността. Ще духа умерен до силен югоизточен вятър. Максималните температури на въздуха ще са 17° – 19°, колкото е и температурата на морската вода.  Вълнението на морето ще е 2 – 3 бала.\r\nНад планините ще е облачно, около обяд в масивите в Западна България ще започнат валежи от дъжд, на височина над 2500 метра ще преминават в сняг. В отделни райони ще прегърми. Ще духа умерен до силен южен вятър. Максималната температура на височина 1200 метра ще е около 12°, на 2000 метра – около 6°, като по-топло ще се задържи над източните райони.", "date": "2017.10.23", "title": "НИМХ: От запад ще започнат валежи от дъжд, които до вечерта ще обхванат западната половина на страната"}
{"url": "http://www.focus-news.net/news/2017/10/23/2449349/vitsepremierat-ekaterina-zaharieva-e-na-dvudnevno-poseshtenie-vav-frantsiya.html", "text": "Заместник министър-председателят по правосъдната реформа и министър на външните работи Екатерина Захариева е на двудневно посещение във Френската република. Това съобщиха от пресцентъра на Министерство на външните работи. Днес е първият ден от визитата на министър Захариева в Париж. В рамките на деня тя ще се срещне с министъра за Европа и външните работи на Франция Жан-Ив Льо Дриан. Двамата ще обсъдят предстоящото Българско председателство на Съвета на ЕС. Сред акцентите в разговорите на първите дипломати на България и Франция ще бъдат още теми от европейския дневен ред и бъдещето на Европейския Съюз, както и въпроси от областта на двустранното сътрудничество. В рамките на деня вицепремиерът Захариева ще се срещне и с Генералния секретар по европейските въпроси Филип Леглиз–Коста. \r\nНа 24 октомври в рамките на работна закуска Екатерина Захариева ще разговаря с министъра на правосъдието и пазител на държавния печат на Франция Никол Белубе.", "date": "2017.10.23", "title": "Вицепремиерът Екатерина Захариева е на двудневно посещение във Франция"}
{"url": "http://www.focus-news.net/news/2017/10/23/2449350/reuters-shindzo-abe-i-donald-tramp-sa-se-razbrali-da-zasilyat-natiska-spryamo-severna-koreya.html", "text": "Японският министър-председател Шиндзо Абе и президентът на САЩ Доналд Тръмп са се разбрали да работят заедно за засилването на натиска срещу Северна Корея, предава  Reuters.\r\nАбе и Тръмп са провели телефонен разговор след като управляващата коалиция на японския премиер отбеляза голяма победа на парламентарните избори, проведени 22 октомври.\r\nЗаместник прессекретарят на японското правителство Ясутоши Нишимура съобщи, че двамата политици планират да играят на голф на 5 ноември, когато Тръмп ще направи първото си официално посещение в Япония. Виктор Турмаков", "date": "2017.10.23", "title": "Reuters: Шиндзо Абе и Доналд Тръмп са се разбрали да засилят натиска спрямо Северна Корея"}
{"url": "http://www.focus-news.net/news/2017/10/23/2449351/ministrite-nikolina-angelkova-i-rumen-porozhanov-shte-predstavyat-savmesten-proekt-spodeli-balgariya.html", "text": "Министърът на туризма Николина Ангелкова и министърът на земеделието, храните и горите Румен Порожанов ще представят съвместен проект „Сподели България“. Това съобщиха от пресцентъра на Министерство на туризма. Това е поредната стъпка на двете ведомства в изпълнението на важни елементи за представяне и рекламиране на страната. Проектът ще спомогне за превръщането на България в дестинация за четири сезона, което е основна цел в дейността на Министерството на туризма, както и ще допринесе за развитието на винения и кулинарния сектор, което е сред приоритетите на Министерството на земеделието, храните и горите. \r\nСъбитието ще се проведе в зала „Тържествена“ на Централния военен клуб от 11.00 часа днес.", "date": "2017.10.23", "title": "Министрите Николина Ангелкова и Румен Порожанов ще представят съвместен проект „Сподели България“"}
{"url": "http://www.focus-news.net/news/2017/10/23/2449352/ministar-tsetska-tsacheva-shte-prieme-predstaviteli-na-sindikata-na-sluzhitelite-v-zatvorite-i-na-sindikat-ohrana.html", "text": "Министърът на правосъдието Цецка Цачева ще приеме председателите на Синдиката на служителите в затворите в България (ССЗБ) и на Синдикат „Охрана“ във връзка с поредица от писма на ССЗБ, в които се настоява за среща с ръководството на Министерството на правосъдието. Това съобщиха от пресцентъра на министерството.\r\nРаботното заседание ще се проведе днес. На него са поканени и административните ръководители на Главна дирекция „Изпълнение на наказанията“ и на Главна дирекция „Охрана“.", "date": "2017.10.23", "title": "Министър Цецка Цачева ще приеме представители на Синдиката на служителите в затворите и на Синдикат „Охрана“"}
{"url": "http://www.focus-news.net/news/2017/10/23/2449353/ministar-lilyana-pavlova-shte-uchastva-v-diskusiya-balgarskite-idei-za-evropa-dialog-mezhdu-npo-sektora-i-pravitelstvoto.html", "text": "Министерството за българското председателство на Съвета на Европейския съюз 2018 съвместно с Европейски съвет за външна политика – София (ЕСВП) и НПО Форума, организират дискусия „Българските идеи за Европа: диалог между НПО сектора и правителството“. Това съобщиха от пресцентъра на Министерство за Българското председателство на Съвета на ЕС 2018. Събитието ще се проведе от 9.30 часа днес в Дома на Европа на ул. „Георги С. Раковски“ 124 в София. Начало на общественото обсъждане ще даде Лиляна Павлова, министър за Българското председателство на Съвета на ЕС 2018, с участието си в първия панел, посветен на очакванията за резултатите и реалните политически възможности на страната като ръководител на Европа през първите шест месеца на следващата година. \r\nФорумът ще бъде открит от Росен Плевнелиев, президент на България (2012 - 2017) и Огнян Златев, ръководител на Представителството на Европейската комисия у нас. Специално видео обръщение към участниците в дискусията е записала и българският еврокомисар Мария Габриел.", "date": "2017.10.23", "title": "Министър Лиляна Павлова ще участва в дискусия „Българските идеи за Европа: диалог между НПО сектора и правителството“"}
{"url": "http://www.focus-news.net/news/2017/10/23/2449354/afp-bivshiyat-prezident-na-arzhentina-kristina-kirshner-e-spechelil-myasto-v-senata.html", "text": "Бившият президент на Аржентина Кристина Киршнер е спечелила място в сената след частичните парламентарни избори на 22 октомври, отбелязвайки завръщане на политическата сцена и гарантирайки имунитета си срещу обвинения в корупция, предава  AFP.\r\nКиршнер, която слезе от поста през 2015 г. след 12 години на власт. Тя зае поста въпреки, че отстъпи пред кандидата от управляващата партия Естебан Булрич в ключовата провинция Буенос Айрес.  Виктор Турмаков", "date": "2017.10.23", "title": "AFP: Бившият президент на Аржентина Кристина Киршнер е спечелил място в сената"}
{"url": "http://www.focus-news.net/news/2017/10/23/2449355/gd-granichna-politsiya-po-4-km-sa-kolonite-ot-tovarni-avtomobili-na-gkpp-kapitan-andreevo-i-lesovo-na-izhod-ot-stranata.html", "text": "На българо-турската граница трафикът е интензивен на изход от страната. На ГКПП „Капитан Андреево” има 4 км колона от товарни автомобили, на ГКПП „Лесово” 4 км. Това са данните за трафика към 06.00 часа, съобщиха от пресцентъра на ГД „Гранична полиция”. \r\nНа българо-румънската граница на ГКПП „Силистра” има колона от 1 км на изход от страната.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет се движи само през светлата част на деня поради ниското ниво на река Дунав.", "date": "2017.10.23", "title": "ГД „Гранична полиция”: По 4 км са колоните от товарни автомобили на ГКПП „Капитан Андреево” и „Лесово” на изход от страната"}
{"url": "http://www.focus-news.net/news/2017/10/23/2449356/sofiya-ofitsialno-shte-badat-otkriti-remontiranite-detski-kliniki-na-umbalsm-n-i-pirogov.html", "text": "Официално ще бъдат открити ремонтираната Клиника по детска хирургия и Спешното приемно отделение за деца на УМБАЛСМ „Н. И. Пирогов”, съобщиха от пресцентъра на здравното заведение. Събитието ще започне в 11.00 часа. Министърът на здравеопазването проф. Николай Петров ще открие клиниките. \r\nНа церемонията е поканен да присъства и министър-председателят Бойко Борисов.", "date": "2017.10.23", "title": "София: Официално ще бъдат открити ремонтираните Детски клиники на УМБАЛСМ „Н. И. Пирогов”"}
{"url": "http://www.focus-news.net/news/2017/10/23/2449357/prof-anna-krasteva-politolog-nyama-da-ima-nova-priznata-darzhava-na-kartata-na-evropa.html", "text": "Няма да има нова призната държава на картата на Европа. Това каза в сутрешния блок „Добро утро, България“ на Радио „Фокус“ проф. Анна Кръстева, експерт по европейска и международна политика, по повод напрежението в Каталуния. По отношение на полезните ходове на Мадрид и Барселона за изход от кризата проф. Анна Кръстева уточни, че и двете страни мобилизират като свой арсенал демократичния аргумент. „Остро конфронтационно навлизаме в много гореща фаза на конфликта. Очаквахме този сценарий и той категорично вече е задействан. Прословутият член 155 от Испанската Конституция, който Барселона тълкува като най – драматичното вмешателство в нейната автономия, най-лошото след управлението на Франко, на което Мадрид репликира, че този член е буквално преписан и взет от Германската Конституция, която никой до този момент не е критикувал като авторитарна или като недемократична“, коментира проф. Анна Кръстева. Тя добави, че според този член предстои да се проведат избори в рамките на шест месеца.", "date": "2017.10.23", "title": "Проф. Анна Кръстева, политолог: Няма да има нова призната държава на картата на Европа"}
{"url": "http://www.focus-news.net/news/2017/10/23/2449358/ria-novosti-vazmozhno-e-uchastieto-na-novi-strani-na-pregovorite-za-siriya-v-astana.html", "text": "Външният министър на Казахстан Кайрат Абдрахманов съобщи, че не е изключена появата на нови участници на седми кръг на преговорите за Сирия в Астана, предаде  РИА Новости.\r\n„Не изключвам участието на нови участници на преговорите. Всичко зависи от това, доколко страните-гаранти ще координират своята работа“, заяви министърът пред журналисти. \r\nТой добави, че поканите за седмия кръг преговори в казахстанската столица са изпратени.  Виктор Турмаков", "date": "2017.10.23", "title": "РИА Новости: Възможно е участието на нови страни на преговорите за Сирия в Астана"}
{"url": "http://www.focus-news.net/news/2017/10/23/2449359/api-zapochva-remontat-na-asparuhoviya-most-vav-varna.html", "text": "Започва ремонтът на Аспаруховия мост, който е част от път I-9 Варна - Бургас, съобщиха от пресцентъра на Агенция \"Пътна инфраструктура\". Мостът се състои общо от 11 съоръжения, а от тази седмица започва обновяването на съоръжение 6, с дължина 97 м. Днес ще се изгражда временната организация за движението, а същинските строителни работи ще започнат на 24 октомври. Платното за Бургас ще бъде затворено за движение, а трафикът ще е насочен в платното за Варна по ремонтираните през миналата година съоръжения 3 и 5. Достъпът до пристанище \"Варна Изток\" и Южната промишлената зона няма да се ограничава. \r\nРемонтът включва бетонови работи, нова хидроизолация, фуги, асфалт, маркировка, знаци, ограничителни системи, парапети и т. н. Строително-монтажните работи ще се изпълняват от ДЗЗД „ПОНТ“, което има 4-годишен договор по ЗОП за поддържане на републиканските пътища на територията на област Варна. На обекта ще се работи максимално мобилизирано, за да може при подходящи метеорологични условия ремонтните дейности да завършат колкото се може по-бързо.\r\nАспаруховият мост е в експлоатация от 1976 г. и е основна връзка на ж. к. „Аспарухово“ с останалите квартали от община Варна. Ремонтът му е наложителен, тъй като не е ремонтиран от около 40 години. През миналата година със средства от републиканския бюджет започна поетапното обновяване и бяха ремонтирани три от съоръженията в посока Варна, идвайки от квартал „Аспарухово“ и АМ „Черно море“ - съоръжения 1, 3 и 5. Тази година преди началото на летния сезон завърши ремонтът на съоръжения 2 и 4.\r\nАгенция „Пътна инфраструктура“ препоръчва на шофьорите да карат внимателно, да спазват пътните знаци, въведени с временната организация на движение и да предвидят повече време за пътуване поради по-бавното пътуване при извършването на строителни работи.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“.", "date": "2017.10.23", "title": "АПИ: Започва ремонтът на Аспаруховия мост във Варна"}
{"url": "http://www.focus-news.net/news/2017/10/23/2449360/denyat-23-oktomvri-v-balgarskata-istoriya.html", "text": "През 1893 г. в Солун се създава Българо-македонският комитет - бъдещата Вътрешна македоно-одринска революционна организация (ВМОРО). Нейни основатели са Дамян Груев, д-р Христо Татарчев, Петър Попарсов, Христо Батанджиев, Андон Димитров и Иван Хаджиниколов. Задачата на новата организация е да подготви и сплоти българското население в Македония и Одринска Тракия и да даде организиран отпор на сръбската пропаганда. Първоначалната цел е да се извоюва автономия на Македония и Одринско, а на по-късен етап да се пристъпи към обединение със свободните български земи.\r\n2011 г.\r\nВ България преминават първият тур на президентските избори и местните избори. Много хора и организации поставят под въпрос честността на изборите. За президент на Р България е избран Росен Плевнелиев с приблизително 76% от гласовете на гласувалите гласоподаватели.\r\n2006 г.\r\nУправителният съвет на „Булгартабак холдинг” АД одобрява Стратегия за публично предлагане на акциите от капитала на „Пазарджик-БТ” АД, които са собственост на холдинга. Стратегията е във връзка с решение на Надзорния съвет на „Булгартабак холдинг” за продажба на акциите в капитала на пазарджишката фабрика, по препоръка на консултантите по преструктурирането на холдинга (консорциумът Адвокатско дружество „Събев и съдружници” – „Евро-финанс” АД – „Балканска консултантска компания” ООД), съобщиха от компанията. \r\nПритежаваните от холдинга 172 650 акции (или 85.24% от капитала) на „Пазарджик-БТ” ще бъдат предложени в един пакет в рамките на смесен закрит аукцион на Българската фондова борса на 21 ноември 2006 година. В рамките на една пазарна партида (лот) „Булгартабак холдинг” ще продаде всичките си акции от капитала на пазарджишкото предприятие. Купувачът ще трябва да плати минимална цена от 8.456 лева за всяка от акциите в пакета, или общо 1 460 000 лева.\r\n2006 г.\r\nСтоличният общински съвет отменя решението си за затваряне на сметището в Суходол. По този начин е изпълнено и последното изискване на Министерството на околната среда и водите, за да се направят необходимите проучвания и ако е възможно да се издаде разрешително за отваряне на сметището.\r\n2001 г.\r\nОфициално е представена управленската програма на правителството на Симеон Сакскобургготски, озаглавена \"Хората са богатството на България\". Според нея растежът на БВП трябва да бъде 5-7 % годишно, всяка година в българската икономика да бъдат привличани около 1-1 200 000 000 долара, да бъдат намалени преките данъци, а до края на мандата да бъдат създадени нови 150 000 работни места. Като приоритетни отрасли са определени комуникациите, новите технологии, селското стопанство, туризмът, търговията.\r\n1999 г.\r\nСлед втория тур на местните избори в България става ясно, че в 14 областни центрове кметовете ще бъдат от БСП (или подкрепени от нея), 11 - от СДС, а 2 - от Евролевицата.\r\n1998 г.\r\nПрезидентът присъжда Орден „Стара планина” на:\r\n1. Любомир Далчев – първа степен\r\n2. Д-р Херонимо Лопес Мартинес, президент на националния комитет за антарктически изследвания на Кралство Испания и председател на испанската антарктическа програма – втора степен\r\n1995 г.\r\nПо време на тържественото отбелязване на 50-ата годишнина от създаването на ООН държавните глави на България, Албания, Турция и Македония договарят изграждане на коридор Запад-Изток на Балканите, който да минава по трасето Дурас-Скопие-София-Бургас-Истанбул.\r\n1982 г.\r\nКрай Петрич е открит Национален парк-музей \"Самуилова крепост\".\r\n1967 г.\r\nВ България гостува вселенският патриарх Атинагорас.\r\n1939 г.\r\nСъставен е Четвърти кабинет на Георги Кьосеиванов. Правителството оповестява решението си да следва политика на неутралитет по време на Втората световна война (1939-1945 г.), както и да поддържа добри и приятелски отношения с Великите сили и другите страни.\r\n1916 г.\r\nПо време на Първата световна война (1914-1918 г.) Четвърта пехотна дивизия овладява Меджидие (Румъния).\r\n1915 г.\r\nВойските на 8-а пехотна тунджанска и 9-а пехотна плевенска дивизия овладяват Ниш. Първа в града влиза 5-а рота от 10-и пехотен Родопски полк с командир Михаил Проданов.\r\n1915 г. \r\nПо време на Първата световна война (1914-1918 г.) Първа българска армия влиза в Ниш (временната сръбска столица) и пленява 20 000 сръбски войници и офицери. На 24 октомври българските войски завземат Лесковац, а на 25 октомври - Алексинац.\r\n1912 г.\r\nВ хода на Балканската война Кърджалийският отряд превзема Драма. На същата дата Седма пехотна дивизия овладява Демирхисар.\r\n1906 г.\r\nСъставен е кабинет на Народнолибералната партия начело с Димитър Петков.\r\n1893 г.\r\nВ Солун са положени основите на Вътрешната македоно-одринска революционна организация (ВМОРО). Нейни инициатори са Дамян Груев, д-р Христо Татарчев, Иван Хаджиниколов, Петър Попарсов, Антон Димитров и Христо Батанджиев. ВМОРО е организация на българското население в Македония и Одринско, бореща се за освобождението на двете области, които по силата на Берлинския договор (1878 г.) остават в пределите на Османската империя. Задачата на новата организация е била да подготви и сплоти българското население в Македония и Одринска Тракия и да даде организиран отпор на сръбската пропаганда. Първоначалната цел е да се извоюва автономия на Македония и Одринско, а на по-късен етап да се пристъпи към обединение със свободните български земи. \r\n1884 г.\r\nПровеждат се общи избори за Областно събрание в Източна Румелия. Те са спечелени от Народната партия с помощта на генерал-губернатора Гаврил Кръстевич и под лозунга за бързо обединение с Княжеството. \r\n1861 г.\r\nБългарите в Русе избират свое общинско ръководство. То има за задача да управлява града и епархията, да събира данъците, да се грижи за църквите и училищата. Ръководството на общината е поето от свещеник Нил Изворов. \r\n1857 г.\r\nИзлиза последния брой на в. “Българска дневница” (първия вестник на Г. С. Раковски). За пръв път вестникът излиза на 26 юни същата година. Издаван е в гр. Нови Сад (Австро-Унгария) от сръбския публицист д-р Д. Медакович. През април с. г. излиза пробен брой на \"Дневница\", а през август - приложението за литература и език - \"Дунавски лебед\". Вестникът е начален етап от развитието на революционната линия в българската публицистика.На тази дата са родени:\r\n1938 г.\r\nРодена е Рени Цанова (Райна Цанова Петрова) - български юрист. През 1971 г. завършва специалност “Право” в Софийски университет “Св. Климент Охридски”. Член е на Софийската адвокатска колегия. Работи основно в областта на наказателното право. Автор е на много статии, студии, монографии, книги и др. Умира на 25 февруари 2007 г. от рак.\r\n1929 г.\r\nРоден е проф. Христо Нейков - български график и илюстратор. Работи в различни графични техники - офорт, литография, създава много рисунки с перо, туш и креда. Илюстрира българска и съветска поезия и проза. Автор е на графики с възрожденска, революционна, любовна и философска тематика.\r\n1910 г.\r\nРоден е Симеон Русаклиев (Симеон Русакиев Стоянов) - български литературовед\r\n1885 г.\r\nРоден е Емануил Попдимитров (Е. П. Попзахариев) - български поет. \r\n1863 г.\r\nРоден е генерал от пехотата Пантелей Киселов, командир на 4-та пехотна преславска дивизия през Първата световна война. На тази дата умират: \r\n2008 г. \r\nНа 73 години умира българският художник Димитър Киров.\r\n2004 г.\r\nУмира Тодор Цонев – български художник-карикатурист на 70-годишна възраст.\r\n1993 г.\r\nУмира Елена Николай (псевдоним на Стоянка Савова Николова) - българска оперна певица.\r\n1937 г.\r\nУмира митрополит Симеон Варненско-Преславски - висш духовник, почетен член на Българска академия на науките.За изготвянето на историческата справка на Агенция “Фокус” са използвани следните източници:", "date": "2017.10.23", "title": "Денят 23 октомври в българската история"}
{"url": "http://www.focus-news.net/news/2017/10/23/2449361/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdaneto-na-patna-vrazka-za-letishteto-ot-bul-bryuksel-do-terminal-2.html", "text": "Въвежда се временна организация на движението във връзка с изграждането на пътна връзка за летището от бул. „Брюксел“ до Терминал 2. Това съобщиха от пресцентъра на Столична община. От 00.00 часа тази сутрин до 24.00 часа на 31 декември се забранява влизането на пътните превозни средства в двете посоки в участък от 400 метра по бул. „Брюксел“. Движението ще се извършва двупосочно по временно пътно платно от западната страна на бул. „Брюксел“ в същия участък.", "date": "2017.10.23", "title": "София: Въвежда се временна организация на движението във връзка с изграждането на пътна връзка за летището от бул. „Брюксел“ до Терминал 2"}
{"url": "http://www.focus-news.net/news/2017/10/23/2449362/novi-mototsikleti-shte-badat-predostaveni-na-sdvr.html", "text": "Церемония по предоставянето на нови мотоциклети на СДВР ще се състои в Главната дирекция „Национална полиция” от 11.30 часа, съобщиха от пресцентъра на МВР. На церемония ще присъстват зам.-министърът на МВР Стефан Балабанов и зам.-главният секретар Георги Арабаджиев, както и ръководствата на ГД „Национална полиция” и СДВР. \r\nОсновната част от машините са предназначени за отдел „Специализирани полицейски сили за опазване и възстановяване на обществения ред” при СДВР, а другите са за отдел „Пътна полиция” при СДВР. \r\nЗа доставените мотоциклети бяха изготвени специфични изисквания по отношение на техническите им характеристики, отговарящи на съвременните норми, оборудвани с технически системи, позволяващи тяхното позициониране чрез GPS-модул, което от своя страна дава възможност за бърза намеса и реагиране при необходимост.", "date": "2017.10.23", "title": "Нови мотоциклети ще бъдат предоставени на СДВР"}
{"url": "http://www.focus-news.net/news/2017/10/23/2449363/nimh-zhalt-kod-za-obilni-valezhi-e-v-sila-za-11-oblasti-v-zapadna-balgariya.html", "text": "Жълт код за обилни валежи е в сила за Западна България за 23 октомври. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, в които се очакват значителни количества дъжд са: Видин, Монтана, Враца, Плевен, Ловеч, София, София област, Перник, Пазарджик, Кюстендил и Благоевград. В тях се прогнозират валежи със сумарни количества за денонощието между 10 и 30 л/кв. м, а локално и до 40 л/кв. м. Дъждовете ще продължат и след полунощ.", "date": "2017.10.23", "title": "НИМХ: Жълт код за обилни валежи е в сила за 11 области в Западна България"}
{"url": "http://www.focus-news.net/news/2017/10/23/2449364/chudotvornata-ikona-na-sveta-bogoroditsa-odigitriya-shte-bade-posreshtnata-v-lovchanskata-eparhiya.html", "text": "Чудотворната икона от Рилския манастир на „Света Богородица Одигитрия“, известна и като „Света Богородица Осеновица“ (Осеняваща), около чийто образ са разположени мощи на 32-ма християнски светци, ще посети днес Ловчанската епархия. Това съобщиха от пресцентъра на Св. Синод на БПЦ. Чудотворната икона Пресвета Богородица, наричана Осеновица, от Рилския манастир ще посети Ловчанска епархия за благословение на жителите ѝ. Иконата ще бъде тържествено изнесена днес от Съборния храм „Рождество Богородично” на Рилската св. Обител, където се съхранява. Ще посети градовете: Пирдоп, Етрополе, Ботевград, Троян и Ловеч и ще отпътува обратно за светата обител на 30 октомври. Във всички градове на епархията при посещението на Чудотвворната икона местното свещенство ще отслужи Вечерня, Утреня и св. Литургия, като литургиите ще оглави лично Негово Високопреосвещенство Ловчанският митрополит Гавриил.\r\nГрафикът на посещението е следният: \r\nДнес от 10.00 часа иконата ще отпътува от Рилския манастир и ще бъде посрещната в храм „Успение Богородично” град Пирдоп около 13.00 часа, а 17.00 часа ще се проведе Вечерня. На 24 октомври от 08.00 часа ще се проведе Утреня, а от 09.00 часа - Литургия. В 14.00 часа иконата ще отпътува към Етрополе. В 15.00 часа тя ще бъде посрещната в храм „Свети Архангел Михаил” - Етрополе, а 17.00 часа ще започне Вечерня. На 25 октомври от 08.00 часа ще започне Утреня, а 09.00 часа е началото на Литургията. В 14.00 часа иконата тръгва към Ботевград, където около 15.00 часа ще бъде посрещната в храм „Успение Богородично”. В 17.00 часа е предвидена Вечерня. На 26 октомври в 07.30 часа иконата ще тръгне към храм „Възнесение Господне” в град Ботевград, а 08.00 часа там ще се проведе Утреня. В 09.00 часа е предвидена Литургия, а в 14.00 часа иконата ще отпътува заТетевен, където ще бъде посрещната в 15.00 часа в храм „Всех святих\". От 17.00 часа е началото на Вечернята. На 27 октомври от 08.00 часа ще започне Утреня, а в 08.00 часа - Литургия. Около 14.00 часа иконата ще отпътува за храм „Света преподобна Петка-Параскева” в град Троян, където ще бъде посрещната в 15.00 часа. В 17.00 часа ще започне Вечерня в храма. На 28 октомври в 08.00 часа ще започне Утреня, а в 09.00 часа – Литургия. Около 14.00 часа иконата ще тръгне към храм „Света Троица” в град Ловеч, където ще бъде посрещната в 15.00 часа. В 17.00 часа е началото на Вечернята в храма. На 29 октомври в 07.30 часа иконата ще тръгне за Катедрален храм „Св. св. Кирил и Методий” в град Ловеч, където ще бъде посрещната в 07.45. В 08.00 часа ще започне Утреня, а 09.00 часа – Литургия. От 17.00 часа ще започне Вечернята в храма. На 30 октомври в 08.00 часа ще започне Утренята, а в 10.00 часа иконата ще отпътува обратно за Рилския манастир.", "date": "2017.10.23", "title": "Чудотворната икона на „Света Богородица Одигитрия“ ще бъде посрещната в Ловчанската епархия"}
{"url": "http://www.focus-news.net/news/2017/10/23/2449365/denyat-23-oktomvri-v-svetovnata-istoriya.html", "text": "През 1776 г. 2 000 души загиват при изригване на вулкана Майон на Филипините. През 1873 г. Германската империя се присъединява към съюза между Руската империя и Австро-Унгария, с което се поставя началото на Съюза на тримата императори.\r\nПрез 1911 г. се провежда първо използване на авиация за военни цели: италиански пилот излита от Либия за разузнаване на турските позиции през Италианско-турската война. През 1946 г. Общото събрание на ООН е свикано за първи път в Ню Йорк. През 1954 г. Страните от НАТО възстановяват суверенитета на Федерална република Германия и я присъединяват към пакта. През 2002 г. Започва кризата със заложниците в Театъра на Дубровка, Москва - по време на мюзикъла \"Норд-ост\" 41 чеченски бунтовници взимат около 800 заложници, освободени след 3 дни от силите за сигурност, при което загиват около 130 от тях. През 2004 г. Силно земетресение разтърсва Ниигата в северна Япония, загиват 35 души, 2 200 са ранени и 85 000 остават без дом. \r\n2015 г.\r\nУраганът „Патрисия“ със скорост на вятъра от 325 километра в час достига Мексико със максималната сила по 5-степенната скала на Сафир-Симпсън, но навлизайки в сушата отслабва до 2-ра степен като се превръща в тропическа буря с ветрове от 155 км в час.\r\n2014 г\r\nБроят на заразените с ебола надхвърля десет хиляди души, като починалите от смъртоносния вирус са 4 922. Трите най-засегнати страни от болестта са Гвинея, Либерия и Сиера Леоне. Световната здравна организация съобщава, че може да започне масова ваксинация едва в средата на 2015 година.\r\n2013 г.\r\nАстрономи от Тексаския университет в Остин потвърждават, че галактиката z8_GND_5296 е най-старата известна – само 700 милиона години след началото на Големия взрив от преди 13,798 млрд. години намираща се на разстояние от 30 млрд. светлинни години.\r\n2012 г.\r\nВъв Великобритания и Ирландия спират излъчване последните аналогови телевизионни предавания.\r\n2011 г.\r\nЗеметресение от 7.2 степен отнема живота на 138 души в Турция.\r\n2011 г. \r\nВ Аржентина се провеждат парламентарни и президентски избори.\r\n2011 г. \r\n365 човека умират при наводнение в Тайланд.\r\n2004 г.\r\nСилно земетресение разтърсва Ниигата в северна Япония. Загиват 35 души, 2 200 са ранени и 85 000 остават без дом.\r\n2002 г.\r\n41 въоръжени чеченски мъже и жени нахлуват в Московския театър на ул. “Дубровка” по време на премиерата на “Норд-Ост”. Около 700 души, сред които много жени и деца, стават заложници на чеченските терористи. Терористите заплашват, че на всеки час ще убиват по 10 заложници, ако не бъдат изпълнени исканията им. Те настояват до седмица да започне изтеглянето на руските войски от Чечня. По-късно чеченците освобождават 37 заложници - главно мюсюлмани и около 20 деца. Сред заложниците има 75 чужденци, сред които двама българи. Това са 28-годишният Веселин Недков от Разград и Емилия Узунова, която е с двойно гражданство – българско и австрийско. Тя е сред загиналите заложници при атентата. \r\nНа 26 октомври в резултат на проведена операция на руските спецслужби заложниците в театралния център в Москва са освободени, а ръководителят на терористите Мовсар Бараев и 32-ма терористи са убити. Установява се, че във всеки от терористите имало от 700 гр. до 2 кг тротил. При терористичната акция загиват общо 128 души, а стотици са ранени.\r\nЗапочва кризата със заложниците в Театъра на Дубровка, Москва. По време на мюзикъла \"Норд-ост\" 41 чеченски бунтовници взимат около 800 заложници. Те са освободени след 3 дни от силите за сигурност, при което загиват около 130 от заложниците.\r\n2000 г.\r\nНа Антониу Аугущу Карвалю де Фарид – извънреден и пълномощен посланик на португалската република в Република България, е присъден орден „Стара планина” - първа степен\r\n1992 г.\r\nАкихито посещава Китай, с което става първия японски император, стъпил на китайска земя.\r\n1991 г.\r\nВ Пакистан е иззето рекордно количество хашиш и хероин – 40 тона.\r\n1983 г.\r\nИслямски терористи взривяват казарма с американски миротворци в Бейрут. Загиват 241 войници.\r\n1956 г.\r\nУтвърден е уставът на Международната агенция по атомна енергетика (МАГАТЕ), който влиза в сила след 29 юли 1957 г.\r\n1956 г. \r\nВ Унгария избухва въстание срещу еднопартийната диктатура. Установява се правителство на Имре Наги (октомври-ноември 1956 г.). С участието на съветската армия въстанието е жестоко потушено.\r\nИмре Наги е унгарски политик и държавник, комунист. В периода 1953-1956 г. е министър-председател на Унгария. През октомври 1956 г. застава на страната на въстаналия унгарски народ по време на унгарските събития. След потушаване на бунта от Съветската армия емигрира в Белград. Връща се в Унгария, където е осъден на смърт и обесен.\r\n1955 г.\r\nЮжен Виетнам е провъзгласен за република.\r\n1954 г.\r\nВ Париж страните от НАТО постигат споразумение за възстановяване на суверенитета на ФРГ, както и за приемането й в пакта. Страната получава правото да изгради своя армия.\r\n1943 г.\r\nВ концентрационния лагер Освиенцим жени правят опит за въстание. Те убиват най-жестокия офицер в лагера – Й. Шилингер. В същия ден всички въстанички са разстреляни.\r\n1942 г.\r\nЗапочва решителната битка за Африка по време на Втората световна война, британските войски начело с генерал Монтгомъри настъпват срещу немската армия на генерал Ромел при Ел Аламейн в Египет.\r\n1929 г.\r\nЗапочват редовни самолетни полети между Ню Йорк и Лос Анджелис.\r\n1923 г.\r\nЗапочва въстанието на работниците в Хамбург под ръководството на Ернст Телман.\r\n1850 г.\r\nНа път за Константинопол се разбива лайнерът “Нейри Шевкат”. Загиват над 500 души, сред които е и Махмуд Паша.\r\n1776 г.\r\nВ резултат на изригване на вулкана Майон на остров Лусон (Филипински архипелаг) загиват 2 хиляди души.\r\n1642 г.\r\nСъстои се битката при Еджхил – първото сражение от английската гражданска война.\r\n1086 г.\r\nАрабските войски разбиват армията на Кастилия в битката при Салака.\r\n787 г.\r\nВселенският събор на християнските църкви установява порядък за почитане на иконите.На тази дата са родени:\r\n1920 г.\r\nРоден е Джани Родари - италиански детски писател. Взема участие в Съпротивата по време на Втората световна война. От 1944 г. публикува във в-к \"Унита\", стихове за деца. Автор е на \"Приключенията на Чиполино\" (1951 г.), \"Приказки по телефона\" (1961 г.), \"Граматика на фантазията\" и др. Известен е като издател и журналист. Джани Родари умира през 1980 г.\r\n1905 г.\r\nРоден е Феликс Блох – американски физик.\r\n1875 г.\r\nРоден е Хилбърт Нютън Луис - американски физико-химик, член на Националната Академия на науките във Вашингтон. \r\n1817 г.\r\nРоден е Пиер Ларус – френски лексикограф, книжовник и енциклопедист, съставил едноименния енциклопедичен речник.\r\n1805 г.\r\nРоден е Адалберт Щифтер - австрийски писател и художник, представител на късния романтизъм.\r\n1803 г.\r\nРоден е Густав Алберт Лорцинг - германски композитор.\r\n1789 г.\r\nРоден е Николай Иванович Тургенев – руски държавник, икономист, декабрист.\r\n1491 г.\r\nРоден е Игнаций Лойола създател на йезуитския орден.На тази дата умират: \r\n1894 г.\r\nУмира Сирило Вилаверде - кубински писател, журналист и политик.\r\n1882 г.\r\nУмира Йон Андрееску - румънски живописец реалист, почетен член на Румънската. АН (от 1948 г., посмъртно). За изготвянето на историческата справка на Агенция “Фокус” са използвани следните източници:", "date": "2017.10.23", "title": "Денят 23 октомври в световната история"}
{"url": "http://www.focus-news.net/news/2017/10/23/2449366/kaloyan-pargov-bsp-korneliya-ninova-mozhe-da-zavarshi-mandata-si-no-v-partiyata-e-nuzhna-diskusiya-na-ideyno-politicheska-osnova.html", "text": "Корнелия Нинова може да завърши мандата си, но в партията е нужна дискусия на идейно-политическа основа. Това заяви Калоян Паргов, член на ИБ на БСП и председател на БСП-София, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Паргов коментира състоянието на БСП; това кой клати партията; гейтовете и кой как е бил назначаван. При посрещането на госта си Беновска пусна песента „Animal” на Алваро Солер и цитира текста „Настъпва моментът, в който ти си вятърът. Днес ще се боря” и попита председателя на БСП - София защо на ГК на БСП не са изтанцували модерния хит, а са танцували танца на „Малките лебедчета” от „Лебедово езеро“. „По-скоро изтанцувах танца на Одисей”, отвърна Калоян Паргов и допълни, че се „опитва да преведе кораба през плитчините”, въпреки че и от екипажа се опитват да го спрат. Паргов обясни, че конфликтната ситуацията в БСП не е най-нормалното състояние, но дискусия има вече 126 години, която на моменти е с по-висок градус. Беновска попита кой вдига градусите – Корнелия Нинова или нейните „другари, които са недоволни от политиката ѝ”. Председателят на БСП-София акцентира върху това, че отношенията в партията зависят от това как всеки един се отнася с другите и това, което го притеснява е, че дискусията в БСП е повече личностна, отколкото идейна. Паргов подчерта, че вчерашната градска конференция е доказателство за нуждата от дискусия на идейно-политическа основа. Беновска попита дали някой напада Нинова или тези, които участват в дискусията, искат БСП да стане „по-боеспособна“. Паргов отговори, че е дискусията е с цел БСП да стане „боеспособна“ на политическия пазар, което е нормално, защото именно печеленето на изборите и властта е признанието за една партия. „Стоенето в опозиция има смисъл само тогава, когато то е фундамент, на който да стъпиш, за да поискаш властта. Въпросът е дали я иска БСП властта и как я иска”, каза още Калоян Паргов с допълнението, че това са въпросите, които е поставил вчера на колегите си. Беновска попита дали атаките на Нинова по слабите, според нея, страни на ГЕРБ са козметични сблъсъци, които не водят до спечелване на властта. Паргов се позова на статистически проучвания за това, че на правителството му е трудно и управлението е „мисия невъзможна, скандали след скандали”, а по повод подарената мина от Емил Димитров-Ревизоро каза, че Валери Симеонов като миночистач се е опитвал и все още се опитва да изчисти една от „мините” на Борисов, визирайки Николина Ангелкова, която бе гост в предаването преди Паргов. „На екрана беше изписано – първенецът на икономиката. Иска ми се тук след 5-6 години да пише на този или на всички екрани – индустрията първенец, а не икономиката”, пожела си Паргов, а Беновска пожела това да се случи, когато БСП е на власт. Водещата изказа положителното си отношение към това, че госта ѝ излиза от дребнотемието за „Суджук гейт”и „Кум гейт”. Паргов обясни, че в „Кум гейт” единственото, което го интересува е подходът на ГЕРБ при назначаването на тези хора преди да бъде установено, че са кумове, баджанаци, братя, сестри и т.н. – издържали ли са конкурс, имат ли нужните качества и какви са резултатите от тяхната работа.\r\nВодещата попита нямат ли интерес да разберат по какъв критерий се избират народните си представители от страна на БСП и даде за пример доскоро непознатия Георги Стоилов, които стана известен с това, че брат му се занимава с рекетиране и наркотици и  в момента е в предварителна проверка, а самият Стоилов е бил дарител с номер 498 в справката на дарители на БСП. Паргов контрира въпроса на Беновска и попита колко пари е дарил въпросният. Водещата подчерта, че някои пенсионери, които сега гледат и слушат, получават много по-малко пари от неговото дарение в размер на 450 лева. Беновска призова Паргов БСП да поемат отговорността за хората, които получават по-малко пари, и да направят така, че да взимат повече, а и не е ясно дали въпросният не е платил на други хора, за да дарят по 450 лева за списъка и оттук следва въпросът дали неговото депутатско място не е купено. Паргов иронично попита толкова ли са евтини местата в БСП и обясни, че Стойлов е обект на подреждане, както и всички останали кандидати за народни представители, от областната организация на града, от който е излъчен. Той подчерта, че въпросното лице не е член „от вчера” и каза, че думите на Беновска ще бъдат тълкувани погрешно, защото брат му „злият бизнесмен” още няма обвинение и всеки има право на дарения. Паргов каза, че е възможно да се въведе декларация за това, че не си осъждан, не подлежиш на осъждане или задържане при дарения за партии. Водещата попита дали това се отнася и за Манол Генов, който е обвинен за купуване на гласове. Паргов отговори, че същото важи и за Делян Добрев, а прокуратурата трябва да разследва дали има нагласени поръчки. Ако няма такива – редно е да се поднесат извинения за твърденията срещу него и допълни, че Беливанов- кметът на Хасково е бил категоричен в твърденията си в писмото, но в интервю е бил разколебан. Паргов каза, че са се опитали да превърнат човек с опит в кукла на конци, която да изпълнява поръчки, а БСП са гласували за него на втория тур, за да не бъде издигнат Георги Иванов , но се е получило т. нар. Дрийм Тийм на Делян Добрев. Беновска попита дали БСП не са купили Беливанов със скъпите коли и почивки. Паргов опроверга тези твърдения и каза, че това не е част от арсенала на БСП и знае всичко за БСП и Хасково, но вината е изцяло на Беливанов, „че се е вързал на тази игра”, а проблемът е на Борисов и ГЕРБ.\r\nБеновска помоли в рамките на предаването да бъде излъчен отново всъпителният ѝ коментар.\r\nБеновска помоли Паргов като лидер на БСП-София да отговори честно и конструктивно дали има делене от страна на Нинова на членовете на Националния съвет на свои и чужди – съгласните с нея и несъгласните с нея. Паргов каза шеговито, че с едните ще пие кафе, а с другите няма. Беновска даде за пример Румен Овчаров като знакова фигура на партията, но бе прекъсната от лидера на БСП-София, който каза, че и Корнелия Нинова е емблематичен член на партията. Той обясни, че градската организация е събирателна за много течение в партията, но София не е България, а е умален модел на развитието на страната в икономически, регионален, демографски план, защото може да се раздели на лъскав център и западнали гетонизирани крайни квартали, в част от които общината 28 години не е влизала. Паргов подчерта, че именно това е причината партийната организация в София да е събирателна за партията. Беновска го прекъсна и призова госта си да отговори на въпроса ѝ за „нашите” и „чуждите”. Паргов отговори, че липсва комуникация и обединителни линии с различните лидери и това е контрапродуктивно, а Нинова е избрана с претенцията, че обединява, за разлика от Михаил Миков. Лидерът на БСП-София обясни, че „претенцията” трябва да се доказва във времето, но се вижда, че не се доказва. „Дали Овчаров, Гергов, Янаки Стоилов и други са били на други различни национални съвети от тези, на които сте били Вие, защото миналата събота имахте национален съвет и с 2 гласа практически можеше да не мине предложението на Нинова за свикване на извънреден конгрес”, каза Беновска. Лидерът на БСП-София обясни, че предложението е прието с гласовете на софийската организация и в отговор на въпроса на Беновска дали е новият Гергов, който си дава гласовете на Нинова, заяви, че е Калоян Паргов и изкуството да управляваш е в това да дадеш усещане за достъп до управленските процеси на голяма част от хората, а това гарантира по-стабилно лидерско управление. Разграничението, според него, не е сигналът, който БСП трябва да даде в навечерието на конгреса, при положение, че има претенцията да управлява държавата. Паргов подчерта, че това е основната теза от вчерашния му доклад и се надява тя да бъде чута.\r\nБеновска отново попита защо БСП-София са си дали гласовете, благодарение на които ще бъде осъществен извънредният конгрес на БСП. Паргов отговори, че така страните, които имат претенции, ще могат да изразят своите алтернативи как да се води партията и какви политики да следва. „Калоян-помирителят – хубава роля”, каза Беновска. Паргов подчерта, че е уведомил всички страни включително Гергов, Янков и Нинова. Водещата попита госта си дали упреква председателя на БСП Нинова, че се води политика на изключване с опита си да изключи Гергов от ИБ на БСП. Паргов отговори, че за ИБ виждане има само председателя на партията по устав. „Тя да не е собственик на „БСП” ЕООД”, попита Беновска и допълни, че в съвременната обстановка е смешно един фюрер да решава за стогодишна партия. Лидерът на БСП-София обясни, че изборът на екип, с който да работи председателят на партията, е негово право по устав, който представя избора си пред форума и се гласува. „Деница Златева беше ли одобрена за зам.-председател на БСП на Национален съвет? Аз знам отговора. Ще го кажете ли Вие”, каза Беновска. Паргов се опита да избегне въпроса, но след неуспех попита водещата откъде знае, че Златева не е била одобрена. Беновска каза, че нямат такава точка в дневния ред на Националния съвет. Паргов поясни, че никога нямат персонална точка за одобряване в реда, но са имали точка, в която е направена промяна в ИБ на форум воден от него в Националния съвет. Беновска отново зададе въпроса си за Деница Златева. Паргов отговори, че на пленума в края на месец май са били избрани за заместник-председатели Кирил Добрев, Владимир Москов и Деница Златева. Междувременно Светлана Шаренкова от БСП прати sms на Беновска, че това е станало на НС на 14 май 2017 г.\r\nБеновска попита къде е Стефан Данаилов в БСП. Паргов отговори, че е зам.-председател по публични политики. Водещата пожела да разбере каква е причината той да отсъства от работата на БСП и защо не защитава активно Нинова. Лидерът на БСП-София обясни, че неговата задача не е да защитава Нинова и освен това Данаилов има по-особена роля в БСП и сега е по-важно да се мисли какво ще се случи идната събота. Паргов изрази надеждата си да види подготвените от Корнелия Нинова виждания и алтернативи, които БСП предлага, Европредседателството да се разгледа през призмата на приоритетите и бюджета, който е подложен на сериозни критики. Паргов обясни, че Конгресът ще заседава с дневен ред, който е за Национален съвет, и се надява да се чуят вижданията на ръководството, но и на Гергов, Янков и всички останали, които имат различни виждания, но ако Конгресът се превърне в Национален съвет като този, който мина, заключението ще е, че БСП няма как да има претенции за управление. Паргов каза, че БСП-София ще се включат в дискусията и ще участват с предложения за вижданията им за управление на държавата.\r\nНинова лидер на БСП – докога?\r\nБеновска попита Паргов докога Корнелия Нинова ще бъде лидер на партията. Лидерът на БСП-София отговори, че тя има 4-годишен мандат, а може и да има втори мандат, но не е добър прогностик. Той допълни, че тя е част от градската организация и нейният път е свързан със София, а не само с България, защото е тръгнала от района Оборище и няма да се спестят критиките по повод „харесването” и „нехаресването”, защото е важно какви сигнали излъчва партията, а относно мандата ѝ – според него Нинова ще завърши 4-годишния си мандат. Предпоследният въпрос на Беновска към Калоян Паргов бе дали ще извикат Нинова като член на градската организация на БСП да обсъдят разнопосочните сигнали на БСП. Паргов отговори, че няма как да извика председателя на БСП и това, което са имали да казват, са го казали в събота. За финал на разговора си с лидера на БСП-София Калоян Паргов в седмичното обзорно политическо предаване „Беновска пита” по „Канал 3” и „Радио К2” на 22 октомври 2017 година Беновска попита Паргов дали ще стане лидер на БСП. Той каза, че сега е председател на БСП - София и не иска да бъде поставян върху мини и вкарван в интриги.", "date": "2017.10.23", "title": "Калоян Паргов, БСП: Корнелия Нинова може да завърши мандата си, но в партията е нужна дискусия на идейно-политическа основа"}
{"url": "http://www.focus-news.net/news/2017/10/23/2449367/api-13-km-mantinela-shte-bade-montirana-v-srednata-razdelitelna-ivitsa-na-uchastak-ot-pat-i-8-sofiya-kalotina.html", "text": "Днес започва монтирането на 1.3 км мантинела в средната разделителна ивица на път I-8 София - Калотина. Това съобщиха от пресцентъра на Агенция \"Пътна инфраструктура\". Двойната ограничителна система ще бъде в участъка от светофара при хипермаркета до отклонението за Банкя. Агенция „Пътна инфраструктура“ предприема тази мярка, за да се повиши безопасността на движение в урбанизираната територия на гр. София предвид интензивния трафик. Въпреки че участъкът е маркиран с двойна непрекъсната линия и според правилата за движение пресичането ѝ е забранено, те не се спазват от шофьорите и поради това възможността за извършването на обратен завой ще бъде ограничена с поставянето на мантинела.", "date": "2017.10.23", "title": "АПИ: 1.3 км мантинела ще бъде монтирана в средната разделителна ивица на участък от път I-8 София – Калотина"}
{"url": "http://www.focus-news.net/news/2017/10/23/2449368/radio-svobodna-evropa-makedoniya-parvichnite-neofitsialni-rezultati-ot-izborite-za-mestna-vlast-pokazvat-pobeda-za-demokratichen-sayuz-na-kosovo.html", "text": "Според първичните неофициални резултати от изборите за местна власт в най-младата държава на Балканския полуостров, представени от неправителствена организация, победител е „Демократичен съюз на Косово“, подкрепен с гласовете на 210 хил. избиратели, предава Радио „Свободна Европа“ в македонската си редакция.\r\nНа второ място се нарежда Демократическата партия с 140 хил. гласа. На трето място със 130 хил. гласа е движението „Самоопределение“, спечелило парламентарните избори по-рано тази година. Партията на премиера Рамуш Харадинай е четвърта сила с 100 хил. гласа. Предстои обаче изнасянето на официалните данни от вота.\r\nВ неделя, 22 октомври, гражданите на най-младата държава на Балканите гласуваха на местни избори. Право на глас имаха близо 1,9 млн. души, които избираха измежду 204 кандидата за кметове в 38 общини. Гласуването започна в 7 часа местно време и приключи в 19 часа. За произшествия или опити за измами в изборния ден следяха не само косовските полицаи, но и наблюдатели от ЕС и чужди дипломатически мисии в страната. \r\nСъгласно данните, представени от Централната избирателна комисия (ЦИК), избирателната активност в неделния вот е около 44 %. Агенция „Фокус“ припомня:\r\nПартията \"Сръбска листа\" обяви победа на местните избори във всички общини с преобладаващо сръбско население в Косово. Пред репортери, събрали се пред изборния щаб, лидерът на \"Сръбска листа\" и настоящ кмет на Косовска Митровица Горан Ракич заяви, че партията печели във всички десет общини със сръбско мнозинство в страната. \r\n\"Ще има втори кръг, но след четири години\", подчерта Ракич, който спечели още един мандат за кметското място в най-големия сръбски анклав в Косово. \r\nПрезидентът на Сърбия Александър Вучич приветства изборния успех на \"Сръбска листа\" в Косовска Митровица и поздрави партията за постигнатите резултати в изборите за местна власт в най-младата държава на Балканите. \r\n\"Победата на \"Сръбска листа\" е победа за Сърбия\", заяви на свой ред директорът на Канцеларията за Косово и Метохия в Белград Марко Джурич.\r\nПо данни на информационния портал Kossev \"Сръбска листа\" вече празнува победата с шампанско, фойерверки и духова музика на открито. \r\nМедии съобщават за изборна победа на кандидата на \"Сръбска листа\" в Звечан, Митровски окръг.Тереза Герова", "date": "2017.10.23", "title": "Радио „Свободна Европа“ (Македония): Първичните неофициални резултати от изборите за местна власт показват победа за „Демократичен съюз на Косово“"}
{"url": "http://www.focus-news.net/news/2017/10/23/2449369/afp-katalunskite-partii-obsazhdat-sledvashtiya-si-hod.html", "text": "Партиите в Каталуния ще се срещнат, за да обсъдят следващите си действия във връзка със задействаната от испанското правителство процедура за отнемането на автономията на региона, предаде AFP. Очаква се на срещата партиите да изберат датата и дневния ред за събрание на регионалния парламент, на което да се дебатират следващите стъпки. Тази сесия ще даде още една възможност на лидера на областта Карлес Пучдемон едностранно да обяви независимост. \r\nВ събота премиерът на Испания Мариано Рахой обяви, че ще задейства член 155 от конституцията на страната, която предвижда възможност за разпускане на регионалния парламент, освобождаване от длъжност на регионалния лидер Карлес Пучдемон и всички негови министри и налагане на правителствен контрол върху каталунските изпълнителни власти. Калина Жекова", "date": "2017.10.23", "title": "AFP: Каталунските партии обсъждат следващия си ход"}
{"url": "http://www.focus-news.net/news/2017/10/23/2449370/plovdiv-obshtinskite-savetnitsi-ot-gerb-organizirat-priemni-za-grazhdani-v-dnite-do-26-oktomvri.html", "text": "Общинските съветници от ГЕРБ - Пловдив организират приемни за граждани в дните до 26 октомври, съобщиха от пресцентъра на партията. :\r\nДаниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А;\r\nСпартак Николов ще приеме граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nВихър Захов ще разговаря с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5%\r\nВера Тоскова ще се срещне с граждани от 16:00 до 18:00 часа в офиса на ГЕРБ в район „Тракия” в жк. „Тракия”бл.91;\r\nАлександър Радев ще приеме граждани от 17:30 до 19:00 часа в офиса на ГЕРБ в район „Централен” на ул. „Прага” № 2;\r\nАтанас Узунов ще разговаря с граждани от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, , от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.:\r\nРадослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nГеорги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nД-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А; \r\nАни Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nЕмил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.:\r\nПетър Попов ще разговаря с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов ще се срещне с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nГошо Къчков ще приеме граждани от 17:30 до 19:00 часа в офиса на ГЕРБ в район „Северен” на бул. „Марица” №91. \r\nПенчо Малинов ще проведе приемна за граждани от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.10.23", "title": "Пловдив: Общинските съветници от ГЕРБ организират приемни за граждани в дните до 26 октомври"}
{"url": "http://www.focus-news.net/news/2017/10/23/2449371/burgas-otkriha-martav-77-godishniya-mustafa-ismailov-koyto-be-v-neizvestnost-ot-16-oktomvri.html", "text": "Откриха мъртъв 77-годишния Мустафа Исмаилов, който бе в неизвестност от 16 октомври. Това съобщиха от Областната дирекция на МВР – Бургас. В събота около 18.00 часа в Районно управление „Полиция” – Камено е получено съобщение за това, че в отводнителен канал, разположен на около 150 м извън Камено в посока кв. „Долно Езерово” е открит трупът на издирвания 77-годишен Мустафа Исмаилов от с. Планиница, община Руен. При извършения първоначален оглед не са установени видими следи от насилие. \r\nТялото на Мустафа Исмаилов е откарано в УМБАЛ – Бургас за аутопсия. Възрастният мъж е напуснал дома на дъщеря си в Камено на 16 октомври, откогато е в неизвестност. По случая е образувано досъдебно производство.", "date": "2017.10.23", "title": "Бургас: Откриха мъртъв 77-годишния Мустафа Исмаилов, който бе в неизвестност от 16 октомври"}
{"url": "http://www.focus-news.net/news/2017/10/23/2449372/nzz-napadenieto-s-bradva-v-shveytsariya-vlastite-izklyuchvat-teroristichen-fon-na-atakata.html", "text": "Полицията в швейцарския кантон Санкт Гален изключи възможността за терористичен фон на нападението с брадва, извършено от 17-годишен младеж от Латвия, пише вестник Die Neue Zuercher Zeitung. Според силите за сигурност нападателят е действал сам. Към сутрешните часове на понеделник властите не са разкрили допълнителни подробности за атаката.\r\nСъгласно разпространените данни, 17-годишният младеж е нападнал няколко души, след което е избягал с откраднат автомобил. По-късно на бензиностанция той е наранил още няколко души. \r\nГоворител на кантоналната полиция в Санкт Гален отказа да предостави информация за степента на тежест на нараняванията на лицата, пострадали при атаката. По-късно днес ще се проведе пресконференция, на която ще бъдат оповестени подробности за инцидента. \r\nВ рамките на нощта срещу понеделник е разгърната мащабна операция за издирването на извършителя, в която е бил задействан и хеликоптер за наблюдение от въздуха. Претърсена е жилища сграда.Тереза Герова", "date": "2017.10.23", "title": "NZZ: Нападението с брадва в Швейцария – властите изключват терористичен фон на атаката"}
{"url": "http://www.focus-news.net/news/2017/10/23/2449373/bsp-shte-predstavi-proekt-za-alternativen-byudzhet.html", "text": "БСП ще даде пресконференция от 12:00 часа на ул. „Позитано” № 20, съобщиха от пресцентъра на партията. На събитието ще бъде представен проектът за алтернативен бюджет на БСП.", "date": "2017.10.23", "title": "БСП ще представи проект за алтернативен бюджет"}
{"url": "http://www.focus-news.net/news/2017/10/23/2449374/kathimerini-raste-migratsiyata-na-gratski-firmi-kam-kipar-i-balgariya.html", "text": "Продължава тенденцията на масова миграция на гръцки фирми и работещи на свободна практика към България и Кипър, където данъците и социалните осигуровки са значително по-ниски, в сравнение с тези Гърция, пише Kathimerini. \r\nПоследните официални данни показват, че в България са регистрирани 15 000 гръцки фирми и фрийлансъри, като броят им е отбелязал годишен ръст с 30% през първото полугодие. Според гръцкия заместник-министър на финансите Катерина Папанациу обаче, осем от десет гръцки компании регистрирани в България нямат дейност. \r\nВ Кипър увеличението за миналата година в сравнение с 2015 е 77%. Калина Жекова", "date": "2017.10.23", "title": "Kathimerini: Расте миграцията на гръцки фирми към Кипър и България"}
{"url": "http://www.focus-news.net/news/2017/10/23/2449375/pregled-na-osnovnite-temi-v-starozagorskiya-pechat.html", "text": "“Правосъдният министър уволни дисциплинарно съдия-изпълнител в радневския съд” е водещо заглавие от страниците на вестник „Старозагорски новини“. Министърът на правосъдието Цецка Цачева е уволнила дисциплинарно единствения държавен съдия-изпълнител в Районен съд-Раднево. 17-страничната заповед, в която се изреждат десетки пропуски на Станка Хърсева, е била получена на 17 октомври и вече е връчена, уточни председателят на съда Христина Вълчанова. Заповедта е издадена след извършена обстойна проверка от инспектората на правосъдното министерство през това лято. Проверяващите с изумление установили, че Хърсева на практика не е вършила много от нещата, за които е получавала заплатата си. Оказало се, че са налице фрапиращи нарушения на Гражданско-процесуалния кодекс, години наред не е била осъществена нито една публична продажба, а държавата не е била присъединена като кредитор по множество от делата. Към момента радневският Районен съд работи само с двама съдии, единият е изпратен от друг район, а един от щатните е от години командирован в София. От началото на годината тук са били гледани и решени близо 1 000 казуса въпреки оределите редици. Съдът в миньорския град нашумя, след като бившият му председател Евелин Драганов отиде на съд заради закана за убийство на служителка, подсъдима е и една от съдийките. \r\n„Два трупа след бой в дискотеката на Паничерево” е друго заглавие от страниците на вестника. Убитите са баща и син от Николаево, празнували раждането на бебе. Баща и син от Николаево загинаха от прободни рани при масов бой в селска дискотека. Кървавият инцидент е станал на центъра на гурковското село Паничерево, където семейство роми от Николаево празнувало раждането на бебе. Празненството било в кафе-аперитив, което всяка събота работело с удължено време и там се провеждали шумни дискотеки, привличащи посетители от целия район. За съботното празненство била поканена певицата Мира, което напълнило до краен предел заведението. При все още неизяснени обстоятелства малко след полунощ в неделя избухнала свада между празнуващите и веселяща се на съседни маси компания роми от Нова Загора. Псувните прераснали в юмручни удари, извадени били ножове, според свидетели се чули и пистолетни изстрели. За няколко минути били потрошени масите, столовете и прозорците, биещите се излезли на площада, където свадата се разгоряла с още по-голяма сила. На място са загинали от раните си 39-годишният Иван Н. и 23-годишният му син, с тежка рана в стомаха е и другият син. Няколко души са били откарани с линейка за преглед, но се оказало, че са се разминали само с одрасквания, коментира кметът на Паничерево Атанас Граматиков. Той припомни, че аперитивът дълго време е бил затворен след сходен търкал вътре преди години. В момента помещението било взето под наем от Диан Колев и баща му Стоян Колев, бивш кандидат за кмет на населеното място. В селото, където живеят 1 960 души, близо 2/3 са от ромски произход, част от участниците в побоя са избягали при свои роднини в Паничерево, други са се качили на колите си и са духнали към Николаево и Нова Загора. Кметът Граматиков коментира, че ранените и загиналите със сигурност са щели да бъдат много повече, ако в боя се били намесили празнуващите в другата селска дискотека. Пристигналите на място полицаи от Гурково и Нова Загора са задържали двама от участниците, извършват се следствени действия за изясняване на подробностите, коментираха от ОД на МВР-Стара Загора. Големият проблем пред разследващите бил, че и от двете страни отказвали да назоват имената на побойниците поради близки роднински връзки. Една от причините за кървавата свада бил внезапно избухнал спор за млада красавица, която кършела предизвикателно гюбеци върху маса между двете групи. В неделя в Паничерево имаше видимо засилено полицейско присъствие. От Нова Загора потвърдиха, че униформени са предприели масирана проверка в местната ромска махала, известна като \"Квартал Шести\". \r\n„Хиляди изпратиха д-р Евгений Желев в последния му път”, пише още изданието. Положиха го до гроба на друга знакова личност за Стара Загора - генерал Делчев. Хиляди застанаха вчера край ковчега с тленните останки на д-р Евгений Желев, за да отдадат последна почит на човека и кмета, управлявал Стара Загора два мандата. Поклонението беше в сградата на Старозагорската опера, за чието възстановяване след опожаряването й през 1991 г. той положи много усилия. Повече от три часа старозагорци се редиха на опашка за последно сбогом с доктора, загинал при нелеп инцидент с трактор на 20 октомври. Д-р Желев бил още жив, когато на мястото пристигнали неколцина негови приятели и пожарникари и успели да вдигнат затисналия тялото му еднотонен трактор, с който във фаталния петък той орял овощната градина на вилата си край чирпанското село. Тежката машина претрошила на няколко места гръбначния стълб, смъртта го застигнала, докато реаномобилът пътувал към УМБАЛ \"Проф. д-р Стоян Киркович\", чийто директор беше преди да бъде избран за кмет през есента на 1999 г. Да изразят съпричастността си с мъката на семейството за безвременната му кончина, в Стара Загора бяха дошли президентът на България (2002-2012 г.) Георги Първанов, евродепутатът Петър Курумбашев, бивши министри и съратници на доктора в политиката. Сред хилядното старозагорско мнозинство беше ръководството на Община Стара Загора, областният управител Гергана Микова, депутати и партийни лидери от различни партии, културни дейци, бивши и настоящи офицери от Втора тунджанска механизирана бригада, бизнесмени, преподаватели от Тракийския университет, лекари и редови граждани. Десетки венци и букети изпратиха от всички институции, с които докторът е работил. Съболезнователен адрес до опечаленото семейство изпрати президентът Румен Радев: \"Жизненият и професионален път на Желев са тясно свързани с родната му Стара Загора, в която десетилетия наред изпълнява високохуманния дълг на лекарската професия. Историята ще го запомни като кмет на родния му град, служещ отдадено за добруването на своите съграждани и като министър на здравеопазването, не жалил усилия и енергия за развитието на този ключов за българите сектор. Вярвам обаче, че всички ние ще го запомним не само като доказан професионалист, а преди всичко и като достоен човек\", написа Радев. Съболезнователни адреси пристигнаха и от лидера на БСП Корнелия Нинова, от столичния кмет Йорданка Фандъкова, от министъра на здравеопазването проф. Николай Петров, от председателя на БЧК академик Христо Григоров. Почти през цялото време край съпругата на д-р Желев - Анастасия, по-малката дъщеря Полина и баща му бай Жельо, беше лидерът на партия АБВ Константин Проданов. Близки приятели на опечаленото семейство обясниха, че по-голямата дъщеря Мария не присъства на поклонението, защото очаква дете. \"Аз още не мога да проумея и да приема как е възможно един такъв човек като доктора така внезапно да изчезне\", промълви в прощалното си слово Първанов и припомни, че точно д-р Желев е бил човекът, който при опасността горски пожар да достигне през лятото на 2007 г. до Стара Загора е настоял посред нощ България да поиска и получи помощ от Русия. И че този зов за помощ е бил чут, а огньовете бяха загасени от специално пристигнал часове по-късно самолет-цистерна Ил 16. Последна почит към \"големия Човек\" отдаде кметът Живко Тодоров. \"Д-р Евгений Желев, ти направи много за Стара Загора! Доказа, че не партиите имат значение, а хората! Направи така, че да останеш в историята на града и направи така, че хората да те обичат! Поклон пред паметта ти, докторе! Никога няма да те забравим!\", написа по-рано кметът. След опело, отслужено от Старозагорския митрополит Киприан, прозвуча стихотворението \"Хвърчащи хора\" от Валери Петров. Приятели изнесоха на ръце до катафалката ковчега с тленните останки на д-р Евгений Желев под звуците на траурен марш, изпълнен от Градския духов оркестър. Траурната процесия премина символно покрай част от емблематичните за Града на липите сгради: Операта, Художествената галерия, Историческия музей, Театър \"Гео Милев\" и Библиотека \"Захарий Княжески\", някои от които бяха изградени или възстановени по време на двата кметски мандата на доктора. Възрастна старозагорка сподели, че това е бил Човекът, който имал истински дар Божи да умее да чува, а не само да слуша. И чутото да претворява в дела. Д-р Желев бе погребан на Старозагорските гробища, близо до друга знакова личност за Стара Загора - легендарния строител и дългогодишен командир на строителната бригада генерал Делчо Делчев. И двата гроба бяха отрупани от цветя, сред поднеслите венци бяха ветерани - футболисти от ПФК \"Берое\", които припомниха изреченото от Желев наскоро: \"И на 120 години да стана - пак ще съм бероец\". В памет на д-р Желев няколкостотин запалени фенера полетяха късно вечерта от Античния форум.", "date": "2017.10.23", "title": "Преглед на основните теми в старозагорския печат"}
{"url": "http://www.focus-news.net/news/2017/10/23/2449376/ministar-nikolina-angelkova-dali-sam-otlichnichka-mogat-da-kazhat-boyko-borisov-i-horata-az-si-varsha-rabotata.html", "text": "Дали съм „отличничка” могат да кажат Бойко Борисов и хората – аз си върша работата. Това каза министърът на туризма Николина Ангелкова в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. Николина Ангелкова подари на водещата книгата „България - Древната земя на траките“, която е била издадена във връзка с организирания миналата година конгрес за древните цивилизации. Второто издание предстои да бъде организирано следващата година. Акцентът ще бъде повече върху икономическите показатели, които туризмът носи във всяка една икономика. \r\n  Водещата на свой ред подари на своя гост книгата, съдържаща интервюто й с почетния лидер на ДПС Ахмед Доган с думите: „Това е едно много мъдро четиво, което ще Ви донесе отговори дори и във Вашия ресор!“. Тя подари на министъра на туризма и клубната тениска на предаването и я попита защо е влязла в политиката. Николина Ангелкова отговори: „Защото смятам, че в политиката можем заедно, особено ние, като ПП ГЕРБ, да се направят много промени, така че да доведат до по-голямо благосъстояние на хората. Смятам, че с екипната работа, която ние умеем, ще успеем да постигнем целите, политиката дава инструменти за това“. На забележката на водещата, че БСП много атакува ГЕРБ, министърът на туризма отговори, че това е работа на опозицията и те търсят своето място. \r\n   Водещата по традиция подари на своя гост и здрава българска червена ябълка с пожеланието тя да остане здрава и да не претърпи ерозия като портрета на Дориан Грей.\r\nНа въпрос, мъжки ресор ли е туризмът, Николина Ангелкова обясни, че туризмът е много хоризонтален ресор и успехът му зависи и от работата на всички останали министри. Тя благодари на своите колеги и на премиера, че поставят много високо туризма в своите цели. По думите й, трудно могат да се делят ресорите на мъжки и женски. По-важно е кой как си върши работата и каква организация на времето прави. „Не е важно какво говорим, а какво постигаме и резултатите да бъдат наистина такива, че хората да могат да ги оценят, а това става с много работа“, подчерта Николина Ангелкова. Тя обясни, че министерството съществува самостоятелно едва от три години и много се радва, че в този кратък период има устойчив ръст и се очаква такъв и в следващата година. \r\nВ разговора бе засегната и темата за работата с коалиционните партньори. „Как работите с вашите коалиционни партньори и конкретно с Валери Симеонов, който лятото дръзко реши да сложи ред в сектора“, попита водещата Илиана Беновска. Николина Ангелкова отговори, че работят много добре. Разбира се не може да няма никакви противоречия, важното е проблемите да се решават в диалог. \r\nПо отношение на намирането на баланса между интересите на частния бизнес и местните общности водещата Илиана Беновска попита къде е златното сечение в туризма между това да се развличаш без да пречиш на другите, това да осъществиш своята представа за развлечение и почивка, която в някои случаи включва и шумни заведения, музика, песни, танци, много алкохол, наркотици и друг вид по-фриволни забавления. Николина Ангелкова отговори, че е наистина трудно да се намери правилното сечение и балансът между интересите на частния бизнес и местните общности е много труден, ако няма диалог и не се коментират всички проблеми заедно. \r\n   Николина Ангелкова подчерта, че балансът ще се търси в разговори, защото в спора се ражда истината. „Много е важно масата да бъде толкова голяма и кръгла, че да събере всички заинтересовани страни“, допълни тя. Министърът на туризма продължи, че страната ни дава условия за всички видове туризъм и е много важно да си изясним какъв туризъм искаме да развиваме. Според нея България е позната в момента като една от най-добрите дестинации по отношение на съотношението цена-качество. Това не означава, че сме евтина дестинация, напротив, в последните години се търсят предимно 4 и 5 звездни хотели. Има информация от туроператорите, че 5 звездните хотели вече са пълни за следващото лято. Фактът, че те самите искат да вложат собствени средства в изграждането на 5 звездни хотели показва, че те вярват в тази дестинация. \r\nЗа приходите от туризъма Николина Ангелкова обясни, че само за юни, юли и август има приходи от 3,7 милиарда, което е ръст от 8% в сравнение с миналото лято. Тя продължи, че прогнозата е била за ръст над 10% на приходите, защото все повече у нас започват да идват платежоспособни туристи. Министърът на туризма обясни, че ние не можем да станем дестинация единствено за луксозен туризъм, затова трябва да е ясно в кой район на България какво може да се развива и всеки, който иска да инвестира в сектора, да е запознат.\r\nВ предаването бе засегната и темата за контрола върху предлаганите в хотелите храни и напитки. „Напоследък има една здравословна тенденция да се преминава не само към вегетарианство, но и към пълно веганство. Смятате ли, че в България вече идват такива хора, защото има и много българи такива тук? Смятате ли, че трябва да има силен контрол например с какво масло се правят нещата, с какви продукти, с какъв срок на годност, какво съдържат? Защото този ол инклузив отваря вратите за голямо течение“, попита водещата Илиана Беновска. Николина Ангелкова отговори, че контролът наистина трябва да е много завишен и ведомството залага точно на това. Промените в Закона за туризма предвиждат създаването на специално звено за контрол.\r\n   „Ще има ли такива „летящи бригади“, които да влязат и да видят дали алкохолът е менте, какви продукти се използват?“, продължи водещата. Министърът на туризма отговори, че ще има, а и през това лято е имало групи, които са проверявали, макар и не толкова фокусирано. Тя продължи, че работят съвместно с Агенцията по безопасност на храните. Преди началото на всеки сезон се правят срещи с контролните органи, за да могат силите да бъдат разпределени правилно. \r\n   „А имате ли бюджет да ги мотивирате с ниво на заплатите, защото отсрещната страна, която би искала да продава алкохол менте или продукти с некачествено съдържание може да си ги купи лесно“, попита водещата Илиана Беновска. Николина Ангелкова отговори, че бюджетът тепърва ще бъде определен. Тя допълни, че като качество всичко се контролира от Агенцията по безопасност на храните, вземат се проби.\r\nЗа актуализацията на стратегията за устойчиво развитие на туризма 2030 водещата Илиана Беновска попита: „Досега ние говорим за доктрината на туризма, но искам да Ви задам един въпрос, който е от общото към частното. Ние нямаме национална доктрина в България, ако не знаете, ще Ви съобщя, че даже Албания има национална доктрина. Знаете, че се правят прогнози – „България 2020“ и т.н., но всичко това е лишено от философия, от структура на надграждане. Това са планове за определени периоди, но не носят гръбнака на един отрасъл и всеки, който дойде като министър или правителство, започва сякаш отначало. Това е във всяка област. Тук Вие сте си поставили една амбициозна задача. Имате ли намерение да изготвите една национална стратегия за туризма“. Николина Ангелкова отговори, че това вече е направено. Това се е случило през юни 2014, но е лишена от план за действие и конкретика. „Стратегията сама по себе си без план не работи, както и планът сам по себе си без стратегия, която да поставя по-дългосрочни цели. Затова и стартирахме това упражнение с актуализацията на стратегията за устойчиво развитие на туризма 2030 с идеята от една страна да обхванем текущите промени и действия, така и в дългосрочен плана всички стратегии, планове, действия, които са заложени както от ЕС, така и от Световната организация по туризъм“, обясни Николина Ангелкова. Тя допълни, че тази актуализация е обвързана с конкретен план за действие, като са поставени както срокове, така и отговорни институции. \r\n    „Какви кампании планирате и за стимулация на вътрешния туризъм, и на международния прилив към нас? На какви таргет групи ще наблягате“, попита водещата Илиана Беновска. Николина Ангелкова отговори, че са започнали две основни кампании. Едната е за насърчаване на вътрешния туризъм в сътрудничество с всички национални медии. Разчита се България да се популяризира като предпочитана дестинация не само за чужденците, но и за нас българите. Водещата отбеляза, че със семейството й много обичат да пътуват в България и може да каже, че малко хора познават страната ни в действителност. Министърът на туризма се съгласи и добави, че може би само 1% или 2% познава изцяло България. \r\n   Николина Ангелкова обясни, че за да се стимулират повече българи в неактивните сезони да посещават местата за настаняване в България стартира и специална кампания „неочаквана ваканция“, с която на сайта neochakvanavakancia.bg всеки, който е реализирал нощувки в неактивния сезон, може да бъде изтеглен в томбола и да спечели една неочаквана ваканция. \r\n   „Нали няма да изпращате пак картички? Хубаво ли беше това с картичките“, попита водещата Илиана Беновска. Николина Ангелкова отговори, че кампанията с картичките е била приета много добре и без да сме дали и един лев за пръв път сме влезли във всички световни медии с тази кампания. Тя добави, че идеята е измислена от целия й екип. „Защо не ми пратихте на мен картичка, че съм била тази година на българското Черноморие“, попита водещата Илиана Беновска. Николина Ангелкова отговори, че изпращането е било на случаен принцип, защото отпечатаните картички са били много по-малко от броя на туристите. „А гласовете, че не Ви е на нивото, че Вие сте министър, пък да пращате на някакви туристи картички, има ли такова високомерие“, продължи с въпросите си по темата водещата. Министърът на туризма отговори: „Не ме интересува това високомерие, за мен е важен личния жест, който ние правим към всеки един, без да делим туристите откъде са, за какво са дошли“. Тя допълни, че това е жест на уважение и благодарност към тези, които са посетили страната ни и не очаква отговор. Ще се следи и дали тези туристи ще се върнат отново в България. Ще се прави такава статистика.\r\nИнвестиционната карта в туризма е още тема, която бе коментирана в предаването. „Преди малко казахте нещо много важно, за корелацията между държавата, общините и частния сектор в туризма. Споменахте инфраструктурата. Каква е инвестиционната карта, която сте поставили пред себе си и каква е реалната възможност да я реализирате“, попита водещата Илиана Беновска. Николина Ангелкова отговори, че инвестиционната карта е стартирала преди около две години, но се е оказало, че проектът е малко по-дълъг за реализация от нейните очаквания. Желанието е било да има много по-точна обратна връзка от общините. Изготвянето на тази инвестиционна карта изцяло зависи от това какви проекти и с каква готовност подават общините, защото целта на картата е да промотира онези проекти в сектор туризъм, които биха могли да бъдат реализирани с помощта на публично-частно партньорство. Тук не става въпрос само за големите общини, но и за малките. Пилотно са включени 30 общини, картата е готова и предстои да бъде представена на широката публика. \r\n    „А какво ще бъде процентното съотношение собствени инвестиции от страната на общината, от страна на държавата, от страна на частния сектор”, попита водещата Илиана Беновска. Николина Ангелкова отговори, че целта е например общината да предостави терен, а финансовите средства да са изцяло от страна на инвеститора. Могат да бъдат привлечени и чуждестранни инвеститори, както големите вериги, така и инвестиционните фондове. Разговорите обаче са на прекалено ранен етап, за да се съобщава нещо конкретно. \r\n    „Един въпрос, който често се третира не съвсем чистоплътно от критикарите, било на вашата партия ГЕРБ или на коалицията, която управлява, това е как се отчитат статистически потоците туристи?”, попита водещата Илиана Беновска. Николина Ангелкова отговори, че НСИ е официална държавна институция. Световната организация по туризъм към ООН е изключително добре призната международна организация. Методиката на „Евростат” е еднаква за всички държави членки на ЕС. Министърът на туризма обясни, че за турист се смята всяко лице, което има престой минимум 24 часа в страната и е дошло не за да търси политическо или друго убежище. Тя продължи, че има едно противоречие, от една страна на бранша, който казва, че иска да развива конгресен или медицински туризъм, а от друга страна твърди, че тези хора не трябва да се броят за туристи. А всъщност ясно са написани правилата кои хора се считат за туристи. „Като туристи ли ще отчетем сега притока на небългарски  граждани, които ще дойдат по време на европредседателството”, попита водещата Илиана Беновска. Николина Ангелкова отговори, че ако реализират нощувки, те ще бъдат отчетени като бизнес туристи. „А политическия туризъм бизнес туризъм ли е?”, продължи водещата. Министърът на туризма отговори, че наистина е интересна съпоставката, но и нея и колегите й ги отчитат като бизнес туристи когато посещават Брюксел. \r\nЗа това кои са инициативите на Министерството на туризма по време на европредседателството Николина Ангелкова обясни, че по време на европредседателството искат заедно с министър Лиляна Павлова и министър Боил Банов да популяризират страната като популярна туристическа дестинация. Заложена е среща на високо ниво, неформална, на министрите на туризма. Предвидена е и специална конференция за дигитализацията в туризма. Ще се състои и среща на страните членки на Организацията за черноморско икономическо сътрудничество. Ние председателстваме работната група по туризъм и тази среща ще се осъществи във Варна. „Председателството наистина е огромен шанс и възможност да представим страната и да покажем богатството, което тя има – културата, историята, традициите”, категорична бе Николина Ангелкова. \r\nПо какви критерии Министерството на туризма раздава своите ежегодни награди се обсъдено в предаването. „Какво залагате, освен да наградите, каква е скритата цел”, попита водещата Илиана Беновска. Николина Ангелкова отговори, че основната цел всъщност е да бъдат отбелязани усилията, които всеки един, който работи в сектора, полага. Категориите са 16 и те са разделени както между общините, така и между частния сектор и журналистите. Специална комисия селектира предложенията, които всеки един подава по критериите, които са заложени в методиката. 5 ноември е крайният срок за подаване на предложения. Сайтът е tourismawаrds.bg. \r\n   „Вие „отличничката” ли сте на Бойко Борисов”, попита водещата Илиана Беновска. Николина Ангелкова отговори, че това може да каже само премиерът. Тя продължи, че се чувства много добре и за нея е важно да си върши работата. Оценките се дават от хората и от премиера.\r\nЗа зимния туризъм Николина Ангелкова заяви, че прогнозите са за от 5% до 10% ръст. През изминалия зимен сезон над 1,4 милиона туристи са посетили страната само за периода декември – март. Това е ръст около 19,6%. Основно се очакват туристи от нашите съседи. Очаква се голям ръст и от Великобритания.\r\n   „И какво ще ги правим, като нямаме лифтове да ги возим по ски пистите”, попита водещата Илиана Беновска. Николина Ангелкова отговори, че този проблем наистина съществува. Тя обаче благодари на колегите си от работната група за планински туризъм, които са намерили конструктивно решение, което да намери своето отражение в промените на Закона за туризма така че да бъде улеснено изграждането на ски писти, лифтове, влекове, които обаче да са изцяло съобразени с изискванията на българското и европейското законодателство в областта на околната среда. Министерството на туризма винаги е подкрепяло изграждането на нови съоръжения, които максимално да щадят околната среда, спазвайки всички изисквания на законодателството. „От една страна да се опази околната среда, от друга страна да се даде възможност на хората за достъп до планината чрез най-зеления вид транспорт, какъвто са лифтовете и влековете!”, завърши Николина Ангелкова разговора си с Илиана Беновска в предаването „Беновска пита” по „Канал 3“ и „Радио К2 на 22 октомври 2017 г.", "date": "2017.10.23", "title": "Министър Николина Ангелкова: Дали съм „отличничка” могат да кажат Бойко Борисов и хората – аз си върша работата"}
{"url": "http://www.focus-news.net/news/2017/10/23/2449377/der-spiegel-germanskoto-voenno-kontrarazuznavane-razpolaga-s-danni-za-200-neonatsisti-v-reditsite-na-bundesvera.html", "text": "Около 200 военнослужещи в Бундесвера са класифицирани от военното контраразузнаване на ФРГ като десни екстремисти, съобщава германското издание Der Spiegel.\r\nСъответната информация е представена в документ от Министерството на отбраната, даден в отговор на официално запитване от страна на партията „Зелени“. Съответните данни обхващат периода след 2008 г. насам.\r\nИрене Михалич, говорител на парламентарната фракция на „Зелени“ по вътрешнополитически въпроси, коментира „сериозния мащаб“ на проблема. Тя настоя за редовно информиране на Бундестага за „екстремисткия фон в германската армия“, особено за „лица, стратегии, мрежи“.\r\n„Нуждаем се от редовно представяне на информация за екстремистките дейности в Бундесвера“, категорична бе Михалич..Тереза Герова", "date": "2017.10.23", "title": "Der Spiegel: Германското военно контраразузнаване разполага с данни за 200 неонацисти в редиците на Бундесвера"}
{"url": "http://www.focus-news.net/news/2017/10/23/2449378/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил ще ви разкажем за визитата на Българския патриарх Неофит в манастира „Свети Лука” край село Граница и за благословията му, чрез която беше поставено началото на изграждането на детски православен център в Кюстендил. В предаването ще ви срещнем и със зам.-кмета на Община Кюстендил инженер Росица Плачкова. От нея ще научим на какъв етап е реализирането на проектите, финансирани със средства от Европейския съюз в града. С експерта в Общинския съвет по наркотични вещества Камелия Иванова ще говорим за дейността на структурата от началото на годината, както и за становището на Община Кюстендил относно употребата на наргиле от страна на непълнолетни лица. За ремонтните дейности в спортната база ще ни разкаже зам.-директорът на Общинско предприятие „Управление на общински имоти” Васил Гиков. \r\nПредаването „Зона Кюстендил” се излъчва всеки понеделник от 10.00 до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.10.23", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/10/23/2449379/veliko-tarnovo-s-izlozhba-zapochva-programata-posvetena-na-denya-na-buditelite-v-svishtov.html", "text": "В работните дни от днес до 30 ноември в отдeл „Изкуство“ на Градската библиотека в Свищов (южен вход) ще се проведе изложба-базар на художествена и научна литература за деца и възрастни, съобщиха от пресцентъра на Община Свищов. Книги от три издателствата ще се предлагат на промоционални цени, а също така ще могат да се заявяват и по каталог. Изложбата е част от програмата на Община Свищов по повод Деня на будителите – 1 ноември и поставя началото на две седмици, изпълнени с разнообразни културни прояви.", "date": "2017.10.23", "title": "Велико Търново: С изложба започва програмата, посветена на Деня на будителите в Свищов"}
{"url": "http://www.focus-news.net/news/2017/10/23/2449380/pregled-na-osnovnite-temi-v-dobrudzhanskiya-pechat.html", "text": "„Прокуратурата в Добрич разкри фондация, финансирала незаконно ДОСТ с пари от Турция“, съобщава челото на вестник „Нова добруджанска трибуна“. Главният прокурор Сотир Цацаров е внесъл в Окръжния съд в Кърджали искова молба за прекратяване на сдружение с нестопанска цел. Чрез асоциацията незаконно е осигурено финансиране на предизборната кампания на политическа партия. Събрани са доказателства от прокуратурата в Добрич в хода на разследване. Вестникът съобщава за многобройното шествие, организирано в Генерал Тошево в знак на протест срещу възможността за добив на газ в региона. В шествието са се включили мотористи от Добрич и Варна. Колоната от превозни средства е изминала пътя от добруджанския град до Кардан и обратно. Тази седмица ще има обществени обсъждания по темата в две села в региона – Спасово и Василево. Над 4000 са събраните подписи в подкрепа на протеста. „Унищожиха 11000 пекински патици във фермата в Стефаново“, съобщава изданието. Загубите за собственика са над 1,5 млн. долара. Няма данни за други болни животни, ежедневно се извършва контрол в 10-километровата зона. Все още се води проучване да бъде установено каква е причината за заразата. „Стотици протестираха с мотоциклети и автомобили срещу добива на газ в Добруджа“, съобщава на първа страница другият регионален вестник „Добруджанска трибуна“. Шествието е тръгнало по обяд от центъра на Генерал Тошево с клаксони, ревящи мотори и развети знамена. Хората са притеснени, че водата и въздуха в региона ще бъдат замърсени ако се осъществяват дейностите, а основният поминък – земеделието, ще бъде унищожен. „Започна ремонтът на сградата на Пожарната в Добрич“, съобщава изданието. Строителната площадка е била открита на 20 октомври. Ремонтът се извършва по проект на Община град Добрич, договорът е бил подписан на 28 ноември миналата година. На откриването на строителната площадка са присъствали кметът Йордан Йорданов и началникът на Регионалната дирекция гл. инспектор Дарин Димитров. Семинар за водолази е организиран в шабленското село Тюленово, съобщава изданието. Той е в рамките на проект „Подводни туристически културни маршрути в Западната част на Черно море“. Проектът е финансиран от Европейския съюз. Семинарът започва в 9,00 часа във водолазен център „Посейдон“.", "date": "2017.10.23", "title": "Преглед на основните теми в добруджанския печат"}
{"url": "http://www.focus-news.net/news/2017/10/23/2449381/plovdiv-deputatite-ot-gerb-organizirat-priemni-za-grazhdani.html", "text": "Народните представители от ГЕРБ - Пловдив град ще приемат граждани от избирателния си район, съобщиха от пресцентъра на партията. Менда Стоянова, председател на Комисията по бюджет и финанси в 44-тото Народно събрание, ще се срещне с граждани от 16.00 часа в централния офис на ГЕРБ на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема граждани от 16.30 часа в офиса на ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще се срещне с граждани от 16.00 часа в партийния офис на ул. „Стефан Стамболов\" № 21.\r\nСпас Гърневски, член на Комисията за борба с корупцията, конфликт на интереси и парламентарна етика и Комисията по културата и медиите, ще приема граждани от 16.00 часа в офиса на ГЕРБ на бул. „Марица” 91.", "date": "2017.10.23", "title": "Пловдив: Депутатите от ГЕРБ организират приемни за граждани"}
{"url": "http://www.focus-news.net/news/2017/10/23/2449382/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 23 октомври. Това съобщиха от пресцентъра на дружеството. Във връзка с пресвързване на уличен водопровод на ул. „Тодор Каблешков“, жк. „Красно село“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: жк. „Славия“, НПЗ Средец, жк. „Красна поляна“ 3, жк. „Сердика“; бул. \" Братя Бъкстон\"  ъгъла с ул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Славия“ до бл. 6; ул. „Добротич“ ъгъла с ул. „Златна Добруджа“; ул. „Гюешево“ пред бл. 24.\r\nВъв връзка с изграждане на сградно водопроводно отклонение на ул. „Милин камък“, жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Милин камък“ от ул. „Кръстьо Сарафов“ до ул. „Миджур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кръстьо Сарафов“ ъгъла с ул. „Милин камък“. \r\nВъв връзка с монтаж на спирателен кран на ул. „Урвич“, с. Панчарево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Урвич“, ул. „Юрий Гагарин“, ул. „Стефан Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Юрий Гагарин“ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.10.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/23/2449383/emil-dimitrov-revizoro-borisov-sas-zakon-da-vzeme-1-mlrd-lv-ot-kontrabandata-na-goriva-za-da-ne-otivat-v-mafiyata.html", "text": "Борисов със закон да вземе 1 млрд. лв. от контрабандата на горива, за да не отиват в мафията. Това каза Емил Димитров-Ревизоро, председател на Комисията за борба със сивата икономика и контрабандата, в разговор с Илиана Беновска в предаването „Беновска пита“ по Радио К2 и Канал 3 коментира следните теми, съобщиха от екипа на предаването „Беновска пита“.\r\nЕмил Димитров заяви, че контрабандата поражда корупция, а корупцията закриля контрабандата. „Няма по-важен закон за борба с корупцията от закона за администриране на горивата. Липсва закон за администрирането на търговията с нефт и нефтопродукти. Необходим е такъв основен закон, който да въведе ясни правила за всички“, посочи председателят на комисията за борба със сивата икономика и контрабандата. \"Няколко министри са се огънали и не са внесли такъв закон в Министерски съвет\", добави Емил Димитров. Сред тях са Ивайло Московски, Владислав Горанов, Томислав Дончев, Емил Караниколов. „Фактът, че този закон до момента не е приет, а са приети стотици други и се правят промени в конституцията, за които се изисква квалифицирано мнозинство, не дава добър сигнал. Този закон среща пълно разбиране на всички членове на комисията по контрабандата в парламента“, заяви той. Емил Димитров-Ревизоро каза, че парите от контрабандата на горива са черни пари. \"Този закон ще бъде внесен в Народното събрание\", заяви Димитров. „Крайно време е 1 млрд. лв. от горива да не го взима мафията, а да го взима държавата“, коментира Емил Димитров. Тази тема ще поставена пред министър-председателя Бойко Борисов. \r\nБеновска подари червилото си на Емил Димитров, за да може оглавяваната от него комисия за контрабандата и сивата икономика да работи по-добре. „С червило едва ли ще го приемат закона, но това е антикорупционният закон в България“, отвърна Ревизоро. \r\n„НАП и Митници много добре се хвалят с резултати и наистина имат такива, но МВР в доклада си посочиха ясно проблемите. От доклада на МВР се разбира, че е намерена една рафинерия, данъчен склад, в който се оказа, че е намерен софтуерен продукт, с който е манипулирана информацията към НАП. НАП и Митници имат успехи в борбата с контрабандата на цигари, алкохол, но трябва да продължават да постигат успешни резултати“, отчете Емил Димитров. \r\n„Идвали ли са танкери в България? Редно ли беше да разтоварва на митнически склад във Варна? От ЕС дойде решение, което казва, че не е редно и българските правоприлагащи органи трябва да вземат мерки да се спазва закона. Това са 54 танкера за една година, а един танкер е между 6 и 10 тона. Това е закрила на нерегламентирани дейности и подвеждане на търговците, че могат да ги осъществяват“, заяви Емил Димитров за софийски крупен вносител на горива. \r\nВсички доклади, срещи, въпроси и отговори към министри и асоциации ще бъдат публично оповестени, завърши разговора си Емил Димитров- Ревизоро, председател на Комисията за борба със сивата икономика и контрабандата , с Илиана Беновска в предаването „Беновска пита” по „Канал 3“ и „Радио К2 на 22 октомври 2017 г.", "date": "2017.10.23", "title": "Емил Димитров-Ревизоро: Борисов със закон да вземе 1 млрд. лв. от контрабандата на горива, за да не отиват в мафията"}
{"url": "http://www.focus-news.net/news/2017/10/23/2449384/faz-donald-tramp-ne-se-ne-nuzhdae-ot-pomoshtta-na-germaniya-i-frantsiya-v-spora-s-iran.html", "text": "Държавният глава на САЩ Доналд Тръмп изостря политическия курс на Вашингтон спрямо Иран, но няма нищо против европейските партньори като Германия и Франция да развиват бизнес с близкоизточната държава, докато американците са се захванали с проблемите около ядрената програма на Техеран. САЩ нямат нужда от помощта на Берлин и Париж, подчерта Тръмп в интервю за телевизионния канал Fox News, цитирано от германския национален ежедневник Die Frankfuerter Allgemeine Zeitung.\r\nПрезидентът на САЩ все пак определи канцлера на ФРГ Ангела Меркел и френския си колега Еманюел Макрон като приятели. „Те са мои приятели, всъщност са. Разбирам се добре с всички тях – било то с Ангела или Емануел. Казвам им – правете си тихо парите. Не се притеснявайте. Нямаме нужда от вас тук“, подчерта Тръмп, намеквайки за търговските сделки, които двете европейски държави сключиха с Техеран след отмяна на санкциите.\r\nПрезидентът отбеляза още, че „милиардите долари\", които ще бъдат спечелени от сделките с иранския бизнес, „затрудняват тези страни да действат“. Тереза Герова", "date": "2017.10.23", "title": "FAZ: Доналд Тръмп не се не нуждае от помощта на Германия и Франция в спора с Иран"}
{"url": "http://www.focus-news.net/news/2017/10/23/2449385/nhk-tayfunat-lan-otne-zhivota-na-petima-dushi-v-yaponiya.html", "text": "Тайфунът „Лан“ отне живота на петима души в Япония, 85 души са ранени, предаде местната телевизия NHK. Над 81 хиляди жители на префектура Фукушима са получили нареждане за извънредна евакуация заради опасност от наводнения. Проливните дъждове продължават на значителна част на японска територия, като в някои райони на остров Хоншу за последните 72 часа са паднали 800 мм валежи. \r\nВ същото време нарушеното железопътно и въздушно движение постепенно се възстановява. Калина Жекова", "date": "2017.10.23", "title": "NHK: Тайфунът „Лан“ отне живота на петима души в Япония"}
{"url": "http://www.focus-news.net/news/2017/10/23/2449386/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.10.23", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/10/23/2449387/vratsa-narodniyat-predstavitel-ot-gerb-krasen-krastev-shte-provede-priemen-den-v-selo-tarnava.html", "text": "Народният представител от ГЕРБ – Враца Красен Кръстев ще проведе изнесен приемен ден в село Търнава, община Бяла Слатина, съобщиха от пресцентъра на партията. Срещата с жителите на населеното място ще се състои в сградата на кметството на ул. „Г.Димитров” № 110 от 10.00 часа.", "date": "2017.10.23", "title": "Враца: Народният представител от ГЕРБ Красен Кръстев ще проведе приемен ден в село Търнава"}
{"url": "http://www.focus-news.net/news/2017/10/23/2449388/mvr-25-dushi-sa-raneni-pri-katastrofi-prez-izminaloto-denonoshtie-v-stranata.html", "text": "25 души са ранени при катастрофи през изминалото денонощие, съобщиха от пресцентъра на МВР. В страната са станали 20 пътнотранспортни произшествия, при които един човек е с опасност за живота.\r\nНа територията на столицата са регистрирани 86 леки пътни инцидента, при които няма ранени и загинали.", "date": "2017.10.23", "title": "МВР: 25 души са ранени при катастрофи през изминалото денонощие в страната"}
{"url": "http://www.focus-news.net/news/2017/10/23/2449389/dimitar-manolov-iskah-da-hvana-borisov-na-tyasno-no-toy-se-saglasi-za-parite-za-maychinstvoto-za-detskoto-zdraveopazvane-za-bezrabotitsata-i-za-vsichko-koeto-poiskahme-s-knsb.html", "text": "Исках да хвана Борисов на тясно, но той се съгласи за парите за майчинството, за детското здравеопазване, за безработицата и за всичко, което поискахме с КНСБ. Това каза Димитър Манолов, президент на КТ „Подкрепа”, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването „Беновска пита“.\r\n„И политиката, глупако! С това посрещам Димитър Манолов, президент на КТ „Подкрепа”! Защо синдикалната дейност върви ръка за ръка с политическата?”, попита водещата Илиана Беновска. Димитър Манолов отговори: „Аз искрено се надявам това „глупако” да не се отнася непременно за мен? Всеки, който се занимава с политика е повече или по-малко глупак!”. „Но Вие не се занимавате с политика, така ли ги виждате?”, продължи водещата. Събеседникът й отговори, че би му се искало да не се занимава, но това не е възможно, защото както се казва „всяко нещо, което започва отвъд вратата на нашия дом, вече е политика”. Той продължи, че когато това, с което се занимава, в крайна сметка зависи и от политически решения, тогава няма как да не е политика.  \r\n„Защо КТ „Подкрепа” няма да подкрепи протеста на КНСБ?”, попита водещата Илиана Беновска. Димитър Манолов отговори, че така поставен въпросът не е верен, защото първоначалната идея за такъв протест е била на КТ „Подкрепа” още от лятото. „Още когато работодателските организации бяха озверели, наричаха работниците „търтеи”, „мързеливци”, „некадърници”. Водеха някаква война неясна, някакво поведение, подхождащо повече на средата на 90-те години, нежели края на 10-те на новото хилядолетие с някаква странна риторика. Тогава имахме такава идея, която бяхме обсъждали с колегите от КНСБ. На нас ни се предложи вместо това нещо друго!”, обясни президентът на КТ „Подкрепа”. Той продължи, че протестът е много сложно нещо и има смисъл само когато в него има автентична енергия, когато имаш опонент и искаш нещо ясно от него, когато се заканваш и му казваш какво ще му направиш, ако той не го направи. \r\n„Чакайте малко, КНСБ срещу кого протестира?”, попита водещата Илиана Беновска. Димитър Манолов отговори, че този въпрос трябва да бъде отправен към тях. Той продължи, че е свикал извънредно заседание на конфедеративния съвет на КТ „Подкрепа”, който е разгледал всичко, което им се предлага, и е взел решение да не участват в такъв протест. Манолов добави, че след събитията отпреди 3-4 години единствените приносители на голяма обществена енергия са останали именно КТ „Подкрепа” и КНСБ. \r\nДимитър Манолов каза, че в момента се водят някакви политически разпри, част от тях са видими, други са малко зад кулисите. \"БСП например имат в момента политическа енергия и могат да излязат и да се сбият. Има други, които нямат толкова политическа енергия, но също имат амбиции. Понеже „КТ „Подкрепа” е пила тази бира, аз съм живял и съм слушал как ми обясняват, че спасявам Андрей Луканов, когато го свалихме с национална стачка. Ние свалихме навремето Жан Виденов с национална стачка, за да получим всичко след това. Тоест в материя като тази трябва да се пипа много внимателно и нещата да са много ясни. Трябва да имаш мотив, трябва да имаш противник, трябва знаеш какво искаш от него и какво ще му направиш, ако той не го извърши!”, каза Димитър Манолов.\r\n„Само за момент тогава да уточним, това, което правите като анализ, наистина е в корелация с миналите събития и така трябва да бъде. Но Вие искате да кажете, че ако този протест е насочен срещу правителството или работодателите...”, попита водещата Илиана Беновска. Димитър Манолов я прекъсна, като каза, че междувременно са получили гаранция от правителството, че няма да подкрепи предложението за премахването на добавката за професионален опит и стаж, което е било основната причина за тревога. След това са започнали да се появяват заявките за бюджета. Президентът на КТ „Подкрепа” обясни, че е имал среща заедно с Пламен Димитров с премиера Борисов и с министъра на финансите. На нея е станало ясно, че това, което тази година ще бъде предоставено на бюджетните системи като увеличение е 7 пъти повече от миналата година. „В тази объркана политическа среда нямам никакво намерение да ме използват нечистоплътно!”, подчерта Димитър Манолов. На въпроса кой има такива намерения спрямо него, той отговори: „Който и да е! Дали тези, които тук организират на софийската кметица някакви работи вчера, изведнъж спонтанни протести на 3-4 места се получават! Дали конгреса на БСП един ден след това или някой друг ще направи заявки за властта. И някой да се качи на моя гръб е нещо, което не ми харесва!”.\r\n„Обвинявате Пламен Димитров ли?”, попита водещата Илиана Беновска. Събеседникът й отговори, че не обвинява никого. Той продължи, че е убеден, че президентът на КНСБ има своите ясни и точни аргументи защо го прави и уважава тези аргументи. \r\n„А защо свързахте тези несвързваеми според мен понятия – протестите пред прозорците на кмета Фандъкова и предстоящия конгрес на БСП в събота и този протест, който е в средата? Защо ги свързахте в една координатна система?”, попита водещата Илиана Беновска. Димитър Манолов подчерта, че е убеден, че Пламен Димитров си има своите аргументи, но за всички аргументи си има доводи „за” и „против”. Президентът на КТ „Подкрепа” добави, че „властта има всякакви душмани”.\r\n„Нямате упрек към Пламен Димитров, че е „душманин на властта”, нали?”, продължи с въпросите си водещата. Събеседникът й категорично отговори, че няма такива опасения или съмнения. Манолов подчерта, че за пръв път от доста години виждаме едно обръщане през бюджета към хората, които работят. „Не че нямат кусури, но ако сравним „постната пица” на Дянков с това, което сега виждаме!”, заяви президентът на КТ „Подкрепа”.\r\n„Казвате, че вече имате връзка с държавните служители ли, защото имаше един отлив от синдикална дейност?”, попита водещата Илиана Беновска. Димитър Манолов отговори, че присъствието им не е такова, каквото му се иска, но все пак имат такова в големите държавни структури. По-слаби са в централната власт. „По министерствата не присъстваме много, но там нещата са различни. По министерствата знаете, че има малко случайни хора, те трудно се синдикализират. Но в агенциите присъстваме осезаемо!”, заяви Димитър Манолов. \r\nСрещата на КНСБ и КТ „Подкрепа” с бизнеса от 20 октомври 2017 г.\r\n„В петък направихте една закуска, няма да я нарека „молитвена”, хайде кажете с кои работодатели, искам от Вас да го чуя!”, помоли своя събеседник водещата Илиана Беновска. Димитър Манолов отговори, че са присъствали черната и цветната металургия, мините, хранително-вкусовата промишленост, текстилната, оръжейната промишленост и метрото. \r\n„На тази среща присъства и „Емко”!”, отбеляза водещата Илиана Беновска. Събеседникът ѝ отговори: „”Емко”, честно казано, може и да не съм го забелязал. Аз не го познавам този човек лично! Бяха много хора!”.\r\nВодещата попита в качеството на какъв е бил поканен Николай Вълканов. Президентът на КТ „Подкрепа” отговори, че Вълканов е присъствал като крупен работодател и представител на отрасъла. „Нито сме искали да правим интрига на тази среща, нито сме искали да правим нещо друго. Дори аз си признах, мисля, че и Пламен, в идиотските отношения, които имаме с работодателските организации, е твърде възможно и ние да правим някакви грешки!”, обясни Димитър Манолов. \r\n„Аз ще Ви кажа как изглеждаше отстрани, това го чух от ръководител на работодателски организации, въпросът беше защо тези фирми сте поканили точно, а не сте поканили представители на ръководството на работодателските организации поотделно или в цялост, както те си имат обединение!”, обясни водещата Илиана Беновска. Събеседникът ѝ отговори, че са искали да си сверят часовниците, говорейки лично с тези хора. „Но вас ви подозират, че викате големите работодатели в тези работодателски организации, споразумявате се с тях и те ще взривят решенията на самата работодателска организация!”, продължи водещата Илиана Беновска. Димитър Манолов категорично отрече. Той добави, че целта е била просто да си сверят часовниците и да чуят кои са истинските проблеми на бизнеса.\r\nПомолен да обясни какво по-конкретно са разговаряли с представителите на работодателските организации, Димитър Манолов отговори, че от разговорите е станало ясно, че за работодателите не е проблем нито размерът на минималната работна заплата, нито добавката за стаж. Един от проблемите обаче, който малко го е изненадал, е например това, че в минната индустрия работят регулации от 50-те години, които са архаични и спъват дейността. „Аз обичам две такива клишета – административна тежест и съдебна реформа. Всеки говори за това, но никой не знае какво е то! И им казах – хайде да се опитаме да специфицираме какво е това „административна тежест”, да се опитаме заедно да мръднем, защото и за нас това е важно. И разговорът беше много прагматичен и много центриран, в него нямаше грам политика и грам интрига!”, заяви Димитър Манолов. \r\n„Но в крайна сметка с какво, като изводи в главата, излязохте от тази среща? Смятате ли това да стане традиция?”, попита водещата Илиана Беновска. Димитър Манолов отговори: „Излязох с извода, че съм прав! Не че много се изненадах от това, че съм прав, че дневният ред на работодателите значително се различава от този, който ни се натрапва от името на работодателите!”. „Разминава се с ръководството на работодателските организации, правилно ли Ви уточних?”, поиска да поясни водещата. Събеседникът ѝ отговори: „Разминава се! За мен по-важното беше да чуя какъв е истинският дневен ред, а не това, че се разминават. Това, че се разминават, аз го знам, всеки го знае!”.\r\n„Такива срещи не с ръководствата на работодателските организации, а с големи работодатели ще станат ли традиция за вас?”, попита водещата Илиана Беновска. Димитър Манолов отговори, че не му се иска да става така, защото понякога се търси втори план или интрига. „В интерес на истината аз имам прилични отношения, лични и всякакви, с ръководителите на работодателските организации. Нямам проблем с нито един от тях, с когото и да било. Обаче системата на институционалните ни отношения нещо куца. И аз си зададох въпроса дали пък аз не бъркам и затова се опитах да си сверя часовника!”, каза още президентът на КТ „Подкрепа”.\r\n„БСП на кого е партия, къде е тази работническа класа?”, попита водещата Илиана Беновска. Димитър Манолов отговори, че работническата класа си съществува, въпросът е коя ѝ е партията. Водещата отбеляза, че вече имаме класа на услугите, а не работническа класа и попита: „А вие на кого сте синдикалисти, казвате – не сме на министерствата, не сме на властта, не сме на частния бизнес?”. Президентът на КТ „Подкрепа” не се съгласи, че не са представители на работниците в частния сектор. Той продължи, че в България не е гарантирана свободата на синдикално сдружаване. Но каквото е съотношението на частна и държавна икономика, такова е отношението и на членската маса в синдиката между частни и държавни предприятия. \r\n\"Как оценява третото правителство на Борисов?\", попита Беновска. Президентът на КТ „Подкрепа” заяви, че трябва да похвали правителството заради това, че има 7 пъти повече средства в сравнение с миналата година за бюджетните системи. „Когато правих срещата с Борисов си казвах – ето сега ще те хвана. И питам – и сега какво правим с минималното обезщетение за майчинство през втората година? Той казва – вдигаме го! Какво правим с единния стандарт за детското училищно здравеопазване, защото това са неща, които от 10 години не са пипани? Той казва – вдигаме го! И накрая вече почти в отчаяние – а минималното обезщетение за безработица какво правим? И той – вдигаме го с 15%!”, обясни Манолов. „Демек всичко, което поискахме, се случи?”, попита водещата. Димитър Манолов отговори: „Така изглежда засега, но нека да излезе бюджетът разписан!”, с което завърши участието си в предаването „Беновска пита” по „Канал 3“ и „Радио К2 на 22 октомври 2017 г.", "date": "2017.10.23", "title": "Димитър Манолов: Исках да хвана Борисов на тясно, но той се съгласи за парите за майчинството, за детското здравеопазване, за безработицата и за всичко, което поискахме с КНСБ"}
{"url": "http://www.focus-news.net/news/2017/10/23/2449390/pazardzhik-okrazhniyat-sad-shte-gleda-deloto-sreshtu-kmeta-na-obshtina-septemvri-marin-rachev-za-ukrivane-na-danatsi.html", "text": "Окръжният съд в Пазарджик ще гледа дело срещу кмета на Община Септември Марин Рачев за укриване на данъци. Това съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. Началото на съдебното дело е в 10.00 часа, съдия-докладчик е Ивета Парпулова.„Фокус“ припомня, че първото съдебно заседание по делото бе проведено на 9 октомври, когато бе направено предварително изслушване на страните без призоваване на свидетели и вещи лица.\r\nВаня НИКОЛОВА", "date": "2017.10.23", "title": "Пазарджик: Окръжният съд ще гледа делото срещу кмета на Община Септември Марин Рачев за укриване на данъци"}
{"url": "http://www.focus-news.net/news/2017/10/23/2449391/dobrich-selata-pchelino-tyanevo-dolina-bezvoditsa-orlova-mogila-dabrava-kranevo-chelopechene-orlyak-uzovo-granichar-durankulak-i-krushari-sa-s-narusheno-vodosnabdyavane.html", "text": "Две улици в града са с нарушено водоснабдяване поради аварии, както и много населени места в областта, по информация на ВиК- Добрич, предаде кореспондентът на Радио „Фокус” – Варна. С нарушено водоснабдяване в Добрич са улиците „Ильо войвода“ и „Калиакра“ №70. В район Добрич-селска с нарушено водоснабдяване са селата Пчелино, Тянево, Долина, Безводица и Орлова могила, в район Балчик - селата: Дъбрава и Кранево, в район Каварна - с. Челопечене, в район Тервел - с. Орляк, в район Генерал Тошево - с. Узово, в район Шабла - ул. Волга, селата Граничар и Дуранкулак и Помпена станция–Горун, в район Крушари - с. Крушари. \r\nЖулиета НИКОЛОВА", "date": "2017.10.23", "title": "Добрич: Селата Пчелино, Тянево, Долина, Безводица, Орлова могила, Дъбрава, Кранево, Челопечене, Орляк, Узово, Граничар, Дуранкулак и Крушари са с нарушено водоснабдяване"}
{"url": "http://www.focus-news.net/news/2017/10/23/2449392/dobrich-deputati-ot-gerb-organizirat-priemna-v-general-toshevo.html", "text": "Народните представители от ГЕРБ – Добрич Даниела Димитрова и Пламен Манушев ще имат приемна в Генерал Тошево, съобщиха от пресцентъра на ПП ГЕРБ. Тя ще се проведе от 14.00 часа в клуба на ГЕРБ в града. Депутатите ще обсъдят с жителите на населеното място темата с възникналото напрежение, провокирано от инвестиционното предложение за проучване и добив на природен газ на територията на общината.\r\nПо-рано в същия ден Даниела Димитрова ще има приемен ден и в село Лозенец, Крушарско. Той ще започне от 9.00 часа.", "date": "2017.10.23", "title": "Добрич: Депутати от ГЕРБ организират приемна в Генерал Тошево"}
{"url": "http://www.focus-news.net/news/2017/10/23/2449393/afp-filipinskite-vlasti-obyaviha-kray-na-operatsiyata-sreshtu-ekstremistite-v-maravi.html", "text": "Филипинските власти обявиха край на операцията срещу екстремистката групировка „Мауте“ в южния град Марави, предаде  AFP. Антитерористичната операция срещу групировката, свързана „Ислямска държава“, започна през май тази година. От тогава са загинали над 160 членове на силите за сигурност и 47 мирни граждани. Над 820 екстремисти са ликвидирани. Стотици хиляди местни жители са напуснали домовете си заради бойните действия. Калина Жекова", "date": "2017.10.23", "title": "AFP: Филипинските власти обявиха край на операцията срещу екстремистите в Марави"}
{"url": "http://www.focus-news.net/news/2017/10/23/2449394/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължава тенденцията на масова миграция на гръцки фирми и работещи на свободна практика към България и Кипър, където данъците и социалните осигуровки са значително по-ниски, в сравнение с тези Гърция, пише Kathimerini. \r\nПоследните официални данни показват, че в България са регистрирани 15 000 гръцки фирми и фрийлансъри, като броят им е отбелязал годишен ръст с 30% през първото полугодие. Според гръцкия заместник-министър на финансите Катерина Папанациу обаче, осем от десет гръцки компании регистрирани в България нямат дейност. \r\nВ Кипър увеличението за миналата година в сравнение с 2015 е 77%.\r\n*** Държавният глава на САЩ Доналд Тръмп изостря политическия курс на Вашингтон спрямо Иран, но няма нищо против европейските партньори като Германия и Франция да развиват бизнес с близкоизточната държава, докато американците са се захванали с проблемите около ядрената програма на Техеран. САЩ нямат нужда от помощта на Берлин и Париж, подчерта Тръмп в интервю за телевизионния канал Fox News, цитирано от германския национален ежедневник Die Frankfuerter Allgemeine Zeitung.\r\nПрезидентът на САЩ все пак определи канцлера на ФРГ Ангела Меркел и френския си колега Еманюел Макрон като приятели. „Те са мои приятели, всъщност са. Разбирам се добре с всички тях – било то с Ангела или Еманюел. Казвам им – правете си тихо парите. Не се притеснявайте. Нямаме нужда от вас тук“, подчерта Тръмп, намеквайки за търговските сделки, които двете европейски държави сключиха с Техеран след отмяна на санкциите.\r\nПрезидентът отбеляза още, че „милиардите долари\", които ще бъдат спечелени от сделките с иранския бизнес, „затрудняват тези страни да действат“.\r\n*** Полицията в швейцарския кантон Санкт Гален изключи възможността за терористичен фон на нападението с брадва, извършено от 17-годишен младеж от Латвия, пише вестник Die Neue Zuercher Zeitung. Според силите за сигурност нападателят е действал сам. Към сутрешните часове на понеделник властите не са разкрили допълнителни подробности за атаката.\r\nСъгласно разпространените данни, 17-годишният младеж е нападнал няколко души, след което е избягал с откраднат автомобил. По-късно на бензиностанция той е наранил още няколко души. \r\nГоворител на кантоналната полиция в Санкт Гален отказа да предостави информация за степента на тежест на нараняванията на лицата, пострадали при атаката. По-късно днес ще се проведе пресконференция, на която ще бъдат оповестени подробности за инцидента. \r\nВ рамките на нощта срещу понеделник е разгърната мащабна операция за издирването на извършителя, в която е бил задействан и хеликоптер за наблюдение от въздуха. Претърсена е жилища сграда.\r\n*** Според британския заместник-външен министър по въпросите, свързани с Африка Рори Стюърт гражданите на страната, които са бойци на „Ислямска държава“ трябва да бъдат убивани в Сирия, вместо да им се позволява да се връщат в страната. Според него британците, борещи се на страната на терористичната групировка, са виновни за страховити престъпления и единственият начин за справяне с тях е те да се избиват „при почти всеки случай“, пише  The Daily Telegraph.\r\n„Тези хора са се отдали напълно на „Ислямска държава“, на създаването на халифат. Те вярват в изпълнена с омраза доктрина , която ги кара да се убиват, да убиват другите и да употребяват насилие и бруталност, за да създадат държава от XVIII или дори от XVII век“, заяви Стюърт по време на радиоинтервю. „Затова се и боя, че трябва да се отнасяме сериозно към факта, че те представляват сериозна опасност за нас и за жалост единственият начин за справяне с тях е, при почти всеки случай, да ги избиваме“, добави той.\r\nБлизо от половината 850 британци, за които се смята, че са се присъединили към екстремистите, вече са се завърнали в страната. Има страх, че още повече ще ги последват, след като терористичната организация загуби територията си в Ирак и в Сирия. \r\nПо-рано този месец британският министър на отбраната Майкъл Фалън заяви, че всеки който реши, да напусне Великобритания, за да се бие на страната на „Ислямска държава“ се излага на смъртоносен риск. „Ако си британец в Ирак или Сирия и ако избереш да се биеш за „Ислямска държава“, тогава си се направил легитимна цел и има риск да се окажеш от грешната страна на британските Кралски военновъздушни сили или на някоя американска ракета“, добави той.\r\n***", "date": "2017.10.23", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/23/2449395/kyustendil-obshtinskiyat-teatar-v-grada-shte-predstavi-otnovo-kukleniya-spektakal-zlatka-zlatnoto-momiche.html", "text": "Заради големия интерес Общинският театър в Кюстендил отново ще представи кукления спектакъл „Златка, златното момиче”. Това каза пред Радио „Фокус” – Кюстендил Чавдар Ненов, директор на Общински драматичен театър – Кюстендил. По думите му представлението ще се играе от днес до 25 октомври, включително в „Камерна зала” на театъра. Ще бъдат изиграни общо 8 представления. „Интересът към кукления спектакъл е голям. Самата постановка е по българска народна приказка и се харесва от децата, поради което я играем пак”, каза Чавдар Ненов. Режисьор на постановката е Мила Великова, художествен консултант на представлението е професор Румен Рачев, композитор е Петър Радевски, сценографите и куклите са поверени на Павлина Василева, костюмите са дело на Павлина Василева и Катя Хаджийска.\r\nВенцеслав ИЛЧЕВ", "date": "2017.10.23", "title": "Кюстендил: Общинският театър в града ще представи отново кукления спектакъл „Златка, златното момиче”"}
{"url": "http://www.focus-news.net/news/2017/10/23/2449396/sofiya-verizhna-katastrofa-zatrudnyava-dvizhenieto-po-bul-tsarigradsko-shose.html", "text": "Верижна катастрофа между най-малко четири автомобила в района на мола на „Цариградско шосе“, в посока центъра, затруднява движението по булеварда, предаде репортер на Агенция „Фокус“. Автомобилите са се ударили в лява лента, а образувалото се задръстване е в три колони в останалите пътни платна. Задръстване се е образувало и в района на „Горубляне“ в посока центъра, както и около Кино „Изток“. Полицейски патрул с регистрационен номер 4900 е разположен на входа на София и регулира трафика по „Цариградско шосе“ към центъра, а друг с регистрация 1394 е разположен в началото на автомагистрала „Тракия“, в поска Пловдив.", "date": "2017.10.23", "title": "София: Верижна катастрофа затруднява движението по бул. „Цариградско шосе“"}
{"url": "http://www.focus-news.net/news/2017/10/23/2449397/pravoslavnata-tsarkva-otbelyazva-pametta-na-sv-apostol-yakov-brat-gospoden.html", "text": "Православната Църква отбелязва паметта на св. апостол Яков, брат Господен по плът и пръв Йерусалимски епископ. По този повод в столичния храм „Св. св. Кирил и Методий“ (ул. „Георг Вашингтон“ № 47) в 09.00 часа започна св. Яковова Литургия, предаде репортер на Агенция „Фокус”. От Софийска света митрополия припомнят, че по древна традиция това литургично последование, чийто църковно-славянски превод се дължи на  приснопаметния Левкийски епископ Партений, се отслужва извън св. олтар. Благолепието на това богослужение отразява в пълнота спецификата на раннохристиянските евхаристийни събрания и тази на Православното богослужение в наши дни.\r\nВ Българската Православна Църква Литургията на св. Яков, брат Господен, е благословено да се отслужва два пъти в годината: на 23 октомври - денят, в който се отбелязва паметта на светия апостол и в Неделята на светите Праотци по време на Рождественския пост. Онези от миряните, които надлежно са се подготвили за Св. Причастие чрез пост и изповед, могат след благословение от своя изповедник да пристъпят към честните Тяло и Кръв Христови. При тази св. Литургия св. Тайни се преподават от свещенослужителите на миряните разделно. С благоговение и ясно съзнание за това към Кого пристъпват, миряните първо приемат от йерея, държащ св. Дискос частица от Тялото Господне, а след това от стоящия със св. Потир пред иконата на Пресвета Богородица свещенослужител отпиват от Кръвта Христова. \r\nНикола ПЕТКОВ", "date": "2017.10.23", "title": "Православната църква отбелязва паметта на св. апостол Яков, брат Господен"}
{"url": "http://www.focus-news.net/news/2017/10/23/2449398/burgas-narodni-predstaviteli-ot-gerb-organizirat-priemni-dni-v-tri-obshtini-v-nachaloto-na-sledvashtata-sedmitsa.html", "text": "Народни представители от ГЕРБ ще имат приемни дни в три общини в началото на следващата седмица, съобщиха от пресцентъра на ГЕРБ. Диана Саватева ще се запознае с проблемите на жителите на гр. Царево от 14.30 часа в офиса на партията на ул. „Рибарска“ 2. Записвания за приемния ден на народния представител могат да се правят на телефон 0884 800 157. Саватева е зам.-председател на Комисията по културата и медиите и член на Комисията по вътрешна сигурност и обществен ред в 44-то Народно събрание.\r\nИвелина Василева ще се срещне с граждани в офиса на ГЕРБ в гр. Приморско от 11.00 часа. Записвания могат да се правят на място - на адрес ул. „Ропотамо“ 50 или на телефон 0889 638 679. На 24 октомври, вторник, депутатът ще очаква въпросите на местните жителите в гр. Айтос от 09.00 часа в офиса на партията на ул. „Станционна“ 44. Телефон за записвания: 0884 149 482. Ивелина Василева е председател на парламентарната Комисия по околната среда и водите и зам.-председател на Комисията по европейските въпроси и контрол на европейските фондове.", "date": "2017.10.23", "title": "Бургас: Народни представители от ГЕРБ организират приемни дни в три общини в началото на следващата седмица"}
{"url": "http://www.focus-news.net/news/2017/10/23/2449399/pazardzhik-zhiteli-na-obshtina-septemvri-se-sabirat-pred-sgradata-na-okrazhniya-sad-kadeto-shte-se-gleda-deloto-sreshtu-kmeta-marin-rachev.html", "text": "Жители на община Септември се събират пред сградата на Окръжен съд – Пазарджик, съобщи за Радио „Фокус“ – Пазарджик Николай Баташки от Инициативния комитет „Да спасим община Септември“. Хората са дошли пред Съдебната палата, тъй като в 10.00 часа ще започне делото срещу кмета на Общината Марин Рачев за укриване на данъци. Присъстващите пред сградата на съда в Пазарджик изразяват недоволството си от начина, по който се управлява общината.\r\nВаня НИКОЛОВА", "date": "2017.10.23", "title": "Пазарджик: Жители на община Септември се събират пред сградата на Окръжния съд, където ще се гледа делото срещу кмета Марин Рачев"}
{"url": "http://www.focus-news.net/news/2017/10/23/2449400/kyustendil-izvarshva-se-periodichna-podmyana-na-sadovete-za-smet-v-malkite-naseleni-mesta-ot-obshtinata.html", "text": "Извършва се периодична подмяна на съдовете за смет в малките населени места в общината. Това каза пред Радио „Фокус” – Кюстендил Стоян Ръждавички, кмет на село Раждавица. По думите му във всяко кметство се доставят нови съдове за смет от страна на Общинско предприятие „Чистота”. „Кметовете приемат заявки от домакинствата в селата, след доставка на новите съдове за смет, ние ги предоставяме на хората за ползване”, каза Стоян Ръждавички. Смяната на металните кофи става след предоставянето на стар и увреден съд за смет, който не е годен да изпълнява предназначеното си. Съставя се и документ за стопанисване, чрез който получателят носи отговорност за добросъвестното стопанисване. „От няколко години в селата се поставят и големи вани, в които хората имат възможност да изхвърлят растителни отпадъци”, каза Стоян Ръждавички.\r\nВенцеслав ИЛЧЕВ", "date": "2017.10.23", "title": "Кюстендил: Извършва се периодична подмяна на съдовете за смет в малките населени места от общината"}
{"url": "http://www.focus-news.net/news/2017/10/23/2449401/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде започна да се заоблачава и да се образува мъгла по билото на Стара планина, в Родопите и в Рила. Вятърът се усилва. На Витоша започна да вали дъжд. Температурите са в порядъка на 5-6 градуса, като се очаква да паднат. Лифтовите съоръжения няма да работят никъде, докато не падне сняг. От ПСС не препоръчват излизане в планината и съветват туристите да следят промените във времето. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.23", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/23/2449402/sliven-nyama-opasnost-za-zhivota-na-12-godishnoto-dete-prostrelyano-pri-igra-s-orazhie.html", "text": "Детето, прието в МБАЛ \"Д-р Иван Селимински\" на 20 октомври с прострелна рана в гърдите, е в добро състояние и няма опасност за живота му. Това съобщиха от пресцентъра на болницата. 12-годишното момче бе простреляно в Сливен при игра с оръжие. В петък следобед две момчета на 11 и 12 години са успели да отворят метална каса, в която се съхранява оръжие, законно притежавано от бащата на едното от децата. Оръжието е произвело изстрел, при което е ранено 12-годишното момче. То е транспортирано до МБАЛ-Сливен и настанено за лечение.", "date": "2017.10.23", "title": "Сливен: Няма опасност за живота на 12-годишното дете, простреляно при игра с оръжие"}
{"url": "http://www.focus-news.net/news/2017/10/23/2449403/vratsa-narodniyat-predstavitel-ot-gerb-inzh-petya-avramova-shte-provede-priemen-den-v-grada.html", "text": "Народният представител от ГЕРБ инж. Петя Аврамова организира приемна за граждани във Враца. Това съобщиха от пресцентъра на партията. Приемният ден е насрочен днес от 16.00 часа до 17.30 часа и ще се проведе в офиса на ГЕРБ – Враца на бул. \"Демокрация\" №2. \r\nГражданите, желаещи да се срещнат с народния представител Петя Аврамова, могат да се запишат на телефони 092/66 50 05 и 0884 800 186 или на място в офиса на партията.", "date": "2017.10.23", "title": "Враца: Народният представител от ГЕРБ инж. Петя Аврамова ще проведе приемен ден в града"}
{"url": "http://www.focus-news.net/news/2017/10/23/2449404/sport-grigor-dimitrov-veche-e-peti-v-godishnata-ranglista.html", "text": "Григор Димитров запазва осмата си позиция в световната ранглиста. В годишната ранглиста първата ракета на България прибави 150 точки към актива си, с които се изкачи до номер пет в „Race to London“, определяща осемте участника на заключителния турнир от сериите „Мастърс“ в Лондон. \r\nВ „Топ 10“ няма промени. Водач в класирането остава испанецът Рафаел Надал, следван от швейцарския тенинист Роджър Федерер и британеца Анди Мъри.", "date": "2017.10.23", "title": "Спорт: Григор Димитров вече е пети в годишната ранглиста"}
{"url": "http://www.focus-news.net/news/2017/10/23/2449405/pazardzhik-s-urok-po-rodolyubie-prodalzhavat-dnite-na-duhovnostta-v-panagyurishte.html", "text": "За четвърта поредна година Община Панагюрище организира Дни на духовността, посветени на будителството. Това съобщи за Радио „Фокус“ – Пазарджик Радка Костуркова от Община Панагюрище. Тя уточни, че Дните на духовността са наситени с множество събития, посветени на светли личности – книжовници, просветители, духовници, творци, общественици, борци за свобода, отдали живота си на свещената цел – да видят народа си събуден и свободен. „Днес от 17.00 часа в камерната зала на Театър Дом-паметник, ще се проведе урок по родолюбие „За будителите с почит“. Той ще бъде изнесен от учениците от Клуб „Млади възрожденци“ към Центъра за подкрепа за личностно развитие – Панагюрище, с ръководител Иванка Тодева“, добави Костуркова. Дните на духовността, посветени на будителството, продължават до 1 ноември - Денят на народните будители.\r\nВаня НИКОЛОВА", "date": "2017.10.23", "title": "Пазарджик: С урок по родолюбие продължават Дните на духовността в Панагюрище"}
{"url": "http://www.focus-news.net/news/2017/10/23/2449406/ekipi-na-pss-sa-okazali-pomosht-na-dvama-postradali-turisti-v-rayona-na-pamporovo-i-na-vratsa.html", "text": "Екипи на ПСС са оказали помощ на двама пострадали туристи в района на Пампорово и на Враца. Това съобщиха за Агенция „Фокус“ от Планинската спасителна служба (ПСС) при БЧК. При инцидента на Пампорово мъж е паднал от скала. Травмите му обаче са били леки, само с натъртвания. При втория инцидент, в района Враца, пострадалият турист е изкълчил глезена си. Екип от 5 човека е отишъл на мястото и му е оказал помощ.  И двата случая не са били тежки.", "date": "2017.10.23", "title": "Екипи на ПСС са оказали помощ на двама пострадали туристи в района на Пампорово и на Враца"}
{"url": "http://www.focus-news.net/news/2017/10/23/2449407/varna-mgerb-provadiya-organizira-poreditsa-ot-sreshti-s-mladezhi-ot-obshtinata.html", "text": "МГЕРБ – Провадия организира поредица от срещи с младежи от населените места в общината. Това съобщиха от пресцентъра на ПП ГЕРБ - Варна. Целта е с младите хора да бъдат дискутирани местни проблеми и актуалните теми от дневния ред на държавата. Като ползотворни от МГЕРБ определиха проведените вече срещи в селата Комарево, Черковна, Овчага, Манастир, Венчан и Златина, където са постъпили и заявки за членство в партийната организация. \r\nТова стана ясно на отчетно събрание на МГЕРБ - Провадия, в което взеха участие и  представителите на НИС на МГЕРБ Даниела Панайотова и депутатът в 44-то Народно събрание Галя Василева. „Радвам се, че младежката организация на ГЕРБ във втория по големина град във Варненска област е много активна. С подкрепата на общинския ръководител на ПП ГЕРБ - Провадия Димо Димов се планират и нови инициативи, свързани с политиките, които реализира партията, както и с младежките каузи”, коментира Даниела Панайотова, областен координатор на МГЕРБ - Варна. В рамките на събранието Галя Василева направи обзор на политическите събития в национален план, като открои и правителствените решения, които имат важна роля за намаляване на административната тежест и повишаване благосъстоянието на хората. Народният представител изрази готовност да подпомага дейността на младежката структура на ПП ГЕРБ - Провадия.", "date": "2017.10.23", "title": "Варна: МГЕРБ – Провадия организира поредица от срещи с младежи от общината"}
{"url": "http://www.focus-news.net/news/2017/10/23/2449408/ivo-dagushinov-pss-malko-hora-se-informirat-ot-planinskite-sluzhbi-za-usloviyata-i-marshrutite-v-planinata-koeto-vodi-chesto-i-do-intsidenti.html", "text": "Много малко хора се информират от планинските служби за условията и маршрутите в планината, което води често и до инциденти. Това коментира в сутрешния блок „Добро утро, България“ на Радио „Фокус“ при БЧК Иво Драгушинов от Планинската спасителна служба във връзка с дват инцидента са туристи, регистрирани през последното денонощие. Единият случай е свързан с паднал човек в района на Пампорово, а другият е регистриран във Враца, където мъж е изкълчил глезена си. „Много хора бъркат излета с екскурзията. Отиват с колата си в подножието на лифта или на планината, качват се изведнъж на 1200 метра, абсолютно неподготвени, незнаещи какво правят. Времето в планината много бързо може да се развали, разбира се. Много от тях са с градски обувки, заради което и стават инцидентите с изкълчени глезени, с леки дрехи, а температурите на височина спадат с 5-6 градуса. Започва мръзнене, некомфорт и съжаляват за решението, което са взели“, обясни той. \r\nИво Драгушинов коментира още, че днес условията в планината не са подходящи за туризъм, като на много места има рязко спадане на температурите, вятър и мъгла. Той заяви, че при изпадането в кризисна ситуация е необходимо на първо място да не се подаваме на паниката и незабавно да се свържем с дежурните спасители.", "date": "2017.10.23", "title": "Иво Дагушинов, ПСС: Малко хора се информират от планинските служби за условията и маршрутите в планината, което води често и до инциденти"}
{"url": "http://www.focus-news.net/news/2017/10/23/2449409/sofiya-dazhd-vali-na-avtomagistrala-trakiya-v-uchastaka-ot-stolitsata-do-s-novi-han.html", "text": "Дъжд вали на автомагистрала „Тракия“ в участъка от София до с. Нови хан, предаде репортер на Агенция „Фокус“.  Пътните настилки са мокри. Мъгла се е образувала в района на Ихтиман и тунела „Траянови врата“. Видимостта е до 100 метра.", "date": "2017.10.23", "title": "София: Дъжд вали на автомагистрала „Тракия“ в участъка от столицата до с. Нови хан"}
{"url": "http://www.focus-news.net/news/2017/10/23/2449410/die-zeit-vsyako-peto-dete-v-germaniya-zhivee-v-bednost-za-prodalzhitelen-period.html", "text": "Според проучване на фондация „Бертелсман\" повече от едно на всеки пет деца в Германия живее в условия на бедност за период, по-дълъг от пет години, а за други 10 % от тях бедността е периодично явление, съобщава националният ежедневник Die Zeit.\r\nДецата, които живеят в домакинство с по-малко от 60 на сто от средния нетен доход на семейство или получават социални помощи от държавата, се считат за податливи на бедност. Оценката е на база данни от 3180 деца. \r\n„Бъдещето на социалната политика трябва да ограничи разпространяването на бедността, а така че децата да имат право на препитание, което им дава добри възможности и добър растеж\", твърдят авторите на доклада. Тереза Герова", "date": "2017.10.23", "title": "Die Zeit: Всяко пето дете в Германия живее в бедност за продължителен период"}
{"url": "http://www.focus-news.net/news/2017/10/23/2449411/veliko-tarnovo-vremenna-organizatsiya-na-dvizhenie-shte-bade-vavedena-v-grada-na-26-oktomvri.html", "text": "Временна организация на движението на МПС във Велико Търново ще бъде въведена на 26 октомври /четвъртък/ 2017 г. Това съобщиха от пресцентъра на Община Велико Търново. За движение се затваря площад \"Цар Асен 1\", както и свързаните с него улици за времето от 19.45 до 20.30 ч. Площадът ще бъде освободен от спрели и паркирали автомобили.", "date": "2017.10.23", "title": "Велико Търново: Временна организация на движение ще бъде въведена в града на 26 октомври"}
{"url": "http://www.focus-news.net/news/2017/10/23/2449412/stara-zagora-narodniyat-predstavitel-ot-gerb-emil-hristov-organizira-priemna-za-grazhdani-v-opan.html", "text": "Народният представител от ГЕРБ – Стара Загора Емил Христов организира приемна за граждани в Опан, съобщиха от пресцентъра на партията. Срещата ще се проведе от 09.00 до 11.00 часа в залата на Община Опан.", "date": "2017.10.23", "title": "Стара Загора: Народният представител от ГЕРБ Емил Христов организира приемна за граждани в Опан"}
{"url": "http://www.focus-news.net/news/2017/10/23/2449413/valentin-popov-sfsmvr-neobhodimi-sa-pregovori-s-rakovodstvoto-na-mvr-za-vaznagrazhdeniyata-na-sluzhitelite.html", "text": "Необходими са преговори с ръководството на МВР за важни проблеми, касаещи пряко служителите и в частност възнагражденията, които получават. Това каза в предаването „Добро утро България“ на Радио „Фокус“ председателят на Синдикалната федерация на служителите в МВР Валентин Попов след поредния протест на полицаите с искане за по-високи заплати. „До момента има заседание на Съвета за социално партньорство, осъществени са някои срещи между представители на политическото ръководство и синдикатите, но формални преговори, каквито изисква законът, при положение, че вече 4 месеца и 7 синдиката в МВР се обявиха за протест, все още не са започнали и това е най-малкото. Стигнахме до там, че изпратихме на министър Валентин Радев нотариална покана да започнат тези преговори“, добави Валентин Попов. Той уточни, че протестите ще продължат. Той каза още, че на пресконференция в Берлин ще бъдат представени данни за оборудването с което работят служителите на МВР. По думите му ще бъдат изложени и резултатите от лабораторните изследвания, които бяха направени за кубинките на служителите.", "date": "2017.10.23", "title": "Валентин Попов, СФСМВР: Необходими са преговори с ръководството на МВР за възнагражденията на служителите"}
{"url": "http://www.focus-news.net/news/2017/10/23/2449414/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-oktomvri.html", "text": "„Софийска вода” временно ще прекъсне водоснабдяването в някои части на столицата на 24 октомври. Това съобщиха от пресцентъра на дружеството. Във връзка с подмяна на спирателни кранове на ул. „Пчиня“, жк. „Разсадника - Коньовица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Пчиня“ от ул. „Коньовица до ул. „Хъшове“; по ул. „Кирилица“ от ул. „Пчиния“ до ул. „Леся Украинка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчиня“ ъгъла с ул. „Кирилица“.\r\nВъв връзка с подмяна на хидрофорна уредба до бл. 302, жк. „Дружба“ 2, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: Бл. 302. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 302.\r\nВъв връзка с подмяна на сградно водопроводно отклонение на ул. „Д-р Вълкович“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Д-р Вълкович“ от ул. „Христо Белчев“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Д-р Вълкович“.\r\nВъв връзка с подмяна на сградно водопроводно отклонение на ул. 527, кв. „Христо Ботев“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. 527, ул. „Мими Балканска“ от №89 до №145. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на ъгъла с ул. 527 №7.\r\nВъв връзка с монтаж на пожарен хидрант и спирателен кран на ул. „Чемшир“, с. Бистрица, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: по ул. „Чемшир“ от ул. „Младен Ангелов“ до ул. „Ивайло“ и ул. „Ивайло“ от №41 до №61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с ул. „Чемшир“.\r\nВъв връзка с подмяна на сградно водопроводно отклонение на ул. „Симеон Радев“, местност“Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по ул. „Симеон Радев“ от ул. „Камчатка“ до бул. „Александър С. Пушкин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“  ъгъла с ул. Камчатка“ .\r\nВъв връзка с подмяна на сградно водопроводно отклонение на ул. „Хаджи Димитър“, вилна зона“Мало Бучино“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Хаджи Димитър“, ул. „Христо Ботев“, ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на ъгъла с ул. „Дъб“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.23", "title": "„Софийска вода” временно ще прекъсне водоснабдяването в някои части на столицата на 24 октомври"}
{"url": "http://www.focus-news.net/news/2017/10/23/2449415/afp-pochina-dzhordzh-yang-avstraliyski-muzikant-produtsent-i-dvizheshta-sila-zad-acdc.html", "text": "На 90-годишна възраст почина Джордж Йънг, австралийски музикант, продуцент и движеща сила зад рок бандата AC/DC, основана от братята му Ангъс и Малкълм, предаде AFP. Йънг доби световна известност през 60-те години на миналия век като член на групата The Easybeats. Автор е на превърнали се в класика песни, като Love is in the Air и Friday on my Mind. \r\nДжордж Йънг е най-известен с продуцентската си работа по много от албумите на AC/DC, включително Let There Be Rock, Dirty Deeds Done Dirt Cheap, и High Voltage\". \r\n„С огромна болка трябва да съобщим за кончината на нашия обичан брат и ментор Джордж Йънг. Без неговата помощ и напътствие AC/DC нямаше да съществува“, се казва в изявлението на групата. Калина Жекова", "date": "2017.10.23", "title": "AFP: Почина Джордж Йънг - австралийски музикант, продуцент и движеща сила зад AC/DC"}
{"url": "http://www.focus-news.net/news/2017/10/23/2449416/dobrich-parva-informatsionna-konferentsiya-po-proekt-podgotvitelna-pomosht-za-strategiya-za-vomr-na-mirg-shabla-kavarna-balchik-se-provede-v-kavarna.html", "text": "В заседателна зала на Община Каварна се проведе първа информационна конференция, като част от дейностите по проект BG14MFOP001-4.001-0001-C01 „Подготвителна помощ за стратегия за ВОМР на МИРГ Шабла – Каварна - Балчик“, с финансовата подкрепа на Европейския фонд за морско дело и рибарство. Това съобщиха от пресцентъра Общината. Сдружение с нестопанска цел „Местна инициативна рибарска група/МИРГ/ Шабла-Каварна-Балчик“ изпълнява проект по подмярка „Подготвителна помощ за стратегии за ВОМР“ по договор за предоставяне на безвъзмездна финансова помощ №МДР-МП-01-9/27.06.2017 г., финансиран по Програмата за морско дело и рибарство за периода 2014-2020 г.\r\nВ резултат от проекта ще бъде изготвена Стратегия за местно развитие на територията на трите общини Шабла, Каварна и Балчик, с която „МИРГ Шабла-Каварна-Балчик“ да кандидатства за финансиране пред Министерство на земеделието, храните и горите. \r\nЦелта на конференцията бе да запознае заинтересованите страни от територията с междинните резултати от проведените проучвания и анализи за целите на подготовка на стратегията. \r\nВ срещата участие взеха най-малко 50 участника - представители на общинските администрации в Каварна и Шабла, представители на бизнеса, неправителствения сектор, сектор Рибарство и активни граждани. \r\nПо време на изпълнение на дейностите по проекта се прилагат принципа на партньорство и активно въвличане на всички заинтересовани страни още в най-ранните етапи на подготовка на стратегия за ВОМР и фокусиране към техните потребности, нужди и изисквания. В процеса на разработка на стратегията са въвлечени различни представители на трите основни сектора – публичен, стопански и нестопански.", "date": "2017.10.23", "title": "Добрич: Първа информационна конференция по проект „Подготвителна помощ за стратегия за ВОМР на МИРГ Шабла – Каварна - Балчик“ се проведе в Каварна"}
{"url": "http://www.focus-news.net/news/2017/10/23/2449417/pregled-na-osnovnite-temi-v-shumenskiya-pechat.html", "text": "„Празникът на „Шуменска заря“ събра елита на региона“ е водещото заглавие във вестник „Шуменска заря“. Празничното тържество събра най-популярните личности от всички сфери на обществения живот в шуменския регион. „Кадровият дефицит в лечебните заведения в област Шумен се задълбочава“, съобщава ежедневникът. Според д-р Валентина Манолова, председател на Районната лекарска колегия в момента шуменската колегия наброява 527 лекари, като тази година са напуснали 7. „КНСБ в Шумен се присъединява към националния протест за по-високи заплати“, пише изданието. Мотото на протеста, който ще се състои на 27 октомври, е „Работеща България иска по-високи заплати“. Официално бе открита новата спортна площадка в с. Наум“ е акцент от стр.2. За строителството и са разходвани 230 000 лв. от капиталовата програма на община Каолиново. „Дават част от парите за обезвреждане на отпадъци за покримване на разходи по проект“ е заглавие от стр.3. „Новият кмет на Цани Гинчево встъпи в длъжност“, информира ежедневникът. Той положи клетва на извънредна сесия на Общинския съвет в Никола Козлево. „Много злато за шуменци от „ФЕЯ-данс“ на открития Републикански турнир по спортни танци. Над 300 участници от цялата страна се представиха на състоялия се в събота в спортна зала „Младост“27-ми открит Републикански турнир по спортни танци за купа „Шумен. „Танцова къща на приятелството в центъра на Шумен“, пише всекидневникът. Стъпките на унгарския чардаш показаха на шуменци гостуващите професионални танцьори от ансамбъл „Хайду“, Дебрецен.", "date": "2017.10.23", "title": "Преглед на основните теми в шуменския печат"}
{"url": "http://www.focus-news.net/news/2017/10/23/2449418/vidin-s-29-sm-se-e-pokachilo-nivoto-na-reka-dunav-pri-novo-selo.html", "text": "С 29 см се повиши нивото на Дунав в началото на българския участък на реката при Ново село за последното денонощие, водният стоеж е 101 см, съобщиха от местната Хидрометеорологична станция. При Видин е измерено повишение от 10 см, водният стоеж е 135 см. Нивото на река Дунав край Лом е 143 см, водният стоеж през последното денонощие се е понижил с 12 см. Нивото на реката се е понижило край Оряхово с 21 см, водният стоеж е 41 см. Температурата на водата край Ново село е 15,1 градуса, а край Оряхово е 16 градуса.", "date": "2017.10.23", "title": "Видин: С 29 см се е покачило нивото на река Дунав при Ново село"}
{"url": "http://www.focus-news.net/news/2017/10/23/2449419/die-welt-zeleni-postaviha-kato-uslovie-za-vlizaneto-si-v-yamayska-koalitsiya-vavezhdaneto-na-konstitutsionni-promeni.html", "text": "„Зелените“ в Германия поставиха условие за съставянето на „ямайска“ коалиция със Съюза (ХДС/ХСС) и Свободната демократическа партия (СвДП), съобщава националният ежедневник Die Welt.\r\nПартията на Джем Йоздемир настоя за назначаването на двама заместници на канцлера. „Зелените и СвДП ще трябва да координират правителствената работа. Това може да се осъществи само с три партньора в Канцеларията на канцлера“, отбеляза Михаел Келнер, генерален секретар на партията. \r\nЗа назначаването на втори вицеканцлер обаче ще бъдат необходими промени в Основния закон на ФРГ, подчертават от редакцията.Тереза Герова", "date": "2017.10.23", "title": "Die Welt: „Зелени“ поставиха като условие за влизането си в „ямайска“ коалиция въвеждането на конституционни промени"}
{"url": "http://www.focus-news.net/news/2017/10/23/2449420/prof-plamen-pavlov-istorik-istoritsite-v-dneshna-makedoniya-premalchavat-mnogo-fakti-za-vmoro-za-da-ne-priznayat-che-tova-e-chisto-balgarska-organizatsiya.html", "text": "Историците в днешна Македония премълчават много факти за ВМОРО, за да не признаят, че това е чисто българска организация. Това каза историкът проф. Пламен Павлов в интервю за Агенция „Фокус“ по повод 124 години от създаването на Вътрешната македоно-одринска революционна организация (ВМОРО), които се навършват днес.\r\nТой посочи множество примери, които показват, че ВМОРО е организация с изцяло български характер. „Както самият Дамян Груев казва: „Ние смятахме да създадем организация по подобие на революционната организация в България преди Освобождението и да действаме по примера на Ботев, Бенковски и другите апостоли“. Така че в никакъв случай не трябва да се прави разлика между развитието на българската революционна мисъл преди и след Освобождението. А това е нещо, което в Македония се прави съвсем тенденциозно. Много често в македонски учебници и книги се манипулира, че имало подобни общества и в други държави, но това не е вярно“, обясни историкът.\r\nПроф. Павлов посочи, че не трябва да се забравя, че ВМОРО действа не само в Македония, но и в Родопите и в Одринско. „Това в Скопие също много често се премълчава или просто не се доизговаря, защото още веднъж потвърждава българския характер на организацията“, каза той. Като пример за това посочи, че структурата й е точно подобие на тази, каквато е била по времето на Васил Левски. „Всичко стъпва върху българския революционен окръг, като много голям фактор са и самата българска държава и българската армия. Когото и да вземем – и Яне Сандански, и Гоце Делчев, и Борис Сарафов, все са хора, свързани с армията. Така че връзката с България е категорична. Аз пожелавам на нашите колеги в Македония не да открият тази истина, защото те много добре я знаят, но да започнат и да я пишат, а не да се опитват да я фалшифицират и манипулират с всевъзможни съвременни политически аргументи”, каза още той. Като още един факт за българския характер на ВМОРО проф. Павлов посочи това, че шестимата й създателите са македонски българи и никой от тях не е имал самосъзнание за някакъв друг. \r\n„Искам да апелирам, че 23 октомври не бива да се схваща като партиен празник. Не че има нещо лошо в това, защото днес организацията наистина има свои наследници в България и Македония – макар че този наследник, който е в Македония, е срамно че носи тази абревиатура, защото ръководството (и особено Никола Груевски) е отстъпило от истинската й същност. Но става дума, че това е ден, който спокойно може да бъде възприеман като ден на българското национално единство“, обясни историкът.\r\nЦветилена СИМЕОНОВА", "date": "2017.10.23", "title": "Проф. Пламен Павлов, историк: Историците в днешна Македония премълчават много факти за ВМОРО, за да не признаят, че това е чисто българска организация"}
{"url": "http://www.focus-news.net/news/2017/10/23/2449421/burgas-prozhektirat-filma-vazvishenie-predpremierno-v-grada-na-4-noemvri.html", "text": "Непосредствено преди да тръгне официално по кината от 10 ноември, новият български филм \"Възвишение\" ще бъде показан ексклузивно пред бургаска публика. Това съобщиха от Община Бургас. Най-нетърпеливите имат възможността да са сред първите му зрители на 4 ноември. Филмът ще бъде излъчен един път в една зала, предвидена е и среща на живо с неговия режисьор Виктор Божинов, продуцента Иван Дойков, актьорите Алек Алексиев (Гичо) и Стоян Дойчев (Асенчо), които ще присъстват на бургаската предпремиера. \r\nРаботата по филма продължи повече от 3 години. Заснет е на над 50 локации из цяла България. След постпродукцията действието е събрано в 142 минути. \"Възвишение\" възпроизвежда сюжета на едноименния роман на писателя Милен Русков.\r\nФилмът разказва за обира в Арабаконак през 1872 година, през погледа на Гичо и Асенчо, които непосредствено след участието си в него са натоварени с важна мисия от Димитър Общи (Филип Аврамов) - лично да предадат писмо на Васил Левски. Издирването на Апостола се превръща в трагикомично приключение, а революционният им ентусиазъм постепенно е изместен от разочарование и огорчение. \r\nЗвездният каст включва едни от най-обичаните родни актьори - Васил Михайлов, Юлиан Вергов, Захари Бахаров, Герасим Георгиев-Геро и Малин Кръстев. Епизодични роли имат също Димитър Рачков, Стефан Денолюбов и Параскева Джукелова, а в четата на Димитър Общи ще видите Христо Петков (като Тодор Шумненеца), Кирил Ефремов (като Петко Страшника), Благовест Благоев (Наш Тотко), Станислав Ганчев (като Пейо Бръмбара), Румен Гавазанов (като Георги Чумата), Антонио Димитриевски (като Григор Стойневски Македонеца), Ивайло Димитров (като Стефан Жълъда), Владимир Михайлов (Симо Влаха) и Веселин Анчев (Велчо Шунтов).\r\nАвтори на сценария са Виктор Божинов и Нели Димитрова (\"Love.net\"). Диалозите са дело на Милен Русков. Продуцент е Иван Дойков, в чието портфолио влиза също сериалът \"Под прикритие\", както и най-гледаният български игрален филм \"Мисия Лондон\".", "date": "2017.10.23", "title": "Бургас: Прожектират филма „Възвишение“ предпремиерно в града на 4 ноември"}
{"url": "http://www.focus-news.net/news/2017/10/23/2449422/pregled-na-osnovnite-temi-vav-varnenskiya-pechat.html", "text": "„Електронните учебници влизат в училищата „, е заглавие от първа страница във варненския вестник „Черно море“. Дигитализацията на учебния процес е неизбежна, каза днес във Варна министърът на образованието и науката Красимир Вълчев. Към днешна дата над 45% от училищата в страната имат Wi-Fi мрежи, които покриват над 80% от класните им стаи, уточни министърът и добави, че за първа година има одобрение на електронни варианти на учебници по определени дисциплини. „8005 обекта са проверени в лятната кампания на НАП“ е друго заглавие в броя. „Кампанията за засилен контрол по морските комплекси в Черноморието протече повече от успешно и за това говорят резултатите“, сподели в сутрешния блок на телевизия „Черно море“ Милена Колева, директор на ТД на НАП – Варна. Тя отчете, че са извършени около 8000 проверки. „Точните цифри са – 7916 проверени лица и 8005 обекта. „Променят организацията на движение заради ремонта на Аспаруховия мост“, четем още в броя. Заради ремонта на Аспаруховия мост във Варна ще бъде променена организацията на движение, съобщават от Агенция „Пътна инфраструктура“ (АПИ). Аспаруховият мост, който е част от път I-1 Варна – Бургас, се състои общо от 11 съоръжения, а от следващата седмица започва обновяването на съоръжение 6 с дължина 97 м. В понеделник ще се изгражда временната организация за движение, а същинските строителни работи ще стартират във вторник. „Бизнесът събра лектори, ментори и инвеститори от цял свят във Варна“ е друга тема в броя. Лектори, собственици и мениджъри на компании от цял свят се събраха на международно технологично събитие в Двореца на културата и спорта във Варна. С основен акцент маркетинг, продажби и електронна търговия форумът бе ориентиран към бизнес средата, стартъп обществото и проактивните младежи с предприемачески профил. Целта на мащабното събитие е насърчаването на иновативно и креативно бизнес мислене и създаването на благоприятна среда за обмяна на успешни бизнес модели, опит и добри практики. „Спират разкриването на неприсъщи специалности и нови филиали на университетите“, четем още в броя. Важни решения, свързани с качеството на висшето образование у нас, бяха взети на днешното заседание на Съвета на ректорите в България, което се проведе в Икономическия университет във Варна. Сред основните обсъдени теми е разкриването на нови специалности, нетрадиционни за профила на даден университет, и прекратяване на разкриването на нови филиали в малките населени места. „РИОСВ – Варна, ще решава за добива на газ в Добруджа“ е друга тема във вестника. РИОСВ – Варна, ще излезе с окончателно становище по отношение на инвестиционното предложение за проучвания и добив на природен газ в Добруджа 45 дни след приключването и на последното обществено обсъждане в община Генерал Тошево, съобщават от екоинспекцията в морската столица. То е предвидено да се проведе на 28 октомври в Генерал Тошево. „Търсенето и спасяването на море трябва да става с държавни средства“ е заглавие от на стр. 5 в рубриката “Морски бизнес“. Вестникът разказва за последните инциденти с лодки и кораби, натоварени с емигранти, които преминават през териториалните ни води, пораждат нови въпроси за готовността да реагираме адекватно.", "date": "2017.10.23", "title": "Преглед на основните теми във варненския печат"}
{"url": "http://www.focus-news.net/news/2017/10/23/2449423/dobrich-sdruzhenie-regionalno-upravlenie-na-otpadatsite-dobrich-provede-obshto-sabranie.html", "text": "Сдружение „Регионално управление на отпадъците – Добрич“ проведе Общо събрание. В него участваха представители на всички общини, които членуват в Сдружението с изключение на Добричка и Генерал Тошево. Това съобщиха от пресцентъра на Община град Добрич. Kметът на Добрич Йордан Йорданов докладва и по двете точки от дневния ред, които се отнасят до информация за количествата депонирани отпадъци на Регионално депо за отпадъци в село Стожер през периода март 2015 г. до септември 2017 г. дължими и постъпили отчисления по Закона за управление на отпадъците в Община Добрич и преведените общи суми по сметката на РИОСВ – Варна и Община град Добрич. По втора точка от дневния ред се разгледа постъпило писмо от Община Каварна, в което сигнализират за нарушения при функционирането на Претоварна станция за отпадъци град Балчик. От първия доклад става ясно, че за посочения период на Регионалното депо за отпадъци в село Стожер, депониране на неопасни отпадъци е извършено от 9 общини, като общото им количество е 97 714, 673 тона. Представени са и дължимите отчисления по чл. 60 и чл. 64 от Закона за управление на отпадъците. Кметът информира, че въпреки сключено Споразумение от 2015 г. и регулярно и своевременно представяне на месечните справки и протоколи, Община Балчик не изпълнява поетите към Община Добрич задължения, които към 20.09.2017 г. са в размер на 1 097 030, 33 лева, от които 845 440, 35 лева по Закона за управление на отпадъците и 251 589, 98 за разходи за приетите отпадъци. По втора точка от дневния ред е разгледано писмо от Община Каварна за депониране на отпадъците в Претоварна станция  Балчик. \r\nЗа решението, с което се задължава Община Балчик да плати по сметка на Община Добрич неизплатените отчисления от Закона за управление на отпадъците  в размер на 845 440, 35 в срок от 10 дни от датата на провеждане на общото събрание общините Каварна и Балчик гласуваха „въздържали се“ , а останалите общини гласуваха „за“.   \r\nОтносно решението, свързано с Претоварна станция Балчик общините гласуваха единодушно за спазване на Споразумението между Общините Балчик, Каварна и Шабла от 24 март 2016 г. с цел постигане на целите за рециклиране и оползотворяване на регионалната система.", "date": "2017.10.23", "title": "Добрич: Сдружение „Регионално управление на отпадъците – Добрич“ проведе Общо събрание"}
{"url": "http://www.focus-news.net/news/2017/10/23/2449424/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "„Зелените“ в Германия поставиха условие за съставянето на „ямайска“ коалиция със Съюза (ХДС/ХСС) и Свободната демократическа партия (СвДП), съобщава националният ежедневник Die Welt.\r\nПартията на Джем Йоздемир настоя за назначаването на двама заместници на канцлера. „Зелените и СвДП ще трябва да координират правителствената работа. Това може да се осъществи само с три партньора в Канцеларията на канцлера“, отбеляза Михаел Келнер, генерален секретар на партията. \r\nЗа назначаването на втори вицеканцлер обаче ще бъдат необходими промени в Основния закон на ФРГ, подчертават от редакцията.\r\n*** Държавният глава на САЩ Доналд Тръмп изостря политическия курс на Вашингтон спрямо Иран, но няма нищо против европейските партньори като Германия и Франция да развиват бизнес с близкоизточната държава, докато американците са се захванали с проблемите около ядрената програма на Техеран. САЩ нямат нужда от помощта на Берлин и Париж, подчерта Тръмп в интервю за телевизионния канал Fox News, цитирано от германския национален ежедневник Die Frankfuerter Allgemeine Zeitung.\r\nПрезидентът на САЩ все пак определи канцлера на ФРГ Ангела Меркел и френския си колега Еманюел Макрон като приятели. „Те са мои приятели, всъщност са. Разбирам се добре с всички тях – било то с Ангела или Еманюел. Казвам им – правете си тихо парите. Не се притеснявайте. Нямаме нужда от вас тук“, подчерта Тръмп, намеквайки за търговските сделки, които двете европейски държави сключиха с Техеран след отмяна на санкциите.\r\nПрезидентът отбеляза още, че „милиардите долари\", които ще бъдат спечелени от сделките с иранския бизнес, „затрудняват тези страни да действат“.\r\n*** Според проучване на фондация „Бертелсман\" повече от едно на всеки пет деца в Германия живее в условия на бедност за период, по-дълъг от пет години, а за други 10 % от тях бедността е периодично явление, съобщава националният ежедневник Die Zeit.\r\nДецата, които живеят в домакинство с по-малко от 60 на сто от средния нетен доход на семейство или получават социални помощи от държавата, се считат за податливи на бедност. Оценката е на база данни от 3180 деца. \r\n„Бъдещето на социалната политика трябва да ограничи разпространяването на бедността, а така че децата да имат право на препитание, което им дава добри възможности и добър растеж\", твърдят авторите на доклада.\r\n*** Около 200 военнослужещи в Бундесвера са класифицирани от военното контраразузнаване на ФРГ като десни екстремисти, съобщава германското издание Der Spiegel.\r\nСъответната информация е представена в документ от Министерството на отбраната, даден в отговор на официално запитване от страна на партията „Зелени“. Съответните данни обхващат периода след 2008 г. насам.\r\nИрене Михалич, говорител на парламентарната фракция на „Зелени“ по вътрешнополитически въпроси, коментира „сериозния мащаб“ на проблема. Тя настоя за редовно информиране на Бундестага за „екстремисткия фон в германската армия“, особено за „лица, стратегии, мрежи“.\r\n„Нуждаем се от редовно представяне на информация за екстремистките дейности в Бундесвера“, категорична бе Михалич.\r\n***", "date": "2017.10.23", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/23/2449425/kyustendil-obshtinskiyat-savet-v-dupnitsa-shte-obyavi-nov-konkurs-za-upravitel-na-obshtinskata-bolnitsa.html", "text": "Общинският съвет в Дупница ще обяви нов конкурс за управител на общинската болница. Това каза пред Радио „Фокус” – Кюстендил Емил Гущеров, председател на Общинския съвет в града. По думите му на предстоящото заседание на съвета, насрочено за 27 октомври от 10.00 часа, ще бъде подложено на гласуване предложение за прекратяване на процедурата по предходния конкурс, и вземане на решение за провеждане на нов конкурс за възлагане на управлението на многопрофилната болница за активно лечение „Свети Иван Рилски“.„Фокус” припомня, че на проведения на 17 октомври конкурс за управител на общинската болница, комисията по избор не допусна до събеседване нито един от явилите се двама кандидати заради ниски оценки на представените концепции за развитие на лечебното заведение.\r\nВенцеслав ИЛЧЕВ", "date": "2017.10.23", "title": "Кюстендил: Общинският съвет в Дупница ще обяви нов конкурс за управител на общинската болница"}
{"url": "http://www.focus-news.net/news/2017/10/23/2449426/pregled-na-osnovnite-temi-v-blagoevgradskiya-pechat.html", "text": "„Криза на прага на зимата! Дървата за огрев изчезнаха мистериозно от Благоевград, според теория на конспирацията 1000 тира дневно изнасят за Гърция през Кулата и Илинден“ е заглавие на първа страница от вестник „Струма”. В регионалният ежедневник се уточнява, че след цяла седмица молби за 30 кубика, в петък, директорът на „Топливо“ Ив. Ризов е успял да купи само 8 от ДГС, оплаква се той и се чуди кое генерира дефицит. Друго заглавие в изданието гласи: „Вълк еднинак с тегло, равно на неговото – 81 кг, повали синдикалният лидер Д. Марчев“. По темета се допълва, че животното е било над 7 годишно, а от ловната дружинка са се похвалили, че това е чудесен трофей. И още от страниците на вестника „30 състрадателни благоевградчани атакуваха бариерата на кучешкия приют в Покровник, напълниха клетките с гранули и обсипаха обитателите им с ласки“. Според изданието жителите на града са се организирали в група, създадена в една от социалните мрежи, която се казва „Помощ за приюта в Благоевград“.\r\nВодещото заглавие в други ежедневник на Югозапада „Вяра“ е „Гръм! Проверяващи нахлуха в общинската болница в Дупница, докторите Бонев и Кирилов на прицел за нелегално използване на отделения за високоплатени клинични изпитвания на лични медицински центрове?!“. В изданието допълват, че управителят Недин стартира подписка в своя подкрепа, като е обявил, че не прави нищо без да са му казали докторите Крум Бонев, Кирил Кирилов, Любомир Таушански. Друго заглавие във вестника е: „ВиК в Петрич теглил 590 хил. лв. кредит за погасяване на дълговете към НАП и ЧЕЗ“. На страниците на ежедневника се уточнява, че общинският съвет е отпуснал на 5 000 лева на Марин Сидеров за лечение.", "date": "2017.10.23", "title": "Преглед на основните теми в благоевградския печат"}
{"url": "http://www.focus-news.net/news/2017/10/23/2449427/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция нагоре в световната ранглиста и през новата седмица първата ракета на България е поставена под номер 142.\r\nСесил Каратанчева, Елица Костова и Изабелла Шиникова също се изкачиха с по една позиция напред и заемат съответно 173-то, 209-то и 335-то място. Цветана Пиронкова слезе с три позиции по-надолу до номер 158. \r\nНачело на класацията е румънката Симона Халеп, следвана от Гарбине Мугуруса от Испания и чехкията Каролина Плишкова. В „Топ 10“ влиза френската тенисистка Кристина Младенович, която се изкачи с три позиции до номер 10.", "date": "2017.10.23", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2017/10/23/2449428/sofiya-tri-patni-intsidenta-sa-stanali-na-bul-tsarigradsko-shose.html", "text": "Три пътни инцидента са станали в района на мола на бул. „Цариградско шосе“ тази сутрин, съобщиха за Агенция „Фокус“ от СДВР.  От там уточняват, че произшествията са леки, само с материални щети и без данни за пострадали. Регистрирани са около 9.00 часа.", "date": "2017.10.23", "title": "София: Три пътни инцидента са станали на бул. „Цариградско шосе“"}
{"url": "http://www.focus-news.net/news/2017/10/23/2449429/veliko-tarnovo-semeynite-kontserti-na-vazglavnitsi-shte-gostuvat-za-parvi-pat-vav-veliko-tarnovoemeyni-kontserti-na-vazglavnitsi-shte-gostuvat-za-parvi-pat-v-grada.html", "text": "За първи път във Велико Търново родители и деца ще се насладят на прочутите Концерти на възглавници. Тпва съобщиха от пресцентъра на Община Велико Търново. Вълнуващата програма ще бъде представена два пъти – от 11:00 ч и от 17:00 ч. в събота - 28 октомври 2017 г. в изложбени зали “Рафаел Михайлов”. Събитието е посветено на приближаващия все по-популярен празник Вси Светии и по този повод всички гости са поканени да дойдат облечени като най-любимите си герои и образи от киното, литературата и музиката. Всички маски, костюми и любими аксесоари за Вси Светии са разрешени, а най-смелият костюм сред преобразените вещици, тикви, принцеси и всякакви чудати същества ще бъде отличен със специална награда.\r\nКонцерти на възглавници са проект на Модо България и са оценени от публиката като най-престижния и успешен цикъл от класически концерти за деца в България. Те са първите семейни камерни концерти в страната ни, носители на наградата на Българско Национално Радио и предаването Allegro Vivace за Проект на годината, както и на приза Златна игла, връчван от Classic FM радио. \r\nКонцерт на възглавници за Вси Светии е подготвен специално за събитието от любимия на малки и големи Брас квинтет и ще представи увлекателна програма с красиви теми от най-известните мюзикъли, опери и други жанрове в класическата музика. Ще прозвучат произведения като „Ню Йорк, Ню Йорк“ от Джон Кандер, Улично движение от Бъйканов, „Холивуд“ от Михаел Щьор и други. Богатият и вдъхновяващ звук на медните духови инструменти тромпет, тромбон, валдхорна и туба ще накара малките крачета да затанцуват в такт с музиката. По традиция ще бъде връчен и медал за най-послушен родител, а след концерта малките зрители ще могат да се докоснат до всеки един от духовите инструменти и да се запознаят с изпълнителите. \r\nЕдин час преди всеки концерт ще се проведе и Работилница на възглавници, в която децата ще могат да изработят красив сувенир за спомен от концерта. Участието в нея е безплатно.\r\nБилети за събитието се предлагат на място преди всеки концерт и на www.pillows.bg.\r\nКонцерт на възглавници е проект на Модо България и се осъществява с подкрепата на Детски Дневник, Калинел, FunBook, Дарик радио, Книжарници Хеликон, Sofia live и община Велико Търново.", "date": "2017.10.23", "title": "Велико Търново: Семейните Концерти на възглавници ще гостуват за първи път във Велико Търновоемейни Концерти на възглавници ще гостуват за първи път в града"}
{"url": "http://www.focus-news.net/news/2017/10/23/2449430/blagoevgrad-postanovkata-svetovartezh-shte-bade-predstavena-v-dramatichen-teatar-nikola-vaptsarov.html", "text": "Постановката „Световъртеж“ ще бъде представена на сцената на Драматичен театър „Никола Вапцаров“ – Благоевград. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Представлението е френската комедия от Жан Жак Брикер и Морис Ласег. „Зрителя го очаква истински световъртеж от смях. Френската комедия, през погледа на Огнян Спиров и Биляна Дилкова, бързо се превърна в хитово заглавие в календара на Благоевград“, каза още Спасова. В представлението участват Александър Митев, Теодор Куков, Стефан Попов, Биляна Дилкова и Аделина Томова.\r\nЛивия НИНОВА", "date": "2017.10.23", "title": "Благоевград: Постановката „Световъртеж“ ще бъде представена в Драматичен театър „Никола Вапцаров“"}
{"url": "http://www.focus-news.net/news/2017/10/23/2449431/kyustendil-obshtinskiyat-savet-v-dupnitsa-shte-utvardi-odobrenite-dvoyki-za-finansova-pomosht-za-protseduri-po-asistirana-reproduktsiya.html", "text": "Общинският съвет в Дупница ще утвърди одобрените двойки за финансова помощ за процедури по асистирана репродукция. Това съобщи за Радио „Фокус” – Кюстендил председателят на Общинския съвет в Дупница Емил Гущеров. Той уточни, че това ще стане на 27 октомври от 10.00 часа в заседателната зала на Общината по време на редовното заседание на Общинския съвет. В деловодството вече е внесена докладна записка от общинския съветник д-р Кирил Кирилов, относно утвърждаване на одобрените кандидати и размера на отпуснатата сума, за финансово подпомагане на процедури и дейности по асистирана репродукция на семейства и лица, живеещи на семейни начала с репродуктивни проблеми на територията на Община Дупница. В рамките на предварително изготвения дневен ред за заседанието са включени 7 докладни записки. Сред тях е и кандидатстване на Община Дупница с второ проектно предложение по обявена процедура за предоставяне на безвъзмездна финансова помощ „Подкрепа на деинституционализацията на грижите за деца“, по Оперативна програма „Региони в растеж“. Съветниците ще разгледат предоставяне от общинския съвет на земи от общинския поземлен фонд, както и въпроси, свързани с поземлени имоти и изработване на подробни устройствени планове.\r\nВенцеслав ИЛЧЕВ", "date": "2017.10.23", "title": "Кюстендил: Общинският съвет в Дупница ще утвърди одобрените двойки за финансова помощ за процедури по асистирана репродукция"}
{"url": "http://www.focus-news.net/news/2017/10/23/2449432/vitsepremierat-ekaterina-zaharieva-pristigna-v-parizh.html", "text": "Заместник министър-председателят по правосъдната реформа и министър на външните работи на Република България Екатерина Захариева пристигна на летище „Шарл де Гол“ в Париж. Това съобщиха от пресцентъра на Министерството на външните работи. Първият ни дипломат е на двудневна визита във Френската република.   \r\nДнес Екатерина Захариева ще се срещне с министъра за Европа и външните работи на Френската Република Жан-Ив Льо Дриан. Предстоящото Българско председателство на Съвета на Европейския Съюз, въпроси от европейския дневен ред и бъдещето на Европа ще бъдат сред акцентите в разговора на двамата първи дипломати. Захариева и Льо Дриан ще обсъдят и теми от областта на двустранните отношения с фокус върху областите от взаимен интерес.     \r\nВ програмата на българския вицепремиер за 23 октомври e предвидена среща и с Генералния секретар по европейските въпроси Филип Леглиз–Коста.    \r\nНа 24 октомври Захариева ще разговаря с министъра на правосъдието и пазител на държавния печат на Франция Никол Белубе в рамките на работна закуска.    \r\nДипломатическите отношения между Република България и Френската република са установени на 8 юли 1879 г. През юли 2008 г. двете страни подписаха Споразумение за стратегическо партньорство, което включва Политическа декларация и Пътна карта и обхваща всички сфери на двустранното сътрудничество.     \r\nБългария и Франция поддържат отлични отношения на стратегическо партньорство и активен диалог, както в двустранен план, така и по въпроси от общ интерес в рамките на ЕС и НАТО. Политическият диалог на високо и най-високо равнище през последните години се развива динамично.    \r\nНа 24 и 25 август в България на работно посещение бе френският президент Еманюел Макрон. Във Варна той се срещна с президента Румен Радев и с министър-председателя Бойко Борисов. \r\nПреди това - на 6 юни 2017 г., се състоя работно посещение на министър-председателя Бойко Борисов във Френската република, в рамките на което българският премиер разговаря с френския президент.    \r\nНа 27 юни 2016 г. на посещение в Париж бе президентът Росен Плевнелиев.   \r\nНа 27 октомври 2016 г. Екатерина Захариева, в качеството си на правосъден министър, бе на работно посещение във Франция, където се срещна с колегата си Жан-Жак Юрвоа, с Генералния секретар на Франция по европейските въпроси Филип Леглиз-Коста и с държавния секретар по европейските въпроси Арлем Дезир.   \r\nПоследната визита на български външен министър във Френската република бе на 6 септември 2016 г., когато министър Даниел Митов се срещна с френския министър на външните работи и сътрудничеството Жан-Марк Еро.   \r\nМежду България и Франция съществува активно оперативно взаимодействие в областта на противодействието на организираната престъпност, незаконната миграция, тероризма, както и много добър експертен обмен. От 10 години към министъра на вътрешните работи на България има назначен френски съветник.   \r\nФранция е сред водещите външнотърговски партньори на България. През последните години икономическите отношения между двете страни бележат положително развитие, като в сферата съществува все още нереализиран потенциал. За период от 10 години, двустранният стокообмен се е увеличил с 61.2%, като българският износ за Франция се е увеличил два пъти. Франция заема 6-о място в българския износ и 10-о място сред водещите държави във вноса. Френската република се нарежда на 12-о място по размер на преките инвестиции в България. По данни на БНБ през първото тримесечие на 2017 г. са извършени нетни плащания в размер на 17 млн. евро. Потенциал за френски инвестиции има в областта на енергетиката, управлението на води и отпадъци, изграждането на инфраструктурни обекти, машиностроенето, хранително-вкусова промишленост, биологичното земеделие, лозаро-винарския бранш и други.   \r\nТуристическият сектор също се развива динамично. Наблюдава се засилване на туристическия обмен между двете страни. В периода януари-юни 2017 г. България е посетена от 47 260 френски туристи, което е ръст от 30.7% в сравнение със същия период на 2016 г. Ръст бележи и броят на българските туристи, посетили  Франция. В периода януари-юни 2017 г. те са 19.3% повече в сравнение с 2016 г.   \r\nСътрудничеството в областта на науката, образованието и културата между България и Франция е особено интензивно. То се осъществява на базата на подписани Културна спогодба и Спогодба за научно и техническо сътрудничество. Двете страни работят и по тригодишни Програми за сътрудничество в областта.   \r\nВ България работят десет френскоезични информационно-документационни центъра. Гимназиите с интензивно изучаване на френски език са 47, като дипломите на завършилите 22 български гимназии с преподаване на френски език се признават при постъпване във френски университети. Успешно функционират Френският лицей „Виктор Юго” в София и Международното франкофонско училище „Шарл Перо” във Варна. Във Франция разпространението на българския език е поверено на Националния институт за източни езици и цивилизации в Париж. Във френската столица функционират три български училища, а в Лион - българско училище и детска градина. Лекторат по български език има в университета „Екс-Марсилия”.   \r\nОт октомври 1993 г. България е пълноправен член на Движението на франкофонските страни, преименувано през 1997 г. на Международна организация на Франкофонията. Шест франкофонски департамента функционират успешно към български висши учебни заведения, а в София активна дейност развива Френски институт.   \r\nНа 31 януари 2012 г. в Париж беше подписано Споразумение за сътрудничество между музея „Лувър” и Министерството на културата на България. Осъществени бяха редица значими изложби в София (на музея „Пти Пале” през 2012 г., на Жул Паскин през 2013 г., „Роден - метаморфози” през 2014 г.). На 14 май 2015 г. в музея Лувър бе открита изложбата „Епопея на тракийските царе. Археологически открития в България”, а в периода на представянето на експозицията в Париж се проведе Български културен сезон.   \r\nБългарската общност във Франция наброява между 20 000 и 25 хиляди души по официални данни.", "date": "2017.10.23", "title": "Вицепремиерът Екатерина Захариева пристигна в Париж"}
{"url": "http://www.focus-news.net/news/2017/10/23/2449433/dobrich-ekip-na-kmetstvoto-v-selo-stefanovo-kadeto-be-ustanoven-sluchay-na-ptichi-grip-e-obhodil-vsichki-domove-v-naselenoto-myasto-kato-predpazna-myarka.html", "text": "Екип на кметството в село Стефаново, където бе установен случай на птичи грип, заедно със специалисти е обходил всички домове в населеното място като предпазна мярка. Това съобщи Женя Пенева, главен специалист „Административно финансова отговорност“ в кметството на село Стефаново, предаде кореспондентът на Радио „Фокус” – Варна. По думите на Женя Пенева обстановката в селото е спокойна, няма паника сред жителите. При обхода всички те са били информирани за случая лично, тъй като не всеки чете обяви и информационни съобщения. 772 е общата бройка на всички птици в селото. Освен фермата, където бе констатирано огнище на Инфлуенца тип А, край селото има още една ферма за отглеждане на птици, но там няма регистриран случай на заболяването. \r\nВече са предприети всички необходими мерки и болните птици подлежат на унищожаване. Достъпът в района на фермата е напълно забранен. Областната епизоотична комисия в Добрич реши да бъде поставен пост от служителите на полицията, който да ограничава достъпа до животновъдния обект. Определени са две зони – 3-километрова и 10-километрова, в които се забранява търговията и превозването на птици и яйца за люпене. Предупредени са стопаните на животни да ги държат затворени в помещения, както и да съхраняват фуражите в закрити помещения. Определено е мястото, където да бъдат загробени болните птици. То е близо до самата ферма, където са били отглеждани, посочи Женя Пенева. Умъртвените птици не е желателно да бъдат транспортирани на по-голямо разстояние заради опасността от разпространение на заразата. \r\nПо информация на пресцентъра на Българската агенция по безопасност на храните е предприето  хуманно умъртвяване и унищожаване на всички 11 000 засегнати и контактни птици, отглеждани в засегнатото стопанство, което ще бъде последвано от почистване и дезинфекция. Извършват се ежедневни клинични прегледи на отглежданите птици в останалите селища на територията на област Добрич. Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици. \r\nЖулиета НИКОЛОВА", "date": "2017.10.23", "title": "Добрич: Екип на кметството в село Стефаново, където бе установен случай на птичи грип, е обходил всички домове в населеното място като предпазна мярка"}
{"url": "http://www.focus-news.net/news/2017/10/23/2449434/pazardzhik-politseyski-patrul-s-registratsionen-nomer-2528-e-razpolozhen-na-vhoda-na-grada.html", "text": "Полицейски патрул с регистрационен номер 2528 е разположен на входа на Пазарджик, предаде репортер на Агенция \"Фокус\". Сметището край Пазарджик отново гори. \r\n„Фокус“ призовава водачите да шофират с повишено внимание.", "date": "2017.10.23", "title": "Пазарджик: Полицейски патрул с регистрационен номер 2528 е разположен на входа на града"}
{"url": "http://www.focus-news.net/news/2017/10/23/2449435/silistra-46-godishen-nepravosposoben-vodach-na-motoped-e-pochinal-sled-kato-e-katastrofiral-v-selo-dobrudzhanka.html", "text": "46-годишен неправоспособен водач на мотопед е загинал в село Добруджанка. Това съобщиха от ОДМВР-Силистра. Пътнотранспортното произшествие е станало около 03.00 часа тази нощ. Според първоначалната информация, на прав участък мъжът е загубил контрол върху управлението на мотопеда, преминал е в съседната лента и е паднал, като е починал на място. Дежурна оперативна група е извършила оглед на местопроизшествието. Образувано е досъдебно производство, причините за инцидента се изясняват.", "date": "2017.10.23", "title": "Силистра: 46-годишен неправоспособен водач на мотопед е починал, след като е катастрофирал в село Добруджанка"}
{"url": "http://www.focus-news.net/news/2017/10/23/2449436/vratsa-administrativniyat-sad-shte-gleda-delo-po-zhalba-na-kmeta-na-s-galiche-tsenko-chokov-sreshtu-reshenieto-na-oik-byala-slatina-s-koeto-sa-prekrateni-predsrochno-palnomoshtiyata-mu.html", "text": "В Административен съд – Враца е образувано адм. дело № 713 по описа на съда за 2017 г. на основание постъпила жалба от кмета на с. Галиче, против решение № 227/06.10.2017 г. на Общинска избирателна комисия (ОИК) – Бяла Слатина, с което са прекратени предсрочно пълномощията му. Това съобщиха от пресцентъра на съда. Предявената жалба, с която сега е сезиран Административен съд – Враца е редовна от формална страна, постъпила е в установения от закона преклузивен срок, от страна която има правен интерес от обжалването, поради което е и процесуално допустима. За да се произнесе съдът и по основателността и, с Определение делото е насрочено за разглеждане в открито съдебно заседание на 25 октомври 2017 г. от 11.00 ч.\r\nОт Административен съд – Враца припомнят, че с Решение № 225 от 3 май 2017 г. ОИК – Бяла Слатина отказа да прекрати предсрочно пълномощията на Кмета на с. Галиче и след протест на Административния ръководител на Районна прокуратура – Бяла Слатина, Административен съд – Враца го отмени като незаконосъобразно. Решението на съда беше атакувано в законоустановения срок пред Върховен административен съд с мотиви за неправилност и незаконосъобразност и с искане за неговата отмяна. С решение № 11695 от 1 октомври 2017 г. Върховните магистрати оставиха в сила решението на Административен съд – Враца, като правилно, обосновано и законосъобразно и дадоха указания на ОИК – Бяла Слатина да предприеме действия за предсрочно прекратяване пълномощията на Кмета на Кметство с. Галиче, поради неоснователно отсъствие от работа за повече от един месец.", "date": "2017.10.23", "title": "Враца: Административният съд ще гледа дело по жалба на кмета на с. Галиче Ценко Чоков срещу решението на ОИК – Бяла Слатина, с което са прекратени предсрочно пълномощията му"}
{"url": "http://www.focus-news.net/news/2017/10/23/2449437/defence-one-sasht-se-gotvyat-da-privedat-yadreni-bombardirovachi-b-52-v-rezhim-na-postoyanna-boyna-gotovnost.html", "text": "Американските военновъздушни сили се готвят да приведат ядрени бомбардировачи B-52 в режим на постоянна бойна готовност за пръв път от времето на Студената война, съобщи изданието Defence One, като се позова на началник щаба на американските ВВС Дейвид Голдфайн. По думите му, това е една от множеството мерки, които ВВС на САЩ биха могли да предприемат в реакция на потенциална промяна в геополитическата обстановка. Голдфайн подчерта, че заповед не е постъпила, но въпреки това е започнала подготовката в очакване на такава. Решението трябва да бъде взето от началника на Стратегическото командване на въоръжените сили на САЩ ген. Джон Хайтън или командира на Северното командване на въоръжените сили на САЩ ген. Лори Робинсън. \r\n„Светът е опасно място и у нас има хора, които открито говорят за използването на ядрени оръжия. Светът вече не е биполярен, не сме само ние и Съветския съюз. Съществуват други играчи с ядрен потенциал“, заяви ген. Голдфайн. Калина Жекова", "date": "2017.10.23", "title": "Defence One: САЩ се готвят да приведат ядрени бомбардировачи B-52 в режим на постоянна бойна готовност"}
{"url": "http://www.focus-news.net/news/2017/10/23/2449438/kyustendil-izvanredno-obshto-sabranie-na-aktsionerite-ot-bolnitsata-v-grada-shte-se-provede-na-22-noemvri.html", "text": "Предстои извънредно Общо събрание на акционерите към болницата в Кюстендил. Това съобщиха за Радио „Фокус” – Кюстендил от Общински съвет – Кюстендил. Събранието ще се проведе на 22 ноември от 10.00 часа в залата на лечебното заведение. На събранието се предвижда да бъде извършена промяна в действащия в момента Съвет на директорите. В предложения състав на нов съвет остава досегашният управител на болницата д-р Александър Величков. Останалите членове са нови лица в ръководството. На събранието трябва да бъде определено и възнаграждението на членовете на съвета, на които няма да бъде възложено управлението на лечебното заведение.\r\nВенцеслав ИЛЧЕВ", "date": "2017.10.23", "title": "Кюстендил: Извънредно Общо събрание на акционерите от болницата в града ще се проведе на 22 ноември"}
{"url": "http://www.focus-news.net/news/2017/10/23/2449439/dragan-markovich-predsedatel-na-edinstvena-sarbiya-v-kosovo-pobedi-srabskoto-edinstvo.html", "text": "На Местните избори в „Косово и Метохия“ победи единството на сърбите, тези, които са разселени, които са водени от президента Александър Вучич. Това заяви председателят на партията „Единствена Сърбия“, след като бе обявена победа на подкрепяната от официален Белград партия „Сръбска листа“ в косовските общини с преобладаващо сръбско население, пише белградското електронно издание Telegraf.\r\nПартията \"Сръбска листа\" обяви победа на местните избори във всички общини с преобладаващо сръбско население в Косово.  Пред репортери, събрали се пред изборния щаб, лидерът на \"Сръбска листа\" и настоящ кмет на Косовска Митровица Горан Ракич заяви в неделя, че партията печели във всички десет общини със сръбско мнозинство в страната. \r\n\"Ще има втори кръг, но след четири години\", подчерта Ракич, който спечели още един мандат за кметското място в най-големия сръбски анклав в Косово. \r\nПрезидентът на Сърбия Александър Вучич приветства изборния успех на \"Сръбска листа\" в Косовска Митровица и поздрави партията за постигнатите резултати в изборите за местна власт в най-младата държава на Балканите. \r\n\"Победата на \"Сръбска листа\" е победа за Сърбия\", заяви на свой ред директорът на Канцеларията за Косово и Метохия в Белград Марко Джурич.\r\nПо данни на информационния портал Kossev \"Сръбска листа\" вече празнува победата с шампанско, фойерверки и духова музика на открито. \r\nМедии съобщават за изборна победа на кандидата на \"Сръбска листа\" в Звечан, Митровски окръг. Към момента обаче все още не се представят точни данни за резултатите от вота. Тереза Герова", "date": "2017.10.23", "title": "Драган Маркович, председател на „Единствена Сърбия“: В Косово победи сръбското единство"}
{"url": "http://www.focus-news.net/news/2017/10/23/2449440/veliko-tarnovo-nad-45-chuvala-s-otpadatsi-sabraha-55-dobrovoltsi-po-patekite-na-tarnovskoto-zhdrelo-po-vreme-na-bolyarskiya-pohod.html", "text": "Над 45 чувала с отпадъци събраха 55 доброволци по пътеките на Търновското ждрело по време на болярския поход в неделя, съобщиха организаторите. Доброволците, които се организираха в социалните мрежи, са преминали около 20 км. Организаторите съобщават, че имат нужда от още 150 чувала за боклук, тъй като е останала голяма част от боклука. „Имаме силна нужда от още чували и ръкавици. Ще трябва да се върнем втори път задължително“, посочват организаторите. Те съобщават, че събирането на средства за създаване на „машина за плодове“ за учениците продължава. До момента са събрани 266 лева от необходимите 500 лева.", "date": "2017.10.23", "title": "Велико Търново: Над 45 чувала с отпадъци събраха 55 доброволци по пътеките на Търновското ждрело по време на болярския поход"}
{"url": "http://www.focus-news.net/news/2017/10/23/2449441/veliko-tarnovo-832-godini-ot-vastanieto-na-petar-i-asen-i-vazobnovyavaneto-na-balgarskata-darzhava-shte-badat-otbelyazani-v-grada-na-26-oktomvri.html", "text": "832 години от въстанието на Петър и Асен и възобновяването на Българската държава ще бъдат отбелязани във Велико Търново на Димитровден - 26 октомври 2017 г. /четвъртък/. Това съобщиха от пресцентъра на Община Велико Търново.\r\nОт 9:00 до 11:00 ч. ще бъде отслужена празнична Света литургия по случай Димитровден в църквата „Успение Богородично“. От 11:00 ч. литийно шествие с иконата на св. Димитър ще премине от храма до до църква-музей „Св. Димитър Солунски“. От 11.50 часа там ще се състои празник за Димитровден. в програмата са предвидени приветствие от кмета на Община Велико Търново инж. Даниел Панов, празнично слово по случай Деня на строителя от инж. Любомир Шербетов, председател на Областното представителство на Камарата на строителите в България, благодарствен молебен, освещаване на курбан за здраве във връзка с Деня на строителя, благослов към работещите в строителството и фолклорна програма с участието на ПФА „Искра“\r\nОт 20:00 ч. на площад „Цар Асен I“ ще бъде представен аудио-визуалният спектакъл „Царевград Търнов – звук и светлина“. \r\nОрганизатори на проявите са, Община Велико Търново, Национален военен университет „Васил Левски”, Регионален исторически музей, Великотърновска Света митрополия и Строителна камара-Велико Търново.", "date": "2017.10.23", "title": "Велико Търново: 832 години от въстанието на Петър и Асен и възобновяването на Българската държава ще бъдат отбелязани в града на 26 октомври"}
{"url": "http://www.focus-news.net/news/2017/10/23/2449442/haskovo-obshtestveno-obsazhdane-na-proekt-za-izgrazhdane-na-sotsialni-zhilishta-shte-se-provede-v-obshtinata-na-31-oktomvri.html", "text": "На 31 октомври 2017 г. (вторник) от 17:30 ч. в зала „Хасково“ на Община Хасково ще се проведе обществено обсъждане във връзка с изискванията от Насоките за кандидатстване по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“ и изменение и допълнение на Наредба за реда и условията за управление и разпореждане с общинските жилища на територията на община Хасково. Това съобщиха от пресцентъра на Община Хасково. Целта на общественото обсъждане е Община Хасково да получи обществена подкрепа за проекта и социален толеранс преди одобрение и изпълнение на инфраструктурния проект.\r\nЗа повече информация: Надежда Иванова – Началник отдел Д-я „ЕНППЕ“ – 038 603 447 и Наташа Динова – ст. спец. „Жилищна политика“, Д-я „ИСДУОС“. Проектът за изграждане на социални жилища е част от Интегрирания план за градско възстановяване и развитие на Хасково, разработен с широко обществено участие и приет с Решение № 446 / 28.06.2013 г. на Общински съвет – Хасково и като такъв, съответно е включен в инвестиционната програма на Община Хасково, одобрена за финансиране по Приоритетна ос 1 на Оперативна програма „Региони в растеж“ 2014-2020 г. \r\nПредвижда се доизграждане на 3 /три/ броя 4-етажни жилищни сгради, включващи 48 /четиридесет и осем/ броя тристайни социални жилища. Същите се изграждат с цел осигуряване на съвременно място за настаняване на маргинализирани групи от населението. При изграждането на този тип жилища трябва да се осигури пространствена интеграция на представителите на маргинализираните общности, в т.ч. роми, като цяло и да не допринася за тяхната сегрегация, изолация и изключване. \r\nЦелевата група по проекта следва да включва представители от посочените групи:\r\n- Бездомни хора и/или такива, живеещи в много лоши битови условия: лица, които нямат собствено жилище и не притежават движима или недвижима собственост и/или идеални части от нея, която може да бъде източник на доходи, както и не са сключили договор за безвъзмездно ползване на имот, не са настанени в специализирана институция на държавна и/или общинска издръжка;\r\n- Родители с деца, вкл. непълнолетни родители, многодетни семейства, деца с влошено здраве и такива с увреждания;\r\n- Хора в риск от бедност и социално изключване: лица, чийто среден доход на член от семейството за предходните 12 календарни месеца от всички източници е по-нисък от законоустановения месечен размер на гарантирания минимален доход за страната, определен с акт на Министерския съвет, за същия период от време. Семейството включва съпрузите, ненавършили пълнолетие деца, както и навършилите пълнолетие, ако продължават да учат, до придобиване на средно общо или професионално образование, но не по-късно от навършване на 20-годишна възраст /родени, припознати, осиновени, доведени, заварени, с изключение на сключилите брак/.", "date": "2017.10.23", "title": "Хасково: Обществено обсъждане на проект за изграждане на социални жилища ще се проведе в Общината на 31 октомври"}
{"url": "http://www.focus-news.net/news/2017/10/23/2449443/vitseprezidentat-iliyana-yotova-shte-poseti-grad-vidin.html", "text": "От 15.00 часа днес вицепрезидентът ще открие Седмата регионална среща на клубовете „Млади възрожденци“ от област Видин. Това съобщиха от прессекретариата на държавния глава. Събитието ще се състои в залата на Симфониета Видин на адрес ул. „Градинска“ №4. По-рано през деня Илияна Йотова ще разгледа производствената база на фабрика „Крос“ ООД и ще проведе среща с управата на фабриката.", "date": "2017.10.23", "title": "Вицепрезидентът Илияна Йотова ще посети град Видин"}
{"url": "http://www.focus-news.net/news/2017/10/23/2449444/veliko-tarnovo-s-19-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 19 см се е понижило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 84 см. Температурата на водата e 15.5 градуса.", "date": "2017.10.23", "title": "Велико Търново: С 19 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/23/2449445/denis-zvizdich-germaniya-e-edin-ot-nay-znachimite-ikonomicheski-partnyori-na-bosna-i-hertsegovina.html", "text": "Германия е един от най-значимите икономически партньори на Босна и Херцеговина. Това заяви министър-председателят на Босна и Херцеговина Денис Звиздич в рамките на среща с делегация на Комисията за икономически отношения с Източна Европа на Асоциацията на германската икономика, пише електронното издание The Sarajevo Times.\r\nЗвиздич информира германските бизнесмени за икономическата и политическата ситуация в страната и за приоритетите на правителството. Той подчерта напредъка, постигнат от Босна и Херцеговина по пътя на евроатлантическата интеграция, както и положителните показатели за икономическо развитие, реализирани през последните две години - резултат от предприетия процес на реформи.\r\nПремиерът подчерта, че Съветът на министрите непрекъснато работи за подобряване на бизнес средата и запознаване на чуждестранните инвеститори със сравнителните предимства на развиването на бизнес в страната. Той благодари на Германия, по-специално на канцлера Ангела Меркел, както и на германските бизнесмени за продължаване на подкрепата за евроатлантическата интеграции и икономическото развитие на Босна и Херцеговина, като подчерта, че Берлин е един от най-важните икономически партньори на Сараево.Тереза Герова", "date": "2017.10.23", "title": "Денис Звиздич: Германия е един от най-значимите икономически партньори на Босна и Херцеговина"}
{"url": "http://www.focus-news.net/news/2017/10/23/2449446/kyustendil-sadat-v-dupnitsa-e-nalozhil-uslovna-prisada-na-avtobusen-shofyor-prichinil-paten-intsident-s-postradali-v-makedoniya.html", "text": "Съдът в Дупница е наложил условна присъда на автобусен шофьор, причинил пътен инцидент с пострадали в Македония. Това съобщиха за Радио „Фокус” – Кюстендил от деловодството на съдебната институция. Случаят е от 2 февруари 2016 година, когато на пътя между Куманово и Крива Паланка шофьорът на автобуса се е движил с превишена скорост, поради което се е стигнало и до пътния инцидент. При катастрофата са пострадали 12 пътници от автобуса. Те са получили различни наранявания – счупване на лъчева кост, на ключица, ребра и крайници и прешлени, което е средна телесна повреда за пострадалите. Условната присъда е в размер на 3 години лишаване от свобода, която след намаляване на наказанието с 1/3 е реално 2 години. Изпитателният срок е 5 години. Наложена му е и забрана за управление на моторно превозно средство за срок от 4 години. Присъдата може да бъде обжалвана или протестирана пред Кюстендилски окръжен съд.\r\nВенцеслав ИЛЧЕВ", "date": "2017.10.23", "title": "Кюстендил: Съдът в Дупница е наложил условна присъда на автобусен шофьор, причинил пътен инцидент с пострадали в Македония"}
{"url": "http://www.focus-news.net/news/2017/10/23/2449447/premierat-boyko-borisov-ot-umbalsm-n-i-pirogov-da-rabotim-taka-che-horata-da-ne-idvat-tuk-a-ako-se-nalozhi-da-izlizat-zhivi-i-zdravi.html", "text": "Да работим така, че хората да не идват тук в \"Пирогов\", а ако се наложи, да излизат живи и здрави. Това каза министър-председателят Бойко Борисов по време на откриването на  ремонтираната Клиника по детска хирургия и Спешното приемно отделение за деца на УМБАЛСМ „Н. И. Пирогов”, предаде репортер на Агенция „Фокус“.  „Благодаря на всички, които са отделили средства. Няма значение кой колко е дал, важното е да е от сърце. От както е построено, не е ремонтирано“, отбеляза Борисов. „Тук е мястото, където идват най-тревожните хора. Няма по-лошо от това нещо да се случи с детето си. Всички сме минавали от тук по една или друга причина. И за това е важно поне с обстановката, а вече и с апаратурата, и с квалификацията, които имат докторите и сестрите, хората да бъдат просто по-спокойни. Защото, когато и средата е лоша, и ти се е случило нещастие на детето, ти е виновен целият свят. А ние си бяхме виновни, защото, от както е построен „Пирогов“, тези клиники, не са пипани“, коментира още премиерът. „Желая да нямате клиенти, да стоите без работа. Така че да работим да не идват тук. А ако се наложи, да си излизат живи, здрави и щастливи“, обърна се Борисов към медиците.\r\nЛюба АЛЕКСИЕВА", "date": "2017.10.23", "title": "Премиерът Бойко Борисов от УМБАЛСМ „Н. И. Пирогов”: Да работим така, че хората да не идват тук, а ако се наложи - да излизат живи и здрави"}
{"url": "http://www.focus-news.net/news/2017/10/23/2449448/sport-svetovna-antidopingova-agentsiya-zapochna-razsledvane-na-predpolagaema-dopingova-sistema-v-kitay.html", "text": "Световната антидопингова агенция предприе разследване на предполагаема допингова система в китайския спорт, съществувала през последните две десетилетия на XX век, съобщава пресслужбата на организацията.\r\nВ официално разпространеното заявление се казва, че ще бъдат предприети всички необходими действия за потвърждение или опровержение на твърденията, разпространени от китайска спортистка пред германски телевизионен канал.", "date": "2017.10.23", "title": "Спорт: Световна антидопингова агенция започна разследване на предполагаема допингова система в Китай"}
{"url": "http://www.focus-news.net/news/2017/10/23/2449449/pazardzhik-okrazhniyat-sad-dade-hod-na-deloto-sreshtu-kmeta-na-obshtina-septemvri-marin-rachev.html", "text": "Окръжен съд – Пазарджик даде ход на делото срещу кмета на Община Септември Марин Рачев за укриване на данъци, предаде репортер на Радио „Фокус“ – Пазарджик. Преди началото на съдебното заседание пред сградата на съда на мирен протест се бяха събрали хора, недоволни от начина на управлението на Общината. Те носеха кутия с надпис „Просим стотинки за данъците на кмета“. Всички желаещи можеха да пуснат стотинки, за да бъдат издължени неплатените от Марин Рачев като управител на дружество над 115 000 лева. За днешното съдебно заседание са призовани 10 свидетели, сред които е и кметът на Община Белово Костадин Варев. Преди началото на заседанието той обясни, че е призован също като управител на дружество през периода преди да стане председател на Общинския съвет в Белово, а след това и кмет. По време на днешното съдебно заседание ще бъдат разпитани всички явили се свидетели. Сред тях е и сестрата на Марин Рачев, която потвърди желанието си да свидетелства, независимо от роднинските връзки и възможността да откаже, за която бе предупредена от съда.\r\nВаня НИКОЛОВА", "date": "2017.10.23", "title": "Пазарджик: Окръжният съд даде ход на делото срещу кмета на Община Септември Марин Рачев"}
{"url": "http://www.focus-news.net/news/2017/10/23/2449450/nsi-sektor-darzhavno-upravlenie-otchita-byudzheten-defitsit-ot-36-mln-lv-prez-2016-g-po-okonchatelni-danni.html", "text": "През 2016 г. институционален сектор „Държавно управление” отчита бюджетен дефицит от 36 млн. лв., или 0.04% от брутния вътрешен продукт (БВП), по окончателни данни на Националния статистически институт (НСИ). Това съобщиха от пресцентъра на НСИ. Дефицитът в подсектор „Централно управление” е в размер на 130 млн. лв.- 0.14% от БВП. Подсектор „Местно управление“ е реализирал излишък от 73 млн. лв., а подсектор „Социалноосигурителни фондове” 21 млн. лева.\r\nДългът на Република България за 2016 г. е в размер на 27 322 млн. лв., или 29.03% от БВП.\r\nСтатистическата информация за дейността на институционален сектор „Държавно управление”, включително за дълга, дефицита и излишъка, се изготвя по хармонизирана методология на ЕС . В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31.03. на следващата година и окончателни данни към 30.09. на следващата година.", "date": "2017.10.23", "title": "НСИ: Сектор „Държавно управление” отчита бюджетен дефицит от 36 млн. лв. през 2016 г., по окончателни данни"}
{"url": "http://www.focus-news.net/news/2017/10/23/2449451/ministar-nikolina-angelkova-vazhno-e-kulinariyata-i-vinariyata-da-badat-vklyucheni-v-turisticheskiya-produkt-na-stranata.html", "text": "Важно е кулинарията и винарията да бъдат включени в туристическия продукт на страната – те са част от цялостното преживяване на туристите. Това каза министърът на туризма Николина Ангелкова на представянето на съвместния с МЗХГ проект  „Сподели България”, предаде репортер на Агенция „Фокус”. „България има дългогодишни традиции в производството на вино и то е станало част от културата на народа ни, както и разнообразните ни кулинарни традиции. При разработването на проекта избрахме винено-кулинарните дестинации да са 12, като бройката не е самоцелна – тя е свързана с броя на месеците в годината”, допълни Ангелкова. По думите й те включват, както традиционните винени напитки и характерните храни за региона, така и културно-исторически забележителности в близо 50 общини и над 100 туристически обекта \r\n\"12-те винено-кулинарни дестинации не са окончателни, а са база за дискусии с бранша. Информацията ще бъде публикувана на сайта на Министерство на туризма и всеки желаещ ще може да се запознае с дестинациите, да ги коментира и даде предложение в рамките на периода за обсъждане\", обясни Ангелкова. \r\nИнна ПЕЙЧЕВА", "date": "2017.10.23", "title": "Министър Николина Ангелкова: Важно е кулинарията и винарията да бъдат включени в туристическия продукт на страната"}
{"url": "http://www.focus-news.net/news/2017/10/23/2449452/plovdiv-v-grada-se-provezhda-politseyska-aktsiya-peshehodets.html", "text": "Сектор „Пътна полиция“ - Пловдив провежда акция „Пешеходец“. Това съобщи за Радио „Фокус“ – Пловдив говорителят на ОДМВР. В рамките на превантивната дейност за намаляване на пътнотранспортния травматизъм с участие на пешеходци днес екипи на сектор “Пътна полиция” са разположени на три кръстовища в Пловдив. Това са бул. “Христо Ботев” и бул. “Васил Априлов”, бул. “Княгиня Мария Луиза” и ул. “Петко Д. Петков” и бул. “Македония” и ул. “Кукуш”. Акцията започна в 11.00 часа и ще продължи до 13.00 часа. През това време полицейските служители ще осъществяват засилен контрол върху поведението на пешеходците на пътя и ще следят за толерантното отношение на водачите на моторни превозни средства спрямо тях.\r\nАкцията има за цел да се напомни на пешеходците за техните задължения и отговорности като участници в движението, както и че със своето правилно поведение могат да допринесат за повишаване на безопасността по пътищата.\r\nЦветана ТОНЧЕВА", "date": "2017.10.23", "title": "Пловдив: В града се провежда полицейска акция „Пешеходец“"}
{"url": "http://www.focus-news.net/news/2017/10/23/2449453/pazardzhik-ochakva-se-da-badat-izprateni-vodonoski-za-gasene-na-goryashtite-ognishta-na-staroto-smetishte-kray-grada.html", "text": "Продължават нерегламентираните запалвания на старото сметище край Пазарджик, съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че през почивните дни и през днешния ден също има подадени сигнали за такива запалвания. „Работим съвместно с Общината и фирмата, който се грижи за поддържането на сметището. Предприемат се мерки за потушаване на димящите огнища като се очаква да бъдат изпратени водоноски, които да ги изгасят“, обясни Стоянов. Той каза още, че към момента няма задимяване на пътя Пазарджик - Пещера и Алеко Константиново - Капитан Димитриево.\r\nВаня НИКОЛОВА", "date": "2017.10.23", "title": "Пазарджик: Очаква се да бъдат изпратени водоноски за гасене на горящите огнища на старото сметище край града"}
{"url": "http://www.focus-news.net/news/2017/10/23/2449454/obshtina-topolovgrad-grupa-topolovgradchani-posetiha-turskiya-grad-pinarhisar-po-proekt-za-satrudnichestvo-v-turizma.html", "text": "Читалищни дейци, директори на учебни заведения, служители от общината, представители на медии, посетиха турския град Пинархисар, за да присъстват на обучителен семинар „Ценностите на културното, природно и историческо наследство - ресурс за устойчиво развитие на туризма в трансграничния регион Тополовград- Пинархисар“. Той се проведе в рамките на проекта „Мрежа за трансгранично сътрудничество в областта на туризма „Тополовград – Пинархисар“. Това съобщиха от пресцентъра на Община Тополовфрад. В българо-турското събитие участваха кметът на турския град – Мустафа Джингьоз, и заместник – кметът – Йомюрлю Динчер.\r\nКметът на Пинархисар благодари на гостите от Тополовград за партньорството и създадените приятелски отношения и изрази увереност, че проектът ще изпълни своите цели и задачи. Той разказа за Пинархисар, за туристическите дадености на района, сподели своите приятелски чувства. „Имате дом и в Пинархисар и сте винаги добре дошли. Нека нашето приятелство стане образец за другите. Искаме да има свят без граници, без гладни деца, без насилие“ – каза г-н Джингьоз. Заместник – кметът Г-жа Динчер благодари на екипа на тополовградското читалище „Св.св.Кирил и Методий“ за възможностите за взаимно опознаване и сътрудничество в областта на туризма. За голямото гостоприемство и хубавите думи благодари Трифон Ламбов – ръководител на проекта, председател на читалищното настоятелство. Красимира Ятакчиева – началник отдел „Хуманитарни и социални дейности“ в ОбА  говори за целите на проекта, за интересните предстоящи събития, за добрия опит на тополовградския културен институт. Тя предаде поздравите на кмета на община Тополовград Божин Божинов, който подкрепя проекта и очаква сътрудничеството между двата града да се развие и в други области. \r\nЛекция за прилагането на нормативната база в областта на туризма изнесе адвокат Яна Хлебарова. Проведе се пресконференция за турските журналисти. Гостите от Тополовград посетиха интересни туристически обекти в околностите на Пинархисар и в региона.\r\n„След нашия проект трансграничният район  Тополовград – Пинархисар ще стане по-привлекателен“ – увери Красимира Ятакчиева в края на форума.", "date": "2017.10.23", "title": "Община Тополовград: Група тополовградчани посетиха турския град Пинархисар по проект за сътрудничество в туризма"}
{"url": "http://www.focus-news.net/news/2017/10/23/2449455/afp-islyamska-darzhava-e-izvarshila-116-ekzekutsii-v-poslednite-tri-sedmitsi.html", "text": "В последните три седмици близкоизточната радикална групировка „Ислямска държава“ е екзекутирала 116 души, заподозрени в сътрудничество със сирийския режим в Ал Кариатен, предава AFP.\r\n„За период от 20 дни „Ислямска държава“ е екзекутирала 116 цивилни граждани, обвинявайки ги в сътрудничество със силите на режима\", заяви директорът на базираната в Лондон правозащитна организация Сирийска обсерватория за правата на човека.Тереза Герова", "date": "2017.10.23", "title": "AFP: „Ислямска държава“ е извършила 116 екзекуции в последните три седмици"}
{"url": "http://www.focus-news.net/news/2017/10/23/2449456/gabrovo-zadarzhani-sa-dvama-mazhe-uchastvali-v-telefonna-izmama-v-dryanovo.html", "text": "Задържани са двама мъже, участвали в телефонна измама в Дряново. Това съобщиха от ОДМВР – Габрово. Работата по случая е започнала след получен на 21 октомври сигнал от 59-годишна жена от Дряново, че е станала жертва на измама. Престъплението е извършено по сценария „оказване на съдействие при провеждане на специализирана акция за залавяне на телефонни измамници“. Вярвайки, че подпомага полицейски действия, жената оставила дамската си чанта с 3 430 лева, 5 300 евро и златни накити на предварително посочено от извършителите място. Полицейските служители предприели незабавни оперативни и издирвателни действия и по-късно същия ден установили и задържали лицата, които взели плика с парите и бижутата – двама мъже (на 44 и 47 години) от Горна Оряховица. Ценностите са намерени и иззети. Мъжете са задържани за срок до 24 часа. По случая е образувано досъдебно производство.", "date": "2017.10.23", "title": "Габрово: Задържани са двама мъже, участвали в телефонна измама в Дряново"}
{"url": "http://www.focus-news.net/news/2017/10/23/2449457/reuters-yaponskiyat-premier-shte-tarsi-podkrepa-za-promyana-v-patsifistkata-konstitutsiya.html", "text": "Поощрен от категоричната си победа на парламентарните избори в Япония, премиерът Шиндзо Абе ще инициира реформа в пацифистката следвоенна конституция на Япония, но за да успее ще трябва да спечели подкрепата на разединената по този въпрос общественост, коментира Reuters. Изработената от американски експерти след Втората световна война конституция забранява поддържането на въоръжени сили, с изключение на „Сили за самозащита“, и не позволява участие във военни операции в чужбина.  \r\nПредварителните резултати сочат, партиите, подкрепящи поправките, печелят близо 80% от местата в долната камара на парламента. Малката Конституционна демократична партия на Япония остава най-голямата парламентарна група, противопоставяща се на предложените от Абе промени. Тя заема 54 места в 465-местния парламент. Окончателните резултати се очаква да бъдат обявени по-късно днес.\r\nАбе заяви, че ще търси подкрепата на останалите партии и че не настоява на по-рано заявената от него цел конституционната промяна да се реализира до 2020 г. „Спечелихме мнозинство от две-трети като управляващ блок, но за преразглеждане на конституцията трябва да се помъчим да постигнем широко съгласие с опозицията“, каза Абе на пресконференция в понеделник. „И тогава ще се целим да постигнем разбиране сред народа, така че да спечелим мнозинство на референдум“, добави японският премиер. Калина Жекова", "date": "2017.10.23", "title": "Reuters: Японският премиер ще търси подкрепа за промяна в пацифистката конституция"}
{"url": "http://www.focus-news.net/news/2017/10/23/2449458/dobrich-30-bezstopanstveni-zhivotni-sa-zaloveni-i-obezparaziteni-v-obshtinskiya-priyut-prez-posledniya-mesets-kastriranite-sa-24.html", "text": "Залавянето на проблемни  животни по сигнали на граждани и на немаркирани и некастрирани животни с цел ограничаване на популацията е акцент в работата на Общинския приют за безстопанствени животни. Това е посочено в отчетите за последните месеци от тази година, предаде кореспондентът на Радио „Фокус” – Варна. Местата, които основно посещават екипи, са жилищните квартали „Балик“, „Добротица“ и „Христо Ботев“, Околовръстният път, местностите „Лозята“ и „Гаази Баба“, Рилските блокове, бившия авиоград, централна градска част. През последния месец са заловени 30 животни, също толкова са обезпаразитени, ваксинирани за бяс са 15, кастрираните са 24. Няма чипирани и осиновени от граждани животни. Към края на месец септември в приюта се отглеждат 102 животни. \r\nЖулиета НИКОЛОВА", "date": "2017.10.23", "title": "Добрич: 30 безстопанствени животни са заловени и обезпаразитени в общинския приют през последния месец, кастрираните са 24"}
{"url": "http://www.focus-news.net/news/2017/10/23/2449459/shumen-ognestrelni-orazhiya-bez-nomera-i-modeli-sa-otkriti-v-kashta-v-selo-salmanovo.html", "text": "56-годишен мъж от Шумен е задържан за държане на огнестрелни оръжия, боеприпаси и взривни вещества. Около 09:30 часа на 20 октомври след проведени оперативни действия е предприето претърсване в частен дом в село Салманово. Това съобщиха от ОДМВР-Шумен. В помещение на къща, обитавана от 52-годишния С. Д. от Шумен са намерени различни огнестрелни оръжия без номера и модели. Открити са и взривни вещества. Последвало е претърсване на адрес в Шумен. За срок до 24 часа в полицейското управление за съпричастност към случая е задържан живущия на адреса П. П. /56г. /. Огнестрелните оръжия и взривните вещества са иззети от екип на СОБТ-Варна. Назначени са експертизи. Задържан за срок до 24 часа е и С. Д. / 52 г./. Случаят е докладван на прокурор от Районна прокуратура-Шумен. Образувано е досъдебно производство за извършено престъпление по чл. 339 ал. 1 от НК. С постановление на прокурор П. П. /56 г./ от Шумен е задържан за срок до 72 часа. Работата по документиране на престъплението продължава.", "date": "2017.10.23", "title": "Шумен: Огнестрелни оръжия без номера и модели са открити в къща в село Салманово"}
{"url": "http://www.focus-news.net/news/2017/10/23/2449460/ministar-nikolina-angelkova-okonchatelnite-vineno-kulinarni-destinatsii-shte-badat-obyaveni-v-sredata-na-2018-godina.html", "text": "Един от етапите на проекта „Сподели България” предвижда обсъждане на дестинациите с бранша, като предвиждаме 6 кръгли маси в страната, на които те да бъдат представени пред местния бизнес, организациите и общините. Това каза министърът на туризма Николина Ангелкова на представянето на съвместния с МЗХГ проект „Сподели България”, предаде репортер на Агенция „Фокус”. „Очакваме да получим подробни становища от бизнеса и да допълним и надградим разработените от нас предложения. Предвиждаме окончателните винено-кулинарни дестинации да бъдат обявени в средата на 2018 година”, обясни Ангелкова. По думите й, дестинациите ще бъдат дигитализирани и включени в платформата „Аз обичам България”, която бе създадена миналата година и рекламира 100-те национални туристическа обекта. \r\nИнициативата „Сподели България” има за цел развитие и популяризиране на т.нар. \"бавен туризъм\" – неговата концепция е свързана със запазването на традициите и културата, като се набляга на местната храна, виното и обичаите, обясни Ангелкова. По думите й у нас това е малко разпространен вид туризъм за разлика от някои европейски страни. \r\n„Обмисляме подготовката за спа дестинациите, които предстоят да бъдат разработени”, каза още министър Николина Ангелкова. \r\nИнна ПЕЙЧЕВА", "date": "2017.10.23", "title": "Министър Николина Ангелкова: Окончателните винено-кулинарни дестинации ще бъдат обявени в средата на 2018 година"}
{"url": "http://www.focus-news.net/news/2017/10/23/2449461/dobrich-zalesyavat-45-dka-s-novi-gori-v-regiona.html", "text": "Залесяват 45 дка с нови гори в Добричкия регион. Това съобщи Мина Сарова, специалист „Връзки с обществеността“ в Североизточно държавно предприятие – Шумен, което отговаря и за региона на Добрич, предаде кореспондентът на Радио „Фокус” – Варна. Държавно горско стопанство (ДГС) „Добрич“ ще се засади церови фиданки в землищата на град Добрич и селата Паскалево и Орлова могила. \r\n„В момента терените се подготвят за залесяването, като се почистват от дървесна и храстова растителност, а чрез механизирано изораване на почвата допълнително се създават благоприятни условия за развитието на фиданките”, посочва директорът на Държавно горско стопанство „Добрич” инж. Цанко Николов. Той информира още, че лесовъдите на стопанството организират и редица дейности, свързани с отглеждането на 70 дка широколистни горски култури в землищата на селата Дряновец, Врачанци и Поручик Гешаново. \r\n„За да се подпомогне растежът на младите дръвчета, се планира плевене и разрохкване на почвата в редовете, а където теренът позволява механизирано, ще се извършва дискуване и оран на почвата в междуредията. Това са трудоемки дейности, но са важна част от грижата за новосъздадените горски култури, които са на възраст до 3-5 години”, казва още  инж. Николов. Сред мероприятията, които стопанството предвижда в рамките на тази есен, е и така наеченото „осветление” в горски територии край селата Черна, Житница, Пчелник и Полковник Иваново. Чрез почистването на заглушаващата растителност от храсти и издънки лесовъдите осигуряват светлина и простор за развитието на несклопени широколистни култури. През тази година горското стопанство на площ от близо 500 дка, което е част от Североизточно държавно предприятие, извършва дейности по отглеждане на горски култури. \r\nЖулиета НИКОЛОВА", "date": "2017.10.23", "title": "Добрич: Залесяват 45 дка с нови гори в региона"}
{"url": "http://www.focus-news.net/news/2017/10/23/2449462/daily-sabah-turskata-armiya-e-likvidirala-45-chlenove-na-pkk-v-ramkite-na-operatsii-prez-poslednata-sedmitsa.html", "text": "Общо 45 членове на „Работническата партия на Кюрдистан“ (ПКК) са ликвидирани от турските сили за сигурност в рамките на 455 операции, проведени през последната седмица на територията на страната, съобщава вестник Daily Sabah.\r\nВ рамките на операциите, проведени от полицейски части и жандармери, са задържани 859 членове на ПКК и „Ислямска държава“, става ясно от съобщение на Министерството на вътрешните работи на Турция. \r\nВ операциите са унищожени 15 скривалища и пещери, използвани от терористите в провинциите Сиирт, Диарбекир, Ван, Хаккяри, Токат и Адъяман. Унищожени са 34 оръжия и 266 килограма експлозивни вещества, 18 ръчни гранати и 2 408 амуниции..Тереза Герова", "date": "2017.10.23", "title": "Daily Sabah: Турската армия е ликвидирала 45 членове на ПКК в рамките на операции през последната седмица"}
{"url": "http://www.focus-news.net/news/2017/10/23/2449463/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Продължава тенденцията на масова миграция на гръцки фирми и работещи на свободна практика към България и Кипър, където данъците и социалните осигуровки са значително по-ниски, в сравнение с тези Гърция, пише Kathimerini. \r\nПоследните официални данни показват, че в България са регистрирани 15 000 гръцки фирми и фрийлансъри, като броят им е отбелязал годишен ръст с 30% през първото полугодие. Според гръцкия заместник-министър на финансите Катерина Папанациу обаче, осем от десет гръцки компании регистрирани в България нямат дейност. \r\nВ Кипър увеличението за миналата година в сравнение с 2015 е 77%.\r\n*** Общо 45 членове на „Работническата партия на Кюрдистан“ (ПКК) са ликвидирани от турските сили за сигурност в рамките на 455 операции, проведени през последната седмица на територията на страната, съобщава вестник Daily Sabah.\r\nВ рамките на операциите, проведени от полицейски части и жандармери, са задържани 859 членове на ПКК и „Ислямска държава“, става ясно от съобщение на Министерството на вътрешните работи на Турция. \r\nВ операциите са унищожени 15 скривалища и пещери, използвани от терористите в провинциите Сиирт, Диарбекир, Ван, Хаккяри, Токат и Адъяман. Унищожени са 34 оръжия и 266 килограма експлозивни вещества, 18 ръчни гранати и 2 408 амуниции.\r\n*** Германия е един от най-значимите икономически партньори на Босна и Херцеговина. Това заяви министър-председателят на Босна и Херцеговина Денис Звиздич в рамките на среща с делегация на Комисията за икономически отношения с Източна Европа на Асоциацията на германската икономика, пише електронното издание The Sarajevo Times.\r\nЗвиздич информира германските бизнесмени за икономическата и политическата ситуация в страната и за приоритетите на правителството. Той подчерта напредъка, постигнат от Босна и Херцеговина по пътя на евроатлантическата интеграция, както и положителните показатели за икономическо развитие, реализирани през последните две години - резултат от предприетия процес на реформи.\r\nПремиерът подчерта, че Съветът на министрите непрекъснато работи за подобряване на бизнес средата и запознаване на чуждестранните инвеститори със сравнителните предимства на развиването на бизнес в страната. Той благодари на Германия, по-специално на канцлера Ангела Меркел, както и на германските бизнесмени за продължаване на подкрепата за евроатлантическата интеграции и икономическото развитие на Босна и Херцеговина, като подчерта, че Берлин е един от най-важните икономически партньори на Сараево.\r\n*** На Местните избори в „Косово и Метохия“ победи единството на сърбите, тези, които са разселени, които са водени от президента Александър Вучич. Това заяви председателят на партията „Единствена Сърбия“, след като бе обявена победа на подкрепяната от официален Белград партия „Сръбска листа“ в косовските общини с преобладаващо сръбско население, пише белградското електронно издание Telegraf.\r\nПартията \"Сръбска листа\" обяви победа на местните избори във всички общини с преобладаващо сръбско население в Косово.  Пред репортери, събрали се пред изборния щаб, лидерът на \"Сръбска листа\" и настоящ кмет на Косовска Митровица Горан Ракич заяви в неделя, че партията печели във всички десет общини със сръбско мнозинство в страната. \r\n\"Ще има втори кръг, но след четири години\", подчерта Ракич, който спечели още един мандат за кметското място в най-големия сръбски анклав в Косово. \r\nПрезидентът на Сърбия Александър Вучич приветства изборния успех на \"Сръбска листа\" в Косовска Митровица и поздрави партията за постигнатите резултати в изборите за местна власт в най-младата държава на Балканите. \r\n\"Победата на \"Сръбска листа\" е победа за Сърбия\", заяви на свой ред директорът на Канцеларията за Косово и Метохия в Белград Марко Джурич.\r\nПо данни на информационния портал Kossev \"Сръбска листа\" вече празнува победата с шампанско, фойерверки и духова музика на открито. \r\nМедии съобщават за изборна победа на кандидата на \"Сръбска листа\" в Звечан, Митровски окръг. Към момента обаче все още не се представят точни данни за резултатите от вота.\r\n***", "date": "2017.10.23", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/23/2449464/6578-ot-uchastnitsite-v-anketata-na-agentsiya-fokus-imat-po-skoro-negativni-ochakvaniya-ot-noviya-sastav-na-vss.html", "text": "273 души или 65.78% от участниците в анкетата на Агенция \"Фокус\" имат по-скоро негативни очаквания от новия състав на ВСС. Това показват данните от седмичната класация на медията. 64 души или 15.42% от гласувалите в допитването имат по-скоро положителни очаквания, а 78 от участниците или 18.8% нямат мнение.", "date": "2017.10.23", "title": "65.78% от участниците в анкетата на Агенция \"Фокус\" имат по-скоро негативни очаквания от новия състав на ВСС"}
{"url": "http://www.focus-news.net/news/2017/10/23/2449465/prof-asen-baltov-pirogov-nad-3000-detsa-se-priemat-i-nad-1800-operatsii-se-pravyat-godishno-v-obnovenite-klinika-po-detska-hirurgiya-i-speshno-priemno-otdelenie-za-detsa.html", "text": "Над 3000 деца се приемат и над 1800 операции се правят годишно в обновените Клиника по детска хирургия и Спешно приемно отделение за деца. Това каза пред журналисти изпълнителният директор на УМБАЛСМ \"Н.И.Пирогов\" проф. Асен Балтов на откриването на ремонтираната Клиника по детска хирургия и Спешното приемно отделение за деца, предаде репортер на Агенция „Фокус“. „Днес е един прекрасен и щастлив ден за „Пирогов“, защото един проект, който е на повече от 5 години, е приключен. Това е проектът, с който се заеха, отпуснаха пари за ремонт и апаратура на детска противошокова зала и след което бяха отпуснати допълнително от второто правителство на Бойко Борисов 2,9 млн. лв., с които бе направен ремонт на три етажа от детските клиники. Това, което виждате като украса и тази антистресова обстановка, е благодарение на Фондация „Америка аз България“ и спонсорите, които се обединиха в идеята, че децата заслужават една по-добра среда, защото всички знаете как изглеждат останалите болници в България“, заяви проф. Балтов. По думите му, когато едно дете влезе вътре, то независимо, че има болка, когато нещо му отвлече вниманието, това му помага дори да се чувства по-добре. „Над 3000 деца се приемат и над 1800 операции годишно се правят в тези обновени клиники. Тежкото за нас беше, че това трябваше да бъде извършено в движение. Нямахме право и възможност да спрем работата на тези детски отделения. „Пирогов“ не може да се разшири повече от това, но сме направили така, че да има оптимално възможност, даже да има разширение и да  бъдат поставяни допълнително легла, така че да могат и майките като придружители да бъдат в стаите с децата си, както и допълнително пациенти да бъдат поети“, допълни той и уточни, че е имало леко забавяне. „Бяхме обещали да бъде направено до 15 септември, но за съжаление понякога нещата не се случват така, както искаме. Слава Богу в рамките на един месец закъснение ние сме готови. Клиниките в момента са пълни – детско коремно, детско кърмаческо и детско  гръдно. Обстановката наистина е друга и по друг начин изглеждат хората. Ремонтът протече 7 месеца“, поясни проф. Балтов. Той допълни, че продължават ремонтите на още някои неща. „Отвън сградата има нужда от обновяване, но това ще бъде допълнително, важното е, че клиниките работят. Предстои и детската ортопедия да бъде ремонтирана“, каза още проф. Асен Балтов. \r\nЛюба АЛЕКСИЕВА", "date": "2017.10.23", "title": "Проф. Асен Балтов, „Пирогов“: Над 3000 деца се приемат и над 1800 операции се правят годишно в обновените Клиника по детска хирургия и Спешно приемно отделение за деца"}
{"url": "http://www.focus-news.net/news/2017/10/23/2449466/godishnata-ministerska-sreshta-es-zapadni-balkani-v-oblastta-na-pravosadieto-i-vatreshnite-raboti-v-ramkite-na-estonskoto-predsedatelstva-na-saveta-es-shte-se-provede-v-sofiya.html", "text": "Годишната министерска среща ЕС – Западни Балкани в областта на правосъдието и вътрешните работи в рамките на Естонското председателства на Съвета ЕС ще се проведе в София на 26 октомври и 27 октомври 2017 г. Това съобщиха от пресцентъра на Министерството на правосъдието. Сесиите на министрите на правосъдието ЕС – Западни Балкани ще се проведат на 26-ти (четвъртък). От 17,30 ч. ще се проведе пресконференция с участието на Вера Йоурова, еврокомисар по правосъдие, потребители и равнопоставеност на половете, Урмас Рейнсалу, министър на правосъдието на Естония, и Цецка Цачева, министър на правосъдието на България.", "date": "2017.10.23", "title": "Годишната министерска среща ЕС – Западни Балкани в областта на правосъдието и вътрешните работи в рамките на Естонското председателства на Съвета ЕС ще се проведе в София"}
{"url": "http://www.focus-news.net/news/2017/10/23/2449467/the-times-velikobritaniya-iska-oon-da-zameni-termina-bremenna-zhena-s-neutralnoto-ponyatie-bremenen-chovek.html", "text": "Британското правителство е поискало ООН да замени термина „бременна жена“ с неутралното понятие „бременен човек“, за да се избегне изключването на транссексуалните, съобщи The Times, като се позова на представител на министерството на външните работи на Кралството. „Решително подкрепяме правото на живот на бременните жени и поискахме от Комисията по правата на човека на ООН да не лишава от това право бременните транссексуални“, е заявил прессекретарят на ведомството. Лондон е предложил да бъдат внесени промени в Международния пакт за гражданските и политически права на ООН. Изданието посочва, че досега е имало два случая на бременност при транссексуални на Острова. \r\nБританското правителство обсъжда също възможността за промяна на пола в личните документи без медицинско потвърждение. През август Канада въведе трети пол в личните документи – неутрален. Калина Жекова", "date": "2017.10.23", "title": "The Times: Великобритания иска ООН да замени термина „бременна жена“ с неутралното понятие „бременен човек“"}
{"url": "http://www.focus-news.net/news/2017/10/23/2449468/kyustendil-dvizhenieto-po-pat-i-6-pernik-kyustendil-v-uchastaka-mezhdu-s-dragomirovo-i-s-yabalkovo-se-osashtestvyava-v-edna-lenta-poradi-razliv-na-gorivo-i-katastrofa-pri-s-tsarvenyano.html", "text": "Временно движението по път I-6 Перник - Кюстендил, в участъка между с. Драгомирово и с. Ябълково, се осъществява в една лента поради разлив на гориво и катастрофа в района на село Цървеняно. Това съобщиха от пресцентъра на Агенция \"Пътна инфраструктура\". Обходният маршрут в посока Кюстендил е: път Радомир - АМ \"Струма\" - път II-62 Дупница - Кюстендил. \r\nШофьорите трябва да се движат с повишено внимание и съобразена скорост, като спазват указанията на „Пътна Полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.23", "title": "Кюстендил: Движението по път I-6 Перник - Кюстендил, в участъка между с. Драгомирово и с. Ябълково, се осъществява в една лента поради разлив на гориво и катастрофа при с. Цървеняно"}
{"url": "http://www.focus-news.net/news/2017/10/23/2449469/bbc-katalunskite-vlasti-nyama-da-izpalnyavat-zapovedi-ot-madrid.html", "text": "Властите в испанския автономен регион Каталуния няма да изпълняват заповедите, дадени от централното правителство в Мадрид. Това заяви пред BBC говорителят на Департамента по външните работи на регионалното правителство в Каталуния.\r\nВ Барселона са категорични, че централното правителство действа против волята на каталунците. И докато испанският министър-председател Мариано Рахой обяви плановете за суспендиране на автономните права на региона, каталунските власти призовават към диалог.\r\nОчаква се по-късно в понеделник партиите в регионалния парламент да обсъдят на съвместна среща по-нататъшните си планове. Плановете на Мадрид ще бъдат гласувани в Сената в петък, припомнят от редакцията.Тереза Герова", "date": "2017.10.23", "title": "BBC: Каталунските власти „няма да изпълняват заповеди от Мадрид“"}
{"url": "http://www.focus-news.net/news/2017/10/23/2449470/ministar-nikolina-angelkova-vse-poveche-balgariya-se-tarsi-kato-destinatsiya-koyato-predlaga-kachestvo.html", "text": "За първите 8 месеца на годината имаме на 6,5 млн чуждестранни туристи, като ръстът спрямо миналата година е близо 8%. Това каза министърът на туризма Николина Ангелкова на представянето на съвместния с МЗХГ проект  „Сподели България”, предаде репортер на Агенция „Фокус”. Министър Ангелкова посочи, че чрез инициативата тези данни могат да бъдат подобрени. „В активния летен сезон броят на чуждестранните посещения в страната е над 4,3 млн туристи, като ръстът е около 6%, в сравнение с миналата година. За периода юни – септември очакваме броят на чуждестранните туристи, които са посетили нашата страна да достигне 5,3 млн, което отново ще бъде ръст от 6%, спрямо същите месеци от миналата година”, посочи Ангелкова. По думите й с още по-сериозни темпове се увеличават постъпленията от международен туризъм, като по информация на БНБ за първите 8 месеца на годината са отчетени над 5,2 млрд лева, което е близо 10% повече в сравнение с миналата година. \"А само за активния летен сезон – 3,7 млрд лева, което е ръст от близо 8%\", допълни тя. „Всичко това показва, че все повече България се търси като дестинация, която предлага качество. Вярваме, че именно по този начин, разработвайки допълнителни дестинации, като например културно-историческите, които стартирахме миналата година и където опитът показва, че откакто промотираме тези дестинации, с близо 50% се е покачил ръстът на посещенията на всеки един от обектите, така и се надяваме съвместната инициатива „Сподели България” да допринесе за насърчаване на туризма особено във вътрешността на страната”, каза още министър Николина Ангелкова. \r\nИнна ПЕЙЧЕВА", "date": "2017.10.23", "title": "Министър Николина Ангелкова: Все повече България се търси като дестинация, която предлага качество"}
{"url": "http://www.focus-news.net/news/2017/10/23/2449471/sport-grigor-dimitrov-shte-bade-shesti-postaven-v-osnovnata-shema-na-turnira-v-parizh.html", "text": "Григор Димитров ще бъде шести поставен в основната схема на турнира в „Ролекс Парис Мастърс“, който ще се проведе следващата седмица във френската столица.\r\nНай-добрият български тенисист ще започне участието си директно от втори кръг, където ще се изправи срещу непоставен състезател.\r\nГригор Димитров ще играе в турнира в Париж за шеста поредна година. То този момент той не е преминавал осминафиналите. Миналата година претърпя поражение от сръбския тенисист Новак Джокович, който отстрани първата ракета на България в мач от третия кръг на турнира.", "date": "2017.10.23", "title": "Спорт: Григор Димитров ще бъде шести поставен в основната схема на турнира в Париж"}
{"url": "http://www.focus-news.net/news/2017/10/23/2449472/pazardzhik-s-razpit-na-svideteli-prodalzhava-sadebnoto-zasedanie-po-deloto-sreshtu-kmeta-na-obshtina-septemvri-marin-rachev.html", "text": "С разпит на свидетели продължава съдебното заседание по делото срещу кмета на Община Септември Марин Рачев за укриване на данъци, предаде репортер на Радио „Фокус“ – Пазарджик. Първият от свидетелите – Георги Бончев е бил изпълнителен директор на дружеството „Автотранс 2002“ град Септември, стопанисващо бившия ДАП в града и автогарата. Съдът зададе въпроси на свидетеля, свързани с Договор за заем от 2004 година. Според договора цистерни на дружеството са били отдадени под наем на фирма, управлявана тогава от сегашния кмет на Община Септември Марин Рачев. Става дума за 29 цистерни и съхраняването в тях на горива и газ пропан-бутан. Свидетелят потвърди, че е подписал уведомително писмо до НАП за наличието на такъв договор, но не го е подписал и не си спомня съдържанието му. Освен това свидетелят не можа да си спомни какъв е и броят на цистерните, с които е разполагало дружеството, в чието управление той е участвал. По искане на прокуратурата на свидетеля Георги Бончев бе предявен въпросният договор, прочетени бяха отново и показанията, дадени от него във фазата на досъдебното производство, заради констатирани противоречия с казаното от него днес по време на съдебното заседание. На въпрос на защитата на Рачев за това какъв е общият брой цистерни, с които е разполагало дружеството през периода 2004 - 2006 година, свидетелят не можа да посочи конкретен брой, но уточни, че всички цистерни са били за дизелово гориво, бензин и масла. Бончев не можа да си спомни в базите на дружеството в град Септември и села от общината да е имало цистерни за пропан-бутан. Съдебното заседание продължава с разпита на останалите свидетели, сред които са счетоводителката на дружеството, кметът на Община Белово и сестрата на Марин Рачев.\r\nВаня НИКОЛОВА", "date": "2017.10.23", "title": "Пазарджик: С разпит на свидетели продължава съдебното заседание по делото срещу кмета на Община Септември Марин Рачев"}
{"url": "http://www.focus-news.net/news/2017/10/23/2449474/varna-patnicheskiyat-korab-goldan-ayris-akostira-na-morskata-gara-v-grada.html", "text": "Пътническият кораб „Голдън Айрис“ акостира рано тази сутрин на Морска гара – Варна, съобщиха от Пристанище \"Варна“. Забележителностите на града ще разгледат над 790 пасажери. Всички круизни туристи на борда на кораба са от държавата Израел. За нуждите на пасажерите се грижи 330-членен екипаж.\r\nПостроеният през 1977 г. 163-метров пътнически кораб ще остане във Варна два дни, след което ще отплава за Бургас. Съдът, плаващ под флага на Панама, извършва круиз в Черно море, а преди заставането си на Пристанище Варна е посетил румънския порт Констанца.", "date": "2017.10.23", "title": "Варна: Пътническият кораб „Голдън Айрис“ акостира на Морската гара в града"}
{"url": "http://www.focus-news.net/news/2017/10/23/2449475/korneliya-ninova-bsp-izgotvi-alternativen-byudzhet-v-saotvetstvie-s-programata-na-partiyata-i-predizbornata-si-platforma-i-ne-chakame-pravitelstveniya.html", "text": "БСП изготви алтернативен бюджет в съответствие с програмата на партията и предизборната си платформа и не чакаме  правителствения. Това каза лидерът на БСП Корнелия Нинова по време на представянето на проекта на бюджет за 2018 г., изготвен от БСП, предаде репортер на Агенция „Фокус“. „За пръв път правим нещо различно и като съдържание, и като технология по подготовка на бюджета. Ще започна с по-лесното – технологията. Досега БСП чакахме обикновено правителството да предложи бюджет, те го внасят в последния момент. Няма съществена обществена дискусия, приема се набързо в парламента и ние ги следваме, като между първо и второ четене правим свои предложения. Сега предложихме различен подход – да не чакаме правителствения бюджет, за да се приспособяваме към него, а да стъпим в изготвянето на нашия на две неща. Първото е да стъпим на програмата на партията и на предизборната си платформа, т.е. да предложим бюджет, който изпълнява нашите политики, а не чакаме политиките на ГЕРБ“, посочи Корнелия Нинова. Тя подчерта, че бюджетът не е алтернатива на числа, а на програми и политики, изразени чрез бюджета. „Малко като че ли прибързано и притеснено управляващите извадиха днес уж независими експерти да обясняват какъв алтернативен бюджет е това на нашия, след като нашият още не е публикуван. Това е популизъм. Такова твърдение отива на някои лаик, но не и на хора, които са правили бюджети“, поясни лидерът на БСП. Нинова заяви, че партията стъпва на тригодишната средносрочна прогнозна рамка, публикувана от правителството през месец юни.\r\nДеница КИТАНОВА", "date": "2017.10.23", "title": "Корнелия Нинова: БСП изготви алтернативен бюджет в съответствие с програмата на партията и предизборната си платформа и не чакаме  правителствения"}
{"url": "http://www.focus-news.net/news/2017/10/23/2449476/prof-plamen-pavlov-istorik-vmoro-e-sazdadena-zaradi-grabitelskiya-berlinski-dogovor-i-po-primera-na-vasil-levski.html", "text": "ВМОРО е създадена заради грабителския Берлински договор и като държава в държавата, по примера на организациите на Васил Левски преди Освобождението. Това каза историкът проф. Пламен Павлов в интервю за Агенция „Фокус“ по повод 124 години от създаването на Вътрешната македоно-одринска революционна организация (ВМОРО), които се навършват днес.\r\nТой обясни, че до създаването на организацията се стига, защото голяма част от българските земи остават неосвободени след 1878 г. „Не бива да забравяме на 3 март, когато празнуваме нашето Освобождение, че свобода са получили само част от българите – тези, чиито земи влизат в пределите на Княжество България и Източна Румелия. А в самия Берлински договор, който има грабителски характер и е много злокобен за нас, има един член 23, който задължава Османската империя да даде автономия на християнското население в тези земи, които остават под нейно владение. Така че, за да се стигне до създаване на вътрешната организация, това е следствие най-вече от грабителския Берлински договор“, каза още историкът.\r\nПроф. Павлов припомни, че целта на организацията е била да вербува съмишленици така, както са правили Васил Левски и другарите му. „В квартирата на Иван Хаджиниколов се събират шестима българи интелектуалци – това са Дамян Груев (виден български възрожденец от Биволско), д-р Христо Татарчев (лекар в българската мъжка гимназия в Солун), Петър Попарсов (учител в същата гимназия), Христо Батанджиев (секретар на митрополията в Солун), Антон Димитров (също учител в гимназията). Тоест, както виждаме вътрешната организация е продукт на българската образователна традиция – така, както беше и преди Освобождението. Нека да припомним, че в комитета на Левски членуват учителите, свещениците и местните първенци – абсолютно същото е и във ВМОРО“, обясни той.\r\nИсторикът припомни и за една позабравена книга – \"Изповедта на един македонски четник\" на американския журналист от датски произход Алберт Сониксен, където може да се види как реално действа тази организация и какво е влиянието на нейните местни войводи – Лука Иванов във Воденско, Апостол Войвода във Вардарско, Сава Михайлов, Сугарев и др. „Там виждаме панорама на хора, които днес в известна степен сме позабравили, но които са представители не само на революционен, но и на интелектуален елит. Това са едни хора, които са много добре запознати с международната обстановка и знаят езици. Просто ВМОРО не е само една военна организация, каквото е основното й предназначение, но тя е и школа за патриотизъм, която се стреми да гарантира развитието на местното българско общество в Македония и Одринско“, обясни проф. Павлов.\r\nЦветилена СИМЕОНОВА", "date": "2017.10.23", "title": "Проф. Пламен Павлов, историк: ВМОРО е създадена заради грабителския Берлински договор и по примера на Васил Левски"}
{"url": "http://www.focus-news.net/news/2017/10/23/2449477/krasimira-georgieva-inspektsiya-po-truda-burgas-shte-zasilim-kontrola-v-sektor-stroitelstvo.html", "text": "Ще се засили контролът в сектор „Строителство“. Това обяви на пресконференция днес Красимира Георгиева от Инспекцията по труда - Бургас, предаде кореспондент на Радио „Фокус“. “Има много обекти, които се санират в Бургас, така че контролът ще бъде насочен към строителните обекти и ще се следи спазването на законодателството по отношение на осигуряване на условията за работа, тъй като в този отрасъл често се случват инциденти“, каза още Георгиева. По думите ѝ в края на сезона традиционно започват да постъпват множество сигнали за неизплащане на трудовите възнаграждения.\r\nЗа първото деветмесечие са извършени 1 877 проверки, от които 441 са във връзка с изпълнение на дадени предписания, а 262 - по сигнали или искания от граждани. През септември са се извършвали проверки на земеделските производители за сключването на еднодневните трудови договори. Откритите нарушения са 7 455. Съставените актове са 578, като най-голям е броят за неспазване на трудовото законодателство - 212.\r\nЗа периода от 1 януари до 30 септември тази година Дирекция „Инспекция по труда“ - Бургас е предоставила 8 000 еднодневни трудови договори, като върнатите образци са 584. От началото на тази година са регистрирани 637 чужденци. За същия период са постъпили 2390 искания за разрешение за работа на непълнолетни лица.\r\nМария РУСЕВА", "date": "2017.10.23", "title": "Красимира Георгиева, Инспекция по труда - Бургас: Ще засилим контрола в сектор „Строителство“"}
{"url": "http://www.focus-news.net/news/2017/10/23/2449478/afp-katalunska-partiya-zaplashva-s-grazhdansko-nepodchinenie.html", "text": "Крайно-лява каталунска партия заплаши с гражданско неподчинение, ако Испания разпусне регионалното правителство, предаде AFP. Партията \"Кандидатура за народно единство\" (CUP), която е ключов партньор в управляващата в региона коалиция, определи плановете на Мадрид като „най-голямата агресия“ срещу хората в Каталуния от диктатурата на Франсиско Франко насам. „Тази агресия ще получи отговор във формата на солидно гражданско неподчинение“, се казва в изявление на партията, в което се уточнява, че подробностите около протестните действия, които планира, ще бъдат разкрити по-късно тази седмица. \r\nВ събота половин милион каталунци излязоха по улиците на Барселона, разгневени от решението на испанското правителство да освободи от длъжност лидера на областта Карлес Пучдемон и неговите подчинени. Калина Жекова", "date": "2017.10.23", "title": "AFP: Каталунска партия заплашва с гражданско неподчинение"}
{"url": "http://www.focus-news.net/news/2017/10/23/2449479/sliven-dvudnevna-kampaniya-za-sabirane-na-opasni-bitovi-otpadatsi-se-provezhda-v-grada.html", "text": "Двудневна кампания за събиране на опасни битови отпадъци започна в Сливен. Това съобщиха от Община Сливен. Живак и живачни термометри и ампули, прекъсвачи, живак, лакове и бояджийски материали – бои, лакове, разредители и разтворители за боя, терпентин и др., домакински препарати и химикали – почистващи препарати, белина, дезинфектанти, дезодоранти, киселини, основи, реактиви и други, мастила и замърсени опаковки – опаковки, съдържащи опасни вещества, негодни препарати за растителна защита – пестициди и фармацевтични продукти – лекарства с изтекъл срок на годност ще бъдат събирани в един мобилен пункт. Кампанията се провежда днес и утре от 10.00 до 16.00 часа до Битака.\r\nВключването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата за отпадъци.", "date": "2017.10.23", "title": "Сливен: Двудневна кампания за събиране на опасни битови отпадъци се провежда в града"}
{"url": "http://www.focus-news.net/news/2017/10/23/2449480/plovdiv-politsiyata-razsledva-pozhar-s-shteti-za-okolo-20-000-leva-v-selskostopanski-dvor-v-selo-kaloyanovo.html", "text": "Пожар с щети за около 20 000 лева разследват служители на Районно управление на МВР – Хисаря. Това съобщиха от ОДМВР-Пловдив. Досъдебното производство е образувано по сигнал от неделя – около 2 часа на тел. 112 било съобщено, че в селскостопански двор в село Калояново горят 500 бали фураж, собственост на 62-годишен мъж. Местопроизшествието е запазено и посетено от дежурна оперативна група. Извършен е оглед. Причините и обстоятелствата около запалването са в процес на изясняване.", "date": "2017.10.23", "title": "Пловдив: Полицията разследва пожар с щети за около 20 000 лева в селскостопански двор в село Калояново"}
{"url": "http://www.focus-news.net/news/2017/10/23/2449481/kyustendil-izvarshva-se-pochistvane-na-patnata-nastilka-v-konyavskata-planina-zaradi-razlyato-gorivo.html", "text": "Извършва се почистване на пътната настилка в Конявската планина заради разлято гориво. Това каза за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ почистването се извършва от екипи на фирмата за пътно поддържане. „При отстраняване на аварирал товарен автомобил на пътното платно е разлята течност, което в комбинация с лекия дъжд е довело до хлъзгавост и превръщането на участъка в рисков”, каза Катя Табачка. Водачите на моторни превозни средства използват обходен маршрут. В района е възникнал пътен инцидент с лек автомобил, чиито водач е транспортиран за преглед в болницата в Кюстендил.\r\nВенцеслав ИЛЧЕВ", "date": "2017.10.23", "title": "Кюстендил: Извършва се почистване на пътната настилка в Конявската планина заради разлято гориво"}
{"url": "http://www.focus-news.net/news/2017/10/23/2449482/korneliya-ninova-nashiyat-byudzhet-e-na-promyanata-na-modelite-iskame-otpadane-na-printsipa-parite-sledvat-uchenika-i-bolnitsite-da-ne-sa-targovski-druzhestva.html", "text": "В бюджета от БСП предлагаме отстраняване на причините за проблемите – искаме отпадане на принципа „парите следват ученика“ и болниците да не са търговски дружества. Това каза лидерът на БСП Корнелия Нинова по време на представяне на проекта на бюджет за 2018 г., изготвен от БСП, предаде репортер на Агенция „Фокус“. „Нашият бюджет е бюджет на промяната на моделите“, каза тя. По думите ѝ досега например са се наливали милиарди в здравеопазването години наред, милиони в образованието, но здравеопазването не става по-добро, а все повече деца напускат училище и се закриват училища. „Значи този модел не работи. Да наливаш пари и да виждаш, че резултатът е обратен. Ето защо ние подходихме по различен начин. В този бюджет предлагаме не лечение на последиците, а отстраняване на причините за проблема“,  подчерта лидерът на БСП. „Имаме няколко приоритета“, каза Нинова. Сред тях тя посочи здравеопазването. „Колкото и пари да наливаме там, виждате ефектът какъв е“, коментира тя.„Причината е в модела – болниците да са търговски дружества. Затова в нашия бюджет предлагаме смяната на този модел и болниците вече да не са търговски дружества, а да са регистрирани по Закона за лечебните заведения“, обясни лидерът на БСП. „Образованието ни е втори приоритет. Приветстваме повече пари за образование и за увеличение на заплатите на учителите, но за нас това също не решава проблемите в образованието. Няма да спре закриването на малките училища, в малките общини няма да увеличи децата, които да се образоват и няма да подобри качеството на образованието. Проблемът за нас е също в сбъркания модел – парите следват ученика. Ето защо в нашия бюджет и в политиките, които сме заложили, предлагаме отмяната на този модел. Да не мислим първо как парите ще ги вържем в бюджета на едно училища, а след това за качеството на образованието“, заяви лидерът на БСП. \r\nПо думите ѝ принудени от тази система директорите на училищата водят на списък на статистика ученици, които не ходят на училища, за да не се закрие училището им. \r\nДеница КИТАНОВА", "date": "2017.10.23", "title": "Корнелия Нинова: Нашият бюджет е на промяната на моделите – искаме отпадане на принципа „парите следват ученика“ и болниците да не са търговски дружества"}
{"url": "http://www.focus-news.net/news/2017/10/23/2449483/burgas-podnovyava-se-rabotata-na-klinichnata-laboratoriya-kam-mbal-pomorie.html", "text": "От днес се подновява работата на Клиничната лаборатория към МБАЛ - Поморие, което даде основание на управителя на болницата д-р Караилиева да издаде заповед за възстановяване приема на пациенти в лечебното заведение. Това съобщиха от пресцентъра на Община Поморие. „Отделенията започват приема в 12.00 часа, защото ни е нужно технологично време за оформяне на необходимите документи, а не желаем да губим цял ден преди да започнем работа с пациенти”, коментира д-р Караилиева. \r\nОтварянето на болницата за пациенти е в резултат на няколкодневно търсене на решение от страна на кмета Иван Алексиев и от ръководството на МБАЛ  и след дълги часове на разговори за бъдещето на болницата. Над 4 000 са събраните подписи в нейна защита, като подкрепа се очаква и от общините Несебър и Руен.\r\n„Искрено благодаря на съгражданите ми за оказаната подкрепа, която ме задължава, но и стимулира занапред. Самочувствието, че зад мен, в тази борба, стоят хиляди хора ми дава надежда, че пътят пред нас, макар и труден, е верният. Но най-вече благодаря на лекарите и персонала на болницата, защото те отново направиха компромис със себе си в името на нашата обща кауза. Благодаря!”, каза кметът Алексиев, като за пореден път изрази разочарованието си от здравната ни система и от отказа на здравния министър да прояви съпричастност и разбиране в този критичен за поморийци момент.", "date": "2017.10.23", "title": "Бургас: Подновява се работата на Клиничната лаборатория към МБАЛ - Поморие"}
{"url": "http://www.focus-news.net/news/2017/10/23/2449484/reuters-karles-puchdemon-shte-zagubi-vsichkite-si-politicheski-pravomoshtiya-sled-kato-senatatat-odobri-nalagane-na-pryako-upravlenie-v-kataluniya.html", "text": "Регионалният лидер на Каталония Карлс Пучдемон ще загуби всичките си политически правомощия, включително получаването на заплата, след като Сенатът одобри задействането на член 155 от Конституцията, предвиждащ суспендиране на автономните права на региона, предава Reuters.\r\nСлед гласуването в Сената, което ще се проведе в петък, Мадрид ще получи право да назначи временен представител, който да управлява региона, заяви в интервю  Сорая Саен де Сантамария, вицепремиер на Испания.Тереза Герова", "date": "2017.10.23", "title": "Reuters: Карлес Пучдемон ще загуби всичките си политически правомощия, след като Сенататът одобри налагане на пряко управление в Каталуния"}
{"url": "http://www.focus-news.net/news/2017/10/23/2449485/varna-blizo-45-km-republikanski-patishta-se-rehabilitirat-na-teritoriyata-na-oblastta-po-op-regioni-v-rastezh.html", "text": "По Оперативна програма „Региони в растеж“ 2014 - 2020 година на територията на област Варна се рехабилитират близо 45 км републикански пътища. Това съобщиха за Радио „Фокус“ – Варна от пресцентъра на Агенция „Пътна инфраструктура“. Работи се по 15.5 км от път ІІ-29 Варна – Добрич и над 29 км от път III-904 Старо Оряхово – Гроздьово – Провадия. Със средства от оперативната програма основно се ремонтират над 30 км от второкласния път Варна – Добрич, който е най-кратката връзка между Румъния с курортите по българското Черноморие и свързва Добрич и Варна. Част от тях са на територията на област Варна, а останалите в област Добрич. Третокласният път III-904 Старо Оряхово – Гроздьово – Провадия има важно стопанско значение за региона, осигурява пряка връзка на населените места от Североизточна България с Южното Черноморие. С основния му ремонт ще се осигури бърз транспортен достъп на жителите на близките населени места с административните центрове гр. Провадия и гр. Долни чифлик, с път I-9 Варна - Бургас и АМ „Хемус”. Строително-монтажните дейности на тези обекти започнаха през лятото и ще продължат и през следващата година, уточниха от агенцията.\r\nМарияна ВАЛЕНТИНОВА", "date": "2017.10.23", "title": "Варна: Близо 45 км републикански пътища се рехабилитират на територията на областта по ОП „Региони в растеж“"}
{"url": "http://www.focus-news.net/news/2017/10/23/2449486/plovdiv-38-godishen-nepravosposoben-motsikletist-e-s-opasnost-za-zhivota-sled-kato-se-e-blasnal-v-elektricheski-stalb-na-podbalkanskiya-pat-pri-razklona-za-selo-kurtovo.html", "text": "Неправоспособен моциклетист е с опасност за живота след пътен инцидент, станал в събота. Това съобщиха от ОДМВР-Пловдив. Произшествието е станало около 18.10 часа на Подбалканския път при разклона за село Куртово. По предварителни данни, 38-годишен жител на селото е управлявал мотоциклет “Ямаха” без регистрационни табели и поради загуба на контрол се е блъснал в електрически стълб вдясно извън пътя. Мъжът е настанен в пловдивска болница в тежко състояние. Взета му е кръвна проба за алкохол. По случая е образувано досъдебно производство.", "date": "2017.10.23", "title": "Пловдив: 38-годишен неправоспособен моциклетист е с опасност за живота, след като се е блъснал в електрически стълб на Подбалканския път при разклона за село Куртово"}
{"url": "http://www.focus-news.net/news/2017/10/23/2449487/burgas-okolo-500-chuzhdestranni-rabotnitsi-sa-naeti-prez-letniya-sezon-po-yuzhnoto-chernomorie.html", "text": "Около 500 чуждестранни работници са наети през летния сезон по Южното Черноморие. Това каза на пресконференция днес Пенка Кирилова, директор на Регионалната служба по заетостта - Бургас, предаде кореспондент на Радио „Фокус“. Преобладаващи са работниците от Украйна и Молдова. Общо 68 работодатели са подали заявления за наемане на работници от трети страни. Кирилова добави, че от 1 септември е започнала работата на сформиран мобилен екип за посредничество между работодатели и работници на територията на Бургас, Ямбол и Сливен. Извършени са над 40 посещения и  са определени над 100 ключови работодатели, а обявените и вече заети работни места са над 250.\r\nЖивко Янакиев, директор на „Бюрото по труда“ - Бургас съобщи, че за месец септември регистрираните в Дирекция „Бюро по труда“ - Бургас са 3 375. Спрямо предходния месец има увеличение от 155 души. Новорегистрираните безработни лица са 902, а започналите работа са 410 души, предимно в сферата на образованието. Заявените свободни работни места на първичния пазар на труда са 436, а към момента има 304 свободни работни места. Търсят се най-вече строителни работници, медицински специалисти, технически специалисти. Средномесечно за първите девет месеца безработните лица са 1 094 души спрямо 2016 година.\r\nМария РУСЕВА", "date": "2017.10.23", "title": "Бургас: Около 500 чуждестранни работници са наети през летния сезон по Южното Черноморие"}
{"url": "http://www.focus-news.net/news/2017/10/23/2449488/korneliya-ninova-bsp-predlaga-neoblagaem-minimum-progresiven-danak-za-fizicheskite-litsa-i-uvelichenie-na-danak-divident.html", "text": "БСП предлага необлагаем минимум, прогресивен данък за физическите лица и промяна в данък дивидент. Това каза лидерът на БСП Корнелия Нинова по време на представяне на проекта на бюджет за 2018 г.,изготвен от БСП, предаде репортер на Агенция „Фокус“. „Третият ни акцент в бюджета е доходи. Какви според нас са проблемите там - огромната бедност и неравенства. Една малка част българи са с много високи доходи и една все по-голяма с ниски доходи. Бедността се увеличава, милиони хора живеят на границата на бедността. Как да се решава този проблем? Също приветстваме увеличението на минималната пенсия и на минималната заплата, но с увеличение 40 лв. на минималната пенсия и 50 лв. на минималната заплата ще решим ли проблема с бедността и с неравенствата – не. Справедливо ли е тези хора, близо над 2 млн. да получават по 40 лв., по 50 лв. увеличение, а политическите кабинети и заместник-министрите да получават над 600 до 2000 лв.? Не, не е справедливо. Това отваря ножицата на неравенствата, а не я намалява. Ето защо предлагаме коренно различна данъчна система и данъчно облагане, резултатът от което ще е необлагаем минимум и прогресивен данък за физическите лица. От това 2, 850 млн. работещи българи ще плащат по-малко данък отколкото досега“, коментира Нинова.\r\n„Не променяме корпоративния данък на фирмите“, каза лидерът на БСП. Тя посочи, че партията предлага той да остане 10%, но предлага промяна в данък дивидент. По думите ѝ не е справедливо следното – един работещ българин плаща 10% данък върху доходите си, а един българин, който има фирма, т.е. бизнесмен, не си изплаща заплата, а си я изписва през дивидент от фирмата и плаща 5% за същите доходи. „Е,справедливо ли е това? Ето защо, заставайки на страната на работещите българи, ние предлагаме увеличението на данък дивидент от 5 да стане 10%, толкова колкото плаща един работник за заплатата си“, посочи лидерът на БСП. \r\nСпоред нея данъчната реформа на БСП може да доведе реално до увеличаването на доходите, които не зависят от благоволението на едно или друго правителство. \r\nДеница КИТАНОВА", "date": "2017.10.23", "title": "Корнелия Нинова: БСП предлага необлагаем минимум, прогресивен данък за физическите лица и увеличение на данък дивидент"}
{"url": "http://www.focus-news.net/news/2017/10/23/2449489/mehanizirano-i-rachno-metene-na-lista-se-izvarshva-vav-vsichki-rayoni-na-sofiya.html", "text": "Продължава почистването на падналите есенни листа в София, като екипите, ангажирани с дейностите извършват метене на тротоари, улици и булеварди във всички райони на града. Това съобщиха от пресцентъра на Столична община. Дейностите са възложени по график и се изпълняват превантивно с цел осигуряване на чистотата на пътните платна и дъждоприемните шахти. Ежедневно почистването на шумата се извършва механизирано с мотометачки и ръчно и приоритетно работата започва от улици и булеварди, по които се движи обществения транспорт, след 9.00 часа се навлиза в по-малките квартални улици. Дейностите се контролират от екипи на Столичен инспекторат. \r\nСъбраната шума се транспортира до инсталацията за зелени отпадъци в \"Ханбогров\", където се преработва в компост, предназначен за обогатяване на паркове и градини. \r\nВъв връзка с прогнозата за валежи и жълт код за София районите администрации осигуряват дежурни. Пет екипа на Дирекция \"Аварийна помощ и превенция\" извършват обходи и реагират на сигнали. \r\nСтолична община изпълнява и \"Програма за планово почистване на речните корита\". Към момента са почистени 114 бр. участъци от речни корита, дерета и отводнителни канали с обща дължина над 66 км. Почистени са речни корита на територията на почти всички районни администрации, в т.ч.\"Възраждане\", \"Оборище\", \"Красно село\", \"Изгрев\", \"Нови Искър\", \"Кремиковци\", \"Панчарево\", \"Банкя\", \"Връбница\",\"Лозенец\". Успоредно с това са почистени и 5 км от река Искър - от Летище София - до Чепинско шосе.\r\nДо края на месец ноември, предстои почистването на още 40 бр. участъци с обща дължина 29 км. Осигурява се проводимостта на реките. Предстои да се работи основно в райони \"Витоша\", \"Триадица\", \"Овча купел\", \"Подуяне\" и \"Студентски\".\r\nОсигурява се и проводимостта на 500 метровите участъци след язовирните стени на язовирите общинска собственост. Създадена е организация за следене на водното ниво и контролираното изпускане на водни обеми.", "date": "2017.10.23", "title": "Механизирано и ръчно метене на листа се извършва във всички райони на София"}
{"url": "http://www.focus-news.net/news/2017/10/23/2449490/afp-nay-malko-9-dushi-sa-zaginali-pri-napadenie-na-al-kayda-sreshtu-voenna-baza-v-yemen.html", "text": "Най-малко 9 души, сред които четирима военнослужещи, са загинали при нападение на „Ал Кайда“ срещу военна база в южната йеменска провинция Абиян, предаде AFP. Нападателите са спрели автомобил с експлозиви пред входа на военната база, след което от него са излезли четирима опасани с експлозиви мъже. Те са били ликвидирани, преди да успеят да детонират взривните устройства. След това автомобилът се е взривил пред базата, при което е загинал шофьорът и четирима военнослужещи от подкрепяният от Обединените арабски емирства контингент в йеменската армия. При атаката са ранени и девет войници. Калина Жекова", "date": "2017.10.23", "title": "AFP: Най-малко 9 души са загинали при нападение на „Ал Кайда“ срещу военна база в Йемен"}
{"url": "http://www.focus-news.net/news/2017/10/23/2449491/pregled-na-mezhdunarodnite-novini-do-13-chasa-agentsiya-fokus.html", "text": "Продължава тенденцията на масова миграция на гръцки фирми и работещи на свободна практика към България и Кипър, където данъците и социалните осигуровки са значително по-ниски, в сравнение с тези Гърция, пише Kathimerini. \r\nПоследните официални данни показват, че в България са регистрирани 15 000 гръцки фирми и фрийлансъри, като броят им е отбелязал годишен ръст с 30% през първото полугодие. Според гръцкия заместник-министър на финансите Катерина Папанациу обаче, осем от десет гръцки компании регистрирани в България нямат дейност. \r\nВ Кипър увеличението за миналата година в сравнение с 2015 е 77%.\r\n*** На Местните избори в „Косово и Метохия“ победи единството на сърбите, тези, които са разселени, които са водени от президента Александър Вучич. Това заяви председателят на партията „Единствена Сърбия“, след като бе обявена победа на подкрепяната от официален Белград партия „Сръбска листа“ в косовските общини с преобладаващо сръбско население.\r\nПартията \"Сръбска листа\" обяви победа на местните избори във всички общини с преобладаващо сръбско население в Косово.  Пред репортери, събрали се пред изборния щаб, лидерът на \"Сръбска листа\" и настоящ кмет на Косовска Митровица Горан Ракич заяви в неделя, че партията печели във всички десет общини със сръбско мнозинство в страната. \r\n\"Ще има втори кръг, но след четири години\", подчерта Ракич, който спечели още един мандат за кметското място в най-големия сръбски анклав в Косово. \r\nПрезидентът на Сърбия Александър Вучич приветства изборния успех на \"Сръбска листа\" в Косовска Митровица и поздрави партията за постигнатите резултати в изборите за местна власт в най-младата държава на Балканите. \r\n\"Победата на \"Сръбска листа\" е победа за Сърбия\", заяви на свой ред директорът на Канцеларията за Косово и Метохия в Белград Марко Джурич.\r\nПо данни на информационния портал Kossev \"Сръбска листа\" вече празнува победата с шампанско, фойерверки и духова музика на открито. \r\nМедии съобщават за изборна победа на кандидата на \"Сръбска листа\" в Звечан, Митровски окръг. Към момента обаче все още не се представят точни данни за резултатите от вота.\r\n*** Регионалният лидер на Каталония Карлс Пучдемон ще загуби всичките си политически правомощия, включително получаването на заплата, след като Сенатът одобри задействането на член 155 от Конституцията, предвиждащ суспендиране на автономните права на региона.\r\nСлед гласуването в Сената, което ще се проведе в петък, Мадрид ще получи право да назначи временен представител, който да управлява региона, заяви в интервю  Сорая Саен де Сантамария, вицепремиер на Испания.\r\n*** Властите в испанския автономен регион Каталуния няма да изпълняват заповедите, дадени от централното правителство в Мадрид. Това заяви говорителят на Департамента по външните работи на регионалното правителство в Каталуния.\r\nВ Барселона са категорични, че централното правителство действа против волята на каталунците. И докато испанският министър-председател Мариано Рахой обяви плановете за суспендиране на автономните права на региона, каталунските власти призовават към диалог.\r\nОчаква се по-късно в понеделник партиите в регионалния парламент да обсъдят на съвместна среща по-нататъшните си планове. Плановете на Мадрид ще бъдат гласувани в Сената в петък, припомнят от редакцията.\r\n*** В последните три седмици близкоизточната радикална групировка „Ислямска държава“ е екзекутирала 116 души, заподозрени в сътрудничество със сирийския режим в Ал Кариатен.\r\n„За период от 20 дни „Ислямска държава“ е екзекутирала 116 цивилни граждани, обвинявайки ги в сътрудничество със силите на режима\", заяви директорът на базираната в Лондон правозащитна организация Сирийска обсерватория за правата на човека.\r\n*** „Зелените“ в Германия поставиха условие за съставянето на „ямайска“ коалиция със Съюза (ХДС/ХСС) и Свободната демократическа партия (СвДП).\r\nПартията на Джем Йоздемир настоя за назначаването на двама заместници на канцлера. „Зелените и СвДП ще трябва да координират правителствената работа. Това може да се осъществи само с три партньора в Канцеларията на канцлера“, отбеляза Михаел Келнер, генерален секретар на партията. \r\nЗа назначаването на втори вицеканцлер обаче ще бъдат необходими промени в Основния закон на ФРГ, подчертават от редакцията.\r\n***Тайфунът „Лан“ отне живота на петима души в Япония, 85 души са ранени. Над 81 хиляди жители на префектура Фукушима са получили нареждане за извънредна евакуация заради опасност от наводнения. Проливните дъждове продължават на значителна част на японска територия, като в някои райони на остров Хоншу за последните 72 часа са паднали 800 мм валежи. \r\nВ същото време нарушеното железопътно и въздушно движение постепенно се възстановява.\r\n*** Около 200 военнослужещи в Бундесвера са класифицирани от военното контраразузнаване на ФРГ като десни екстремисти.\r\nСъответната информация е представена в документ от Министерството на отбраната, даден в отговор на официално запитване от страна на партията „Зелени“. Съответните данни обхващат периода след 2008 г. насам.\r\nИрене Михалич, говорител на парламентарната фракция на „Зелени“ по вътрешнополитически въпроси, коментира „сериозния мащаб“ на проблема. Тя настоя за редовно информиране на Бундестага за „екстремисткия фон в германската армия“, особено за „лица, стратегии, мрежи“.\r\n„Нуждаем се от редовно представяне на информация за екстремистките дейности в Бундесвера“, категорична бе Михалич.\r\n***", "date": "2017.10.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/23/2449492/blagoevgrad-dvizhenieto-po-pat-ii-19-bansko-gotse-delchev-v-uchastaka-mezhdu-selo-mesta-i-selo-bukovo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път II-19 Банско – Гоце Делчев, в участъка между село Места и село Буково, се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.23", "title": "Благоевград: Движението по път II-19 Банско – Гоце Делчев, в участъка между село Места и село Буково, се осъществява в една лента поради пътнотранспортно произшествие"}
{"url": "http://www.focus-news.net/news/2017/10/23/2449493/glavniyat-sekretar-na-mvr-gl-komisar-mladen-marinov-provede-sreshta-s-direktora-na-tsentara-za-skrining-na-teroristi-na-sasht.html", "text": "Главният секретар на МВР проведе среща с директора на Центъра за скрининг на терористи на САЩ. Срещата бе проведена в рамките на участието на гл. комисар Младен Маринов в конференция на Международната асоциация на полицейските началници. Това съобщиха от пресцентъра на МВР. През втория ден на участие в годишната конференция на Международната асоциация на полицейските началници (IACP), провеждаща се в град Филаделфия, САЩ, професионалното ръководство на МВР на Република България продължи с провеждането на предварително плануваните експертни срещи. \r\nГлавният секретар на МВР главен комисар Младен Маринов и директорът на ГДНП главен комисар Христо Терзийски проведоха двустранна работна среща с директора на Центъра за скрининг на терористи на САЩ Чарлз Кейбъл и заместник-директора Тимоти Грох. \r\nПо време на срещата бяха обсъдени съвместни проекти за противодействие на тероризма в контекста на предстоящото европредседателство на България. Дискутираха се конкретни мерки и действия за опазване сигурността на гражданите, както на България, така и на Европа и САЩ от задаващите се световни терористични заплахи. Директор Кейбъл запозна главен комисар Маринов и главен комисар Терзийски с актуалното състояние и динамично развиващите се процеси в световен мащаб по линия на борбата срещу тероризма. \r\nЦентърът за скрининг на терористи (ЦСТ) е подразделение на ФБР, което администрира информацията, събирана от местните, щатските и федералните американски правоохранителни органи, както и от чуждестранни партньори, с които имат постигнати договорености. \r\nДиректорът на „Центъра за скрининг на терористи“ е с ранг заместник – директор на ФБР. \r\nСъздаден след събитията на 11 септември 2001г., ЦСТ поддържа централизирания списък на правителството на САЩ с данни за терористи. Подпомага американските правоохранителни агенции и своите международни партньори да идентифицират със сигурност известни или заподозрени терористи. \r\nЦентърът има амбиция да се превърне в глобален орган за скрининг и идентифициране на известни и заподозрени терористи.", "date": "2017.10.23", "title": "Главният секретар на МВР гл. комисар Младен Маринов проведе среща с директора на Центъра за скрининг на терористи на САЩ"}
{"url": "http://www.focus-news.net/news/2017/10/23/2449494/ministar-lilyana-pavlova-balgariya-shte-raboti-za-po-sigurni-granitsi-na-es.html", "text": "В резултат на българското председателство на Съвета на ЕС трябва да имаме единна, силна, дигитална Европа. Това заяви министър Лиляна Павлова по време на дискусия \"Българските идеи за Европа: диалог между неправителствения сектор и правителството\", предаде Нова телевизия. Министър Павлова подчерта, че по време на председателството страната ни ще работи за повишаване на сигурността на гражданите в Европейския съюз, укрепване на контрола по границите и по-ефективно управление на миграционните процеси.\r\nПрезидентът Росен Плевнелиев пък призова към вътрешнополитическа сплотеност и се обърна директно към наследника си Румен Радев.\r\n„Знам, че организационно ще се справим. Ще ми се и политически да се справим. Затова моят апел към всички, включително и към Румен Радев, е да се обединим, за да може в следващите месеци да покажем най-доброто от България в рамките на това председателство”, заяви Плевнелиев.", "date": "2017.10.23", "title": "Министър Лиляна Павлова: България ще работи за по-сигурни граници на ЕС"}
{"url": "http://www.focus-news.net/news/2017/10/23/2449495/kyustendil-chitalishte-bratstvo-realizira-nova-initsiativa-biblioteka-avtograf.html", "text": "Читалище „Братство” реализира нова инициатива – Библиотека „Автограф”. Това каза пред Радио „Фокус” – Кюстендил Иван Андонов, председател на читалище „Братство”. По думите му към момента в създадената библиотека са подредени книги на 21 български автори от Кюстендил, София, Казанлък, Велико Търново и други градове в България. „Сред авторите е инициаторът на библиотеката поетът Методи Джонев. Включени са Светла Радкова, Калин Василев, Пламен Анакиев, Ангел Джонев, както и книги на лауреати от конкурса „Биньо Иванов”, организиран от читалището”, каза Иван Андонов. Библиотеката съдържа също така и книги, свързани с дейността и историята на читалището. Идеята е библиотеката да стимулира деца, които посещават читалището да отварят и четат повече книги. Библиотека „Автограф” е отворена за всички, които посещават читалището и проявяват интерес към хубавата книга.\r\nВенцеслав ИЛЧЕВ", "date": "2017.10.23", "title": "Кюстендил: Читалище „Братство” реализира нова инициатива – Библиотека „Автограф”"}
{"url": "http://www.focus-news.net/news/2017/10/23/2449496/korneliya-ninova-bsp-provedohme-obsazhdaniya-v-stranata-i-oblyakohme-ochakvaniyata-na-horata-v-alternativen-byudzhet.html", "text": "Проведохме обсъждания в страната и \"облякохме\" очакванията на хората в алтернативен бюджет. Това каза лидерът на БСП Корнелия Нинова по време на представяне на проекта на бюждет за 2018 г., изготвен от БСП, предаде репортер на Агенция „Фокус“.  „Обикновено правителството приема бюджета, качва го на страницата, започва някаква обществена дискусия и откъдето дойде натиск, те там променят“, заяви лидерът на БСП. Нинова разкритикува управляващите, че променят бюджета на принципа проба-грешка. „Ние подходихме обратното, различно. Първо започнахме обсъжданията в страната с експерти и по сектори и тези обсъждания вървят вече месец. Ние стъпихме на мнението, на експертизата, на очакванията на хората и тези очаквания ги облякохме в бюджет“, заяви Нинова. Лидерът на БСП поясни, че образованието е един от приоритетите в бюджета на партията. Тя уточни, че по темата са проведени 24 регионални срещи. „Съветът по финанси и икономика направи обсъждане във Варна. Съветът по духовност, култура и медии във Велико Търново и Стара Загора, Съветът по социална политика в Хасково, по Младежка политика в София област. Съветът по екология е проведен в Монтана. Етническа политика, вероизповедания, права на човека – Пазарджик. Съветът по местна власт – две национални срещи с кметове и общински съветници. Огромен труд, за който благодаря на целия екип“, каза Нинова. Тя посочи, че това са хората, които са работили повече от месец денощно. По думите й те са обърнали страната за един месец в разговори и срещи, за да съберат мнението на експертите и да се направи бюждет. \r\nДениа КИТАНОВА", "date": "2017.10.23", "title": "Корнелия Нинова, БСП: Проведохме обсъждания в страната и \"облякохме\" очакванията на хората в алтернативен бюджет"}
{"url": "http://www.focus-news.net/news/2017/10/23/2449497/sofiyska-gradska-prokuratura-otkaza-da-obrazuva-razsledvane-za-nereglamentiran-dostap-do-klasifitsirana-informatsiya-ot-nachalnika-na-kabineta-na-prezidenta.html", "text": "Софийска градска прокуратура (СГП) отказа да образува наказателно производство по сигнал от Антон Тодоров, съдържащ твърдения за допуснати нарушения на Закона за защита на класифицирана информация от началника на кабинета на президента, поради липса на данни за извършено престъпление и недопускане на нарушения на Закона за защита на класифицираната информация и правилника за прилагането му. Това съобщиха от пресцентъра на Прокуратурата. В сигнала си Антон Тодоров е посочил, че при изпълнение на възложените му функции в качеството му на член на „Временната комисия за проучване изпълнението на процедурата по избор на нов тип боен самолет“, се е запознал със секретна шифрограма от Посолството на Р България във Вашингтон. Шифрограмата била адресирана до началника на кабинета на президента Румен Радев – Иво Христов, а последният няма достъп до секретна информация, установено от Държавната комисия по сигурността на информацията. \r\nПо този сигнал прокурор от СГП е извършил лична проверка, при която е установено следното: \r\nНа 26.02.2017 г. в администрацията на Президента е постъпила грама от МВнР, съдържаща класифицирана информация, представляваща „държавна тайна“, маркирана с гриф за сигурност „секретно“. Документът е регистриран в съответния входящ регистър и е предоставен на главния секретар на администрацията на Президента Димитър Стоянов. \r\nВ хода на проверката е установено, че макар в документа, съдържащ класифицирана информация да е посочено име на получател - Иво Христов – началник на кабинета на президента, този документ не му е предоставян от регистратурата, тъй като Христов няма достъп до класифицирана информация и не е преминал съответните изискуеми по закон обучения. Фактът, че е посочено конкретно лице като получател върху документ, съдържащ класифицирана информация не задължава служителите от регистратурата да му го предоставят. \r\nУстановено е от Софийска градска прокуратура, че независимо дали документът е адресиран до началника на кабинета, в случай, че съдържа класифицирана информация, той се докладва на главния секретар, каквото е сторено и със секретната грама. \r\nВ администрацията на Президента са спазени всички изисквания на ЗЗКИ и ППЗЗКИ и не са установени нарушения при обработването и съхраняването на класифицирана информация, както и условията и реда за предоставяне на достъп до нея.", "date": "2017.10.23", "title": "Софийска градска прокуратура отказа да образува разследване за нерегламентиран достъп до класифицирана информация от началника на кабинета на президента"}
{"url": "http://www.focus-news.net/news/2017/10/23/2449498/blagoevgrad-domashniyat-sotsialen-patronazh-v-petrich-veche-raboti-s-novo-kuhnensko-oborudvane.html", "text": "Домашен социален патронаж – Петрич вече работи с ново оборудване. Това съобщиха от пресцентъра на Община Петрич. Кухненското оборудване беше закупено по защитен проект от Община Петрич пред фонд „Социална закрила”. От фонда идва финансиране в размер на 22 218,68 лв, а 2 468,74 лв е съфинансирането от Община Петрич. Кухненското оборудване в социалния патронаж е било от 80-те години на миналия век, заради което бе наложителна подмяната. Морално-амортизираните уреди за готвене са заменени с нови професионални готварски печки, които са по-енергоикономични и успоредно с това имат по-голям капацитет на работа. В новото оборудване е включен и фризер за съхранение на продуктите, както и професионални миксери. Подменени са и основни съдове и готварски консумативи, с които се приготвя храната за потребителите. С новозакупеното кухненско оборудване се повишава качеството на предлаганата услуга от Домашен социален патронаж, осигуряват се и безопасни условия на труд за работещите в звеното. Към днешна дата Домашен социален патронаж Петрич обслужва над 500 лица – домашно патронирани социално слаби и самотни лица, обществена трапезария (70 човека), дневните центрове „Слънце” и „Надежда”, както и пациентите на болницата. От една година насам дейността се разшири и към селата на общината, където храна се доставя на нуждаещи се лица. Единствено остават селата от район Подгорие, за които Община Петрич ще осигури тази услуга от следващата година.", "date": "2017.10.23", "title": "Благоевград: Домашният социален патронаж в Петрич вече работи с ново кухненско оборудване"}
{"url": "http://www.focus-news.net/news/2017/10/23/2449499/a1-on-makedoniya-general-uesli-klark-prizova-sarbiya-da-posledva-primera-na-cherna-gora-za-chlenstvo-v-nato.html", "text": "Пенсионираният американски генерал Уесли Кларк призова Сърбия да последва примера на Черна гора и да промени своето отношение към разширяването на НАТО, предава скопският телевизионен канал A1 On.\r\nВ интервю за прищински вестник генерал Кларк заяви, че Черна гора е добър пример за необходимостта от стабилност на Балканите, преодоляване на конфликти и приемане на цивилизационни ценности на Запада.\r\n„Влизането на Черна гора в НАТО преди членство в ЕС показва правилния ход - стабилността и сигурността трябва да бъдат гарантирани, преди да се постигне икономически растеж. Надявам се, че Сърбия ще последва примера на Черна гора и ще последва по пътя ви (на черногорците – бел. р.)“, подчерта Кларк, командващ силите на НАТО във войната в Косово през 1999 г. Агенция „Фокус“ припомня:\r\nЧерна гора стана член на НАТО по-рано тази година. Съседна Сърбия на свой ред твърди, че не се стреми към членство в Алианса, а само към сътрудничество с военната организация на Запада..Тереза Герова", "date": "2017.10.23", "title": "А1 On (Македония): Генерал Уесли Кларк призова Сърбия да последва примера на Черна гора за членство в НАТО"}
{"url": "http://www.focus-news.net/news/2017/10/23/2449500/vremenno-e-preustanoveno-izlachvaneto-na-radio-fokus-plovdiv-poradi-tehnicheski-prichini.html", "text": "Временно е преустановено излъчването на Радио „Фокус“-Пловдив поради технически причини. „Фокус“ се извинява на своите слушатели за причиненото неудобство и ще Ви уведоми след като ефирът бъде възстановен.", "date": "2017.10.23", "title": "Временно е преустановено излъчването на Радио „Фокус“-Пловдив поради технически причини"}
{"url": "http://www.focus-news.net/news/2017/10/23/2449501/varna-zapochvat-proverkite-na-patnopoddarzhashtite-firmi-za-nalichnite-materiali-mashini-i-tehnichesko-oborudvane-za-zimniya-sezon.html", "text": "Започват проверките на пътноподдържащите фирми за наличните материали, машини и техническо оборудване, както и регионалните съвещания, каквито се провеждат всяка година като част от подготовката за зимния сезон. В тях участват представители на „Пътна полиция“, „Гражданска защита“ и др. Това съобщиха за Радио „Фокус“ – Варна от пресцентъра на Агенция „Пътна инфраструктура“. От Агенцията припомниха, че зимното поддържане на пътищата се въвежда най-рано от 1 ноември в зависимост от метеорологичните прогнози. Директорите на пътните управления следят прогнозите по райони и са готови да предприемат необходимите действия за обработка на пътищата. Областно пътно управление – Варна има утвърдени планове за зимен сезон 2017/2018 година с включени обходни маршрути. Определени са и местата за разполагане на техниката, както и участъците с опасност от снегонавявания.\r\nПо отношение на пътната сигнализация и маркировка от Агенция „Пътна инфраструктура“ съобщиха, че пътната сигнализация по републиканските пътища в област Варна се подновява и попълва периодично. От началото на 2017 година досега за обновяване на пътните знаци са вложени над 97 000 лв., а за нова маркировка – близо 489 000 лв. Своевременно се ремонтират и увредените вследствие на пътен инцидент ограничителни системи.\r\nМарияна ВАЛЕНТИНОВА", "date": "2017.10.23", "title": "Варна: Започват проверките на пътноподдържащите фирми за наличните материали, машини и техническо оборудване за зимния сезон"}
{"url": "http://www.focus-news.net/news/2017/10/23/2449502/dragomir-stoynev-bsp-promyanata-v-danachnata-sistema-shte-pozvoli-obezshtetenieto-za-otglezhdane-na-dete-da-skochi-na-510-lv.html", "text": "Промяната в данъчната система ще позволи обезщетението за отглеждане на дете да скочи на 510 лв. Това каза заместник-председателят на ПГ на „БСП за България“ Драгомир Стойнев по време на представяне на проекта на бюджет за 2018 г., изготвен от БСП, предаде репортер на Агенция „Фокус“. „Относно неравенствата, в момента 29 хил. работещи взимат над 10 пъти повече от всички останали, не от бедните работещи, а от всички останали. Това е една огромна разлика, която не може повече да продължава. Затова БСП след 10 години предлага промяна на данъчния модел, а именно въвеждането на необлагаем минимум,“, заяви Стойнев. По думите му за фирмите се променя единствено данък дивидент. „Особено в социалната сфера това ще ни позволи на всяко едно българско дете, на всяка една българска майка обезщетението за отглеждане на дете от една до две години да бъде равно на минималната работна заплата, т.е. от 340 лв. ще скочи на 510 лв. Ще се разшири обхватът на тези бедни деца, които трудно започват първи клас и тази помощ няма да бъде само за първи клас, а за втори, трети и четвърти клас. Ще се преизчислят всички пенсии на база отпуснатите от 2013г. Също така сме предвидили и допълнителни разходи в Националния план по действие по заетостта на тези майки, които протестираха - с деца с увреждания, и на тези възрастни хора, които имат нужда от асистенти и правителството им обеща да свърши нещо, но за съжаление не направи нищо“, коментира Стойнев. \r\nДеница КИТАНОВА", "date": "2017.10.23", "title": "Драгомир Стойнев, БСП: Промяната в данъчната система ще позволи обезщетението за отглеждане на дете да скочи на 510 лв."}
{"url": "http://www.focus-news.net/news/2017/10/23/2449503/afp-klyuchovoto-zasedanie-na-katalunskiya-parlament-e-nasrocheno-za-chetvartak.html", "text": "Парламентът на Каталуния ще проведе в четвъртък пленарно заседание, на което ще реши какъв да бъде отговорът на плановете на Мадрид да разпусне регионалното правителство, предаде AFP. \r\nЗаседанието може да продължи в петък, когато испанският Сенат се очаква да гласува предложените от премиера Мариано Рахой мерки, заяви говорителят на регионалната партийна коалиция „Заедно за Да“. \r\nКаталунски партии заплашват с обявяване на независимост, в случай че Сенатът одобри мерките. Калина Жекова", "date": "2017.10.23", "title": "AFP: Ключовото заседание на каталунския парламент е насрочено за четвъртък"}
{"url": "http://www.focus-news.net/news/2017/10/23/2449504/yordan-yordanov-kmet-na-dobrich-zapazvaneto-na-chistotata-na-dobrudzhanskata-zemya-tryabva-da-e-osnovna-tsel.html", "text": "”Запазването на чистотата на добруджанската земя трябва да е основна цел. Не трябва да се допуска проучвания и сондиране без категорична обосновка от експерти, че няма никакъв риск за земята и водата на Добруджа“. Това написа кметът на Добрич Йордан Йорданов на своята Фейсбук страница, изразявайки съпричастност към протестите, които са организирани в община Генерал Тошево срещу инвестиционното намерение за добив на газ в региона. Поместени са и няколко снимки от вчерашното протестно шествие, при което стотици коли в колона изминаха пътя от Генерал Тошево до Кардам и обратно.", "date": "2017.10.23", "title": "Йордан Йорданов, кмет на Добрич: Запазването на чистотата на добруджанската земя трябва да е основна цел"}
{"url": "http://www.focus-news.net/news/2017/10/23/2449505/zamestnik-ministar-denitsa-nikolova-shte-predstavi-prioritetite-na-mrrb-za-balgarskoto-predsedatelstvo-na-saveta-na-es-na-forum-v-talin-estoniya.html", "text": "Заместник-министърът на регионалното развитие и благоустройството Деница Николова ще вземе участие в регулярните срещи на Генералните директори в областта на териториалното сближаване и градските въпроси. Събитието се провежда на 23 и 24 октомври в град Талин, Естония, която председателства Съвета на ЕС и е организатор на форума. Това съобщиха от пресцентъра на Министерството на регионалното развитие и благоустройството.\r\nПо време на срещите ще се акцентира върху териториалното сближаване и предизвикателствата пред граничните райони и намаляващите като население зони в ЕС и ще се състои дебат относно бъдещия преглед на Териториалния дневен ред 2020. По отношение на градското развитие ще се проведат дискусии относно напредъка в изпълнението на Градския дневен ред на ЕС и в работата на сформираните партньорства за неговото изпълнение. Участниците във форума ще обсъдят и темата за дигитализация на управлението и услугите в градските райони.\r\nВ рамките на срещите и провежданите дискусии заместник-министър Николова ще представи планираните инициативи от страна на МРРБ, предвиждани по време на Българското председателство на Съвета на ЕС през първата половина на 2018 година.", "date": "2017.10.23", "title": "Заместник-министър Деница Николова ще представи приоритетите на МРРБ за Българското председателство на Съвета на ЕС на форум в Талин, Естония"}
{"url": "http://www.focus-news.net/news/2017/10/23/2449506/gencho-gerdanov-kmet-na-koprivshtitsa-aktsentat-na-proekta-spodeli-balgariya-e-vinoto-no-neka-v-istoricheskite-gradove-da-se-aktsentira-i-varhu-zemedelieto-i-zhivotnovadstvoto.html", "text": "Акцентът на проекта „Сподели България” е виното, но нека в историческите градове да се акцентира и върху земеделието и животновъдството. Това каза кметът на Копривщица Генчо Герданов след представянето на съвместния проект „Сподели България” между Министерство на туризма и Министерство на земеделието, храните и горите, предаде репортер Агенция „Фокус”. Копривщица е една изключително малка община, но много голяма по история, традиции и дух. Проектът безспорно ще има успех. Безспорно акцентът е виното, но нека в историческите градове да се акцентира и върху земеделието и животновъдството. Много малко се говори, че Копривщица се намира на 1 060 метра надморска височина и единственото нещо, което се ражда там е един от най-вкусните картофи”, допълни Герданов. По думите му в момента 1500-2000 тона продукция чакат своя пазар - инвеститори, свързани с приключване на целия цикъл на картофопроизводството.\r\nИнна ПЕЙЧЕВА", "date": "2017.10.23", "title": "Генчо Герданов, кмет на Копривщица: Акцентът на проекта „Сподели България” е виното, но нека в историческите градове да се акцентира и върху земеделието и животновъдството"}
{"url": "http://www.focus-news.net/news/2017/10/23/2449507/blagoevgrad-spored-yuzdp-sazdavaneto-na-kachestven-zalesitelen-material-e-parvata-stapka-kam-vazstanovyavaneto-na-nasazhdeniyata-s-pitomen-kesten-v-rayona-na-brezhani.html", "text": "Създаването на качествен залесителен материал е първата стъпка към възстановяване на насажденията с питомен кестен в района на Брежани. Около това мнение се обединиха учени от БАН, БАБХ, Лесозащитна станция – София и представители на Европейския парламент и световната организация Слоу фууд, съобщиха за Радио „Фокус“ – Пирин от Югозападно държавно предприятие. На кръгла маса, организирана от ЮЗДП и Сдружение „Хора и традиции”, те разискваха проблемите и перспективите за развитие на кестеновите насаждения и грижите за съхраняването на този уникален природен дар. Кестенът страда от редица болести и неприятели и за да бъде запазен като вид, са необходими активни лесовъдски действия за подобряване на състоянието му, посочи в презентацията си д-р инж. Светозар Михайлов. Над 90% от насажденията са болни и затова трябва да се предприемат спешни санитарни мерки. По думите му в района има два вида насаждения – едните са на около 200 години, а другите са засадени в края на 70-те и 80-те години на миналия век. Според него старите насаждения постепенно трябва да се подмладят чрез гола сеч на малки площи и възобновяване с издънки или семенни фиданки.\r\nГенетичното разнообразие на кестеновите дървета у нас и възможностите за тяхната консервация представиха Веселка Гюлева и Мария Глушкова от Института за гората. Според международно изследване брежанският кестен има уникални генетични дадености и заслужава да се съхрани за поколенията.\r\nКачествата на кестена като изключително ценна есенна храна и възможностите за включването му в списъка на географските означения и в европейските схеми за качество представиха Георги Събев – представител на Европейския парламент и Десислава Димитрова от Слоу фууд – България.\r\nВ началото на форума беше открита изложба от пленера „Живопис 2017” с участието на художниците Мариана Маринова, доц. Пенчо Добрев, Валентин Ангелов, проф. Георги Драчев и Румен Дешев. Уникалността на брежанския кестен пресъздаде в песен Райна Гюрова, една от брежанските баби.", "date": "2017.10.23", "title": "Благоевград: Според ЮЗДП създаването на качествен залесителен материал е първата стъпка към възстановяването на насажденията с питомен кестен в района на Брежани"}
{"url": "http://www.focus-news.net/news/2017/10/23/2449508/veliko-tarnovo-uslovni-prisadi-i-globi-po-1000-leva-sa-postanoveni-za-2-zheni-hvanati-s-3-700-kasa-tsigari-bez-banderol-v-zemishteto-na-kilifarevo.html", "text": "Две жени са осъдени за държане на цигари без бандерол след одобрено от съда споразумение, постигнато с Районна прокуратура – Велико Търново. Яница Г. и Ангелина Б. се признаха за виновни за това, че на  27 юли 2017 г. в землището на град Килифарево, във фургон на тир паркинг „Малката косатка“, в немаловажен случай, държали акцизни стоки по смисъла на Закона за акцизите и данъчните складове без бандерол - 185 кутии цигари с общата пазарна стойност 888 лева и с обща стойност на дължимия акциз 613.46 лева, като поставянето на акцизен бандерол върху тях се изисква съгласно Закона за тютюна, тютюневите и свързаните с тях изделия. Това съобщиха от Апелативна прокуратура – Велико Търново. На двете подсъдими е наложено наказание по  три месеца лишаване от свобода, чието изпълнение на основание чл.66, ал.1 от НК е отложено с  три години изпитателен срок и наказание глоба в размер на по 1000 лева за всяка.\r\n Споразумението има последици на влязла в сила присъда.", "date": "2017.10.23", "title": "Велико Търново: Условни присъди и глоби по 1000 лева са постановени за 2 жени, хванати с 3 700 къса цигари без бандерол в земището на Килифарево"}
{"url": "http://www.focus-news.net/news/2017/10/23/2449509/dragomir-stoynev-v-byudzheta-na-bsp-predvizhdame-500-mln-lv-za-izchistvane-na-zadalzheniyata-na-darzhavnite-i-obshtinski-bolnitsi.html", "text": "В бюджета на БСП предвиждаме 500 млн. лв. за изчистване на задълженията на общинските болници. Това каза заместник-председателят на ПГ на „БСП за България“ Драгомир Стойнев по време на представяне на проекта на бюджет за 2018 г., изготвен от БСП, предаде репортер на Агенция „Фокус“. „Ние предвиждаме 500 млн. лв. за изчистване на задълженията на всички държавни и общински болници, след което им се променя статута и те повече няма да бъдат търговски дружества“, заяви Стойнев. Той поясни, че БСП е за оставането на делегираните бюджети в образованието, но са за отпадане на принципа „парите следват ученика“. „Също така се отказваме и от публичното финансиране на частните училища. Ние предвиждаме нарастване на учителските заплати с 25%, но също така и да стартира процедура за преминаване към система на един учебник по предмет“, поясни Стойнев.  \r\nДеница КИТАНОВА", "date": "2017.10.23", "title": "Драгомир Стойнев: В бюджета на БСП предвиждаме 500 млн. лв. за изчистване на задълженията на държавните и  общински болници"}
{"url": "http://www.focus-news.net/news/2017/10/23/2449510/shumen-rayonnata-prokuratura-privleche-kato-obvinyaem-mazha-darzhal-ognestrelni-orazhiya-boepripasi-i-vzrivni-veshtestva-v-kashta-v-s-salmanovo.html", "text": "За срок до 72 часа с постановление на прокурор в Районната прокуратура в Шумен е бил задържан 56-годишният Петър П. от Шумен. Това съобщиха от Апелативна прокуратура-Варна. Мъжът е привлечен като обвиняем за държане и предаване на друг на огнестрелни оръжия, боеприпаси и взривни вещества – престъпление по член 339, ал. 1 от Наказателния кодекс, което се наказва с лишаване от свобода от 2 до 8 години.\r\nНа 20 октомври 2017 г. около 9,30 часа по образувано досъдебно производство е извършено претърсване в дома на 52-годишния С. Д. от шуменското село Салманово.\r\nВ помещение на къщата, обитавана от него, полицейските служители откриват арсенал от 2 огнестрелни оръжия без номера и модели, взривни вещества – тротилови пресовки, и боеприпаси. 52-годишният мъж е привлечен като обвиняем по досъдебното производство също по член 339, ал. 1 от НК.  С. Д. обяснил пред разследващите, че откритото в дома му оръжие, боеприпаси и взривове са му дадени от 56-годишния Петър П. \r\nПредприети са допълнителни процесуално-следствени действия под ръководството на Районната прокуратура в Шумен. Намерените огнестрелните оръжия, взривни вещества и боеприпаси били иззети от екип на СОБТ- Варна. Районната прокуратура в Шумен назначила балистични експертизи на иззетия арсенал. \r\nОбвиняемият Петър П. е осъждан многократно и е изтърпявал ефективни присъди. Последно е бил лишен от свобода за срок от 9 години. \r\nПредстои Районната прокуратура в Шумен да внесе искане в Шуменския районен съд за вземане мярка за неотклонение „Задържане под стража“ спрямо Петър П.", "date": "2017.10.23", "title": "Шумен: Районната прокуратура привлече като обвиняем мъжа, държал огнестрелни  оръжия, боеприпаси и взривни вещества в къща в с. Салманово"}
{"url": "http://www.focus-news.net/news/2017/10/23/2449511/blagoevgrad-katastrofa-mezhdu-dva-leki-avtomobila-e-stanala-na-patya-bansko-gotse-delchev-mezhdu-selata-mesta-i-bukovo-nyama-postradali.html", "text": "Катастрофа между два леки автомобила е станала на пътя II-19 Банско – Гоце Делчев, между селата Места и Буково, няма пострадали. Това съобщи за Радио „Фокус“ – Пирин дежурният полицай в Областна дирекция на МВР – Благоевград. Инцидентът е възникнал малко преди 13.00 часа. При пътнотранспортното произшествие няма пострадали, нанесени са само материални щети. Движението в района се извършва само в една лента. Дежурният полицай призова водачите на моторни превозни средства да карат внимателно, за да бъдат избегнати подобни инциденти, тъй като пътните настилки са мокри и хлъзгави.\r\nЛивия НИНОВА", "date": "2017.10.23", "title": "Благоевград: Катастрофа между два леки автомобила е станала на пътя Банско – Гоце Делчев, между селата Места и Буково, няма пострадали"}
{"url": "http://www.focus-news.net/news/2017/10/23/2449512/smolyan-gradat-posreshtna-evropeyskata-shampionka-po-sportni-tantsi-svetlana-gudino.html", "text": "Смолян посрещна Европейската шампионка по спортни танци от Камбрилс (Испания) 2017 г. Светлана Гудино. Това съобщиха от пресцентъра на Община Смолян. Руската танцьорка, която е и шампионка на Русия избра да проведе част от подготовката си за  световното първенство по спортни танци, което ще се състои във Виена този ноември, именно в „Paula George Dance Studio“.\r\nТанцовото студио на шампионката на България и вицешампионка на Дания Павлина Георгиева впечатли руската танцьорка с прекрасните условия, уютна атмосфера и модерна визия. Светлана е обиколила и тренирала в различни танцови зали почти по целия свят, но сподели, че са много малко местата, които могат да предложат на един танцьор възможността да бъде творец. За нея тренировката не е само заучаване и повтаряне на стъпки и движения, а важното е един танцьор да се научи да изразява себе си, да вложи в танца частица от своята същност. И точно това е успяла да постигне тук само за три дни.\r\nНо не само европейския  вид на танцовото студио направи престоя на световноизвестната танцьорка впечатляващ и незабравим, а и уникалната красота на китния ни родопски град със своя  прекрасен планински климат, пословичното гостоприемство на смолянчани и спокойната градска среда\tМного важно за един спортист е не само тренировката в залата, но и тази на открито. Танцьорите също тренират навън, а климатът и чистия въздух са от огромно значение. Светлана беше изключително изненадана от кристалния и чист планински въздух и най-вече от факта, че неговата естествена отрицателна йонизация има не само положителен, но и лечебен и терапевтичен ефект върху някои заболявания.\r\nОт друга страна спокойствието, което предлага Смолян накара танцьорката да се почувства сякаш в друга реалност, различна от родната и Москва и от забързаното и динамично ежедневие изпълнено с тренировки и непрестанни пътувания. Смолян я прие, приюти и предложи топлината си, като тя съвсем естествено и непринудено  забави своя ускорен до крайност ритъм на живот макар и само за 3 дни. А вкусната и автентична родопска кухня гарнирана с традиционното гостоприемно отношение на нашите съграждани я накараха окончателно да се влюби в това магнетично място. Светлана заяви категорично, че това няма да е единственото и идване тук и чака с нетърпение отново да посети Смолян и  „Paula George Dance Studio“,за да покаже не само с думи, а нагледно своите впечатления на партньора си Армен Цатурян.\r\nПавлина Георгиева сподели, че е изключително щастлива от факта, че  гостите и си тръгват всеки път заредени с незабравими емоции и преживявания от нашия град.  „Ние притежаваме уникални дадености. Нашата природа, климат, въздух, забележителности са единствени.  Аз съм пътувала много, живяла съм в различни държави, но това, което имаме тук, наистина не съм видяла никъде. Затова смятам, че съществуват всички предпоставки Смолян да се превърне в международен център на спортните танци, средище на световния танцов елит . „Paula George Dance Studio“ набира все по-голяма популярност сред най-добрите танцови двойки в света. Горда съм, че наши гости са не само двойки от Европа, но и от Азия, като амбицията ми е да разширяваме мащаба все - повече. Планираме през следващата 2018 г. в Смолян да организираме Първи Международен Лагер по спортни танци, в който да привлечем най-актуалните танцьори от световния танцов подиум. А от септември тази година започна отново и курса по латиноамерикански танци за деца и възрастни. В понеделник и сряда са тренировките с възрастните, а вторник и четвъртък с децата. Щастлива съм да предам това, което съм научила през дългите години на усилени тренировки от най-добрите треньори в света на децата на Смолян. Смятам да организираме различни прояви, като децата ще имат възможност за изява, но най-вече чрез спорта ще се научат на самодисциплина, отговорност и ще се изграждат като личности. Имам много идеи за бъдещето на спортните танци в нашия град, защото смятам, че Смолян заслужава това, ние всички го заслужаваме. Ние – гражданите на Смолян сме тези, които трябва да се борим за доброто и просперитета на  града ни,  да го пазим и да градим за тези след нас.“\r\nТова са идеите на Павлина – големи идеи на едно крехко смолянско момиче. Но казват, че „Човек е голям, колкото са големи мечтите му“.", "date": "2017.10.23", "title": "Смолян: Градът посрещна европейската шампионка по спортни танци Светлана Гудино"}
{"url": "http://www.focus-news.net/news/2017/10/23/2449513/dragomir-stoynev-bsp-e-za-balansirano-regionalno-razvitie-iskame-fond-koyto-da-nasochva-sredstva-kam-severozapadna-balgariya-strandzha-i-sakar.html", "text": "БСП е за балансирано регионално развитие – искаме фонд, който да насочва средства към Северозападна България, Странджа и Сакар за пътища, лечебни и учебни заведения. Това каза заместник-председателят на ПГ на „БСП за България“ Драгомир Стойнев по време на представяне на проекта на бюджет за 2018 г., изготвен от БСП, предаде репортер на Агенция „Фокус“. Стойнев подчерта, че БСП е и за балансирано регионално развитие. „Понеже не може да чакаме единствено и само пазарът да определя хората къде ще живеят, в кои райони и какви заплати ще получават, предвиждаме да се създадат два фонда“, посочи той. По думите му единият е към МРРБ, който да насочва средства само към Северозападна България и към района Странджа – Сакар. Той обясни, че фондът ще възлиза на стойност 100 млн. лв. годишно, които ще бъдат предназначени за изграждане на поддържане на пътна инфраструктура, транспорт, лечебни и учебни заведения. Стойнев предложи да бъде създаден и фонд „Индустрия“ към Министерство на икономиката, който да осигури подкрепа чрез дялово финансиране в региони в изостанало икономическо развитие. „Тези региони стават целенасочена държавна политика, защото от това обезлюдяване нас ни боли. Ако ГЕРБ не ги боли, то нас ни боли и искаме държавата да влезе в своите функции, а не както те ще представят поредния счетоводен документ без политики и без конкретни намерения, които да подобрят живота на хората“, заяви Стойнев. \r\nДеница КИТАНОВА", "date": "2017.10.23", "title": "Драгомир Стойнев: БСП е за балансирано регионално развитие – искаме фонд, който да насочва средства към Северозападна България, Странджа и Сакар"}
{"url": "http://www.focus-news.net/news/2017/10/23/2449514/kyustendil-novoto-obshtinsko-druzhestvo-dupnitsatrans-ostava-bez-postoyanen-upravitel-zaradi-lipsata-na-kandidat-pokrivasht-iziskvaniyata-na-konkursa.html", "text": "Новото общинско дружество „Дупницатранс” остава без постоянен управител след проведен конкурс. Това съобщи за Радио „Фокус” – Кюстендил председателят на конкурсната комисия Йордан Йорданов. Комисията е провела свое заседание, на което е разгледана стратегията на единствения кандидат за управител – Десислава Симонова. Тя е събрала обща оценка 3.10, включваща представяне на стратегия за управление на дружеството. Необходимата минимална оценка за допускане до събеседване е 4.50. Изискването към кандидатите е висше образование, без значение от специалността, както и поне 5 години професионален опит. Комисията ще предложи на Общинския съвет да прекрати процедурата и да насрочи нова дата за повторен конкурс. Дотогава „Дупницатранс“ ще се управлява от временно заемащата длъжността Силвия Илинска, служител в отдел „Транспорт“ към Община Дупница. Общинската транспортна фирма е създадена с цел управление на новата автобусна линия, която ще заработи по проекта за „Интегриран градски транспорт”. Тя ще бъде обслужвана от 4 микробуса и сервизна база.\r\nВенцеслав ИЛЧЕВ", "date": "2017.10.23", "title": "Кюстендил: Новото общинско дружество „Дупницатранс” остава без постоянен управител заради липсата на кандидат, покриващ изискванията на конкурса"}
{"url": "http://www.focus-news.net/news/2017/10/23/2449515/tass-vaorazhen-mazh-napadna-v-efir-vodeshta-na-radio-ehoto-na-moskva.html", "text": "Въоръжен с нож мъж нахлу в офиса на радио „Ехото на Москва“ в руската столица и нападна водещата Татяна Фелгенхауер в ефир, предава TACC.\r\n„Нахлулият в радиото мъж наръга с нож в гърлото водещата Татяна Фелгенхауер. Той е задържан и предаден на полицията. По думите на лекарите, заплаха за живота на Татяна няма. Но въпреки това тя е хоспитализирана“, се казва в разпространеното съобщение.\r\nМотивите за престъплението се разследват.Тереза Герова", "date": "2017.10.23", "title": "ТАСС: Въоръжен мъж нападна в ефир водеща на радио „Ехото на Москва“"}
{"url": "http://www.focus-news.net/news/2017/10/23/2449516/blagoevgrad-vazstanoveno-e-dvizhenieto-po-pat-ii-19-bansko-gotse-delchev-v-uchastaka-mezhdu-s-mesta-i-s-bukovo.html", "text": "Възстановено е движението по път II-19 Банско – Гоце Делчев в участъка между с. Места и с. Буково. Това съобщиха от пресцентъра на Агенция \"Пътна инфраструктура\" (АПИ). Трафикът там временно се осъществяваше в една лента поради пътно-транспортно произшествие.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.23", "title": "Благоевград: Възстановено е движението по път II-19 Банско – Гоце Делчев в участъка между с. Места и с. Буково"}
{"url": "http://www.focus-news.net/news/2017/10/23/2449517/atanas-zafirov-bsp-predlagame-povishenie-na-byudzheta-v-sektor-sigurnost-s-581-mln-lv.html", "text": "Предлагаме повишение на бюджета в сектор „Сигурност“ с 581 млн. лв. Това каза Атанас Зафиров, член на Изпълнителното бюро на БСП и председател на Съвета по отбрана и сигурност към Националния съвет на партията по време на представяне на проекта на бюджет за 2018 г., изготвен от БСП, предаде репортер на Агенция „Фокус“. По думите му приоритетна задача на БСП е записаното в програмата на партията - осъвременяване с минимум 10% на базата за определяне размера на основното месечно възнаграждение в сектор „Сигурност“. „Разбито по детайли 351 млн. лв. са за Министерство на отбраната. В тази сума влизат както средства за подобряване положението, условията и социалните придобивки на служещите, така и средства за поддържане на техниката и най-важно стартиране на преодоляване на най-големия проблем в сектор „Сигурност“, а именно недокомплекта“, заяви Зафиров. По думите му това не се вижда в анонсите на управляващите.\r\nДеница КИТАНОВА", "date": "2017.10.23", "title": "Атанас Зафиров, БСП: Предлагаме повишение на бюджета в сектор „Сигурност“ с 581 млн. лв."}
{"url": "http://www.focus-news.net/news/2017/10/23/2449518/spetsializiraniyat-nakazatelen-sad-postanovi-9-godini-zatvor-globa-i-konfiskatsiya-na-imushtestvo-za-hristo-vasilev-rakovodil-organizirana-prestapna-grupa-za-iznudvane.html", "text": "Специализираният наказателен съд наложи 9-годишна ефективна присъда, 8 000 лева глоба и конфискация на 1/3 от имуществото на Христо Василев, обвинен като ръководител на организирана престъпна група за изнудване, действала в София и Костинброд от януари 2010 г. до април 2012 г. Това съобщиха от Апелативна специализирана прокуратура. По-тежко наказание - 11 години затвор и 5000 лева глоба, получи участникът в групата Борис Маринов заради извършени от него други престъпления.\r\nСтанка Върбанова, дъщеря на Василев, получи 2-годишна условна присъда с 5 години изпитателен срок и глоба от 2500 лева.\r\nСпециализираната прокуратура предаде на съд Василев и участници в групата му на 30 декември 2015 г., затова, че изнудвали конкретни лица да платят между 3000 лв. и 500 000 лв., за да не бъдат предизвикани дела срещу тях и техни близки чрез лъжливи показания на подставени \"свидетели\". Обвинението установи, че суми са били искани дори от името на прокурор, който уж бил близък на Христо Василев.\r\nВасилев и Върбанова бяха задържани от служители на ГДБОП в дома им на 6 април 2012 г. в момент на получаване на 15 000 белязани лева. Тогава Върбанова опита да скрие парите под дънките си в областта на слабините и да се отърве от тях впоследствие.\r\nСъдебното дирене потвърди тезата на прокуратурата, че групата е използвала \"свидетели\", които са давали неверни показания срещу набелязани от Василев жертви. След получаване на поне част от исканите суми, „свидетелите“ оттегляли лъжливите си показания. Василев възлагал на членовете на групата конкретни задачи за изпълнение, контролирал ги и разпределял придобитото от измамите.\r\nДоскоро той излежаваше 6-годишна присъда за изнудване в Софийския затвор. Той бе осъден за това, че през 2009 г. поиска 165 000 евро от бившия ръководител на \"Гражданска защита\" ген. Никола Николов, за да не извади компромати срещу него.", "date": "2017.10.23", "title": "Специализираният наказателен съд постанови 9 години затвор, глоба и конфискация на имущество за Христо Василев, ръководил организирана престъпна група за изнудване"}
{"url": "http://www.focus-news.net/news/2017/10/23/2449519/blagoevgrad-kmetat-na-gotse-delchev-vladimir-moskov-podpisa-sporazumenie-za-satrudnichestvo-s-meksikanskata-obshtina-chignauapa.html", "text": "Споразумение за сътрудничество и приятелство, подписаха кметът на Община Гоце Делчев Владимир Москов и кметът на Община Чигнауапа, Мексикански съединени щати, Хуан Енрике Ривера Рейес. Това съобщиха за Радио „Фокус“ – Пирин от Община Гоце Делчев. Мексиканският гост бе на посещение в общината, за да се запознае с природните дадености, икономическото състояние и възможностите за съвместно сътрудничество в различни сфери. По време на визитата си той посети някои от водещите предприятия в града.\r\nОбщина Гоце Делчев е първата в страната, която сключва подобно споразумение за сътрудничество и приятелство с мексиканска Община. В подписания документ двете Общини се ангажират да си сътрудничат и помагат в сферите на икономиката и промишлеността, туризма, образованието, културата. \"Кметовете на двете Общини поставят началото на взаимно сътрудничество, за да създадат истински връзки на приятелство между гражданите на двете общини, имащи различен език и обичаи\", се казва в подписания документ.", "date": "2017.10.23", "title": "Благоевград: Кметът на Гоце Делчев Владимир Москов подписа споразумение за сътрудничество с мексиканската Община Чигнауапа"}
{"url": "http://www.focus-news.net/news/2017/10/23/2449520/krum-zarkov-bsp-iskame-da-prevarnem-kulturata-v-strategichesko-napravlenie-i-deynost.html", "text": "Искаме да превърнем културата в стратегическо направление и дейност. Това каза заместник-председателят на ПГ на „БСП за България“ Крум Зарков по време на представяне на проекта на бюджет за 2018 г.,изготвен от БСП, предаде репортер на Агенция „Фокус“.  „Особеното в нашето предложение и това, на което искам да обърна внимание, е че предлагаме въвеждането на една идея – така наречения „културен чек“, каза Зарков. По думите му тя работи вече в доста страни от ЕС и е крайно време да пристигне и в България. „С две думи всеки български гражданин, който навърши 18 години получава ваучер от 200 лв. за следващата календарна година, с която може безплатно да посети театрално представление, прожекция, да закупи книга, да посети музей, изложба или културно мероприятие. По този начин се улеснява достъпът на младите хора до българската култура, допринася се и за допълнителен финансов ресурс на зле финансирани институции“, заяви заместник-председателят на ПГ на „БСП за България“. Според него така се прави прекъснатата връзка между младите и българската култура. Той уточни, че това ще струва около 15 млн. лв. на бюджета, които са разписани в общия дял за култура. \r\nДеница КИТАНОВА", "date": "2017.10.23", "title": "Крум Зарков, БСП: Искаме да превърнем културата в стратегическо направление и дейност"}
{"url": "http://www.focus-news.net/news/2017/10/23/2449521/sport-denis-novak-shte-bade-parviyat-sapernik-na-grigor-dimitrov-vav-viena.html", "text": "Григор Димитров ще играе срещу Денис Новак в първия си двубой в турнира „Ерсте банк оупън 500“ във Виена. 24-годишният австриец преодоля квалификациите, като отбеляза победа над италианците Томас Фабиано и Андреас Сепи. Мачът срещу Димитров е насрочен за вторник в 11 часа. При победа първата ни ракета ще се изправи срещу победителя от срещата между Кайл Едмънд и Давид Ферер.", "date": "2017.10.23", "title": "Спорт: Денис Новак ще бъде първият съперник на Григор Димитров във Виена"}
{"url": "http://www.focus-news.net/news/2017/10/23/2449522/prioritetite-v-byudzhet-2018-obrazovanie-zdrave-sigurnost-i-predsedatelstvoto-na-saveta-na-es.html", "text": "Приоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на 2018 година. Това става ясно от законопроекта за държавния бюджет на Република България за 2018 г., публикуван от Министерството на финансите. \r\nПрез периода 2018-2020 година правителството ще продължава да насочва своите усилия в подкрепа на запазване на икономическата и финансовата стабилност, както и за създаване на условия за икономически растеж в съответствие със заложените приоритети, цели и мерки в Програмата за управление на правителството на Република България за периода 2017-2021 година.\r\nОсновните параметри на бюджетната рамка за периода 2018-2020 година показват реалистичност на фискалните цели при спазване на установените фискални правила. В актуализираната прогноза се запазват целите за дефицита по консолидираната фискална програма (КФП), заложени в пролетната средносрочна бюджетна прогноза за периода 2018-2020 година, съответно за 2018 и за 2019 година от 1,0 % и 0,5 % от БВП и достигане на балансирана бюджетна позиция през 2020 г., чрез придържане към плавни и премерени консолидационни стъпки в рамките на 0,4-0,5 % годишно за прогнозния период.Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите, чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. Приходната част на бюджета в средносрочен план е с тенденция на намаление от 36,2 % от БВП за 2018 г. до 35,5 % от БВП през 2020 година. В средносрочен план не се предвиждат значителни промени при данъците, които са един от основните инструменти на фискалната политика. С цел достигане на минималните нива на акцизните ставки в ЕС и в съответствие с договорения преходен период, е прието поетапно увеличаване на акцизната ставка на цигарите за достигане на минималния акциз от 177 лв. на 1000 къса към 01.01.2018 година.\r\nВъзможностите за финансиране на публичните разходни политики са ограничени в рамките от 37,2 % от БВП през 2018 г. до 35,5 % от БВП през 2020 г., съобразено със заложените цели за дефицита по КФП и очакваното ниво на приходната част на бюджета. Общите разходи по КФП в средносрочен план показват тенденция на намаление като процент от БВП и имат основен консолидационен принос за постигане на целите за дефицита.\r\nС Бюджет 2018 се осигурява подкрепа за педагогическите специалисти и привличане на млади хора в професията. Продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. С цел обвързване на финансирането с качеството на образованието от 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период и от качеството на образователния процес.\r\nС Бюджет 2018 са осигурени средства за поддържане и развитие на националните отбранителни способности и способностите, свързани с колективната отбрана, включително и средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността.\r\nВ социалната сфера  от 1 януари 2018 г. е предвидено увеличение на обезщетенията за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.\r\nВ сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Ще се създадат предпоставки за контрол и ефективност на разходите в системата на здравното осигуряване и за осигуряване на качество на лечението и достъп до медицинска помощ. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 година.\r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход. Промяната в механизма ще доведе до облекчаване на администрирането на този вид доходи, както за НАП, така и за задължените лица. От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева.\r\nПо отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете в 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.\r\nПрез планирания период са разчетени средства за реализиране на основната част от големи проекти по Оперативна програма „Транспорт и транспортна инфраструктура” 2014-2020 г., като лот 3.1 и лот 3.3 от АМ „Струма“, рехабилитация на железопътната инфраструктура и разширение на метрото в София. Оперативна програма „Региони в растеж” също се характеризира със сериозен размер на разходи за инфраструктура.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв. като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в закона за държавния бюджет за 2017 г. дългово ограничение от 23,9 млрд. лева.\r\nПрез 2018 г. се планира поемането на нов вътрешен държавен дълг под формата на ДЦК в размер до 1,0 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3 % от прогнозното ниво на БВП.\r\nПри намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20,0 % от БВП, което се обуславя от подобрената бюджетна позиция на страната.\r\nЗаконопроектът може да изтеглите от", "date": "2017.10.23", "title": "Приоритетите в Бюджет 2018: Образование, здраве, сигурност и Председателството на Съвета на ЕС"}
{"url": "http://www.focus-news.net/news/2017/10/23/2449523/the-new-york-times-tsru-razshiryava-taynite-si-operatsii-v-afganistan.html", "text": "Централното разузнавателно управление (ЦРУ) на САЩ ще разшири тайните си операции в Афганистан, изпращайки малки екипи от опитни офицери, които заедно с афганистански спецчасти ще формират екипи за „лов“ на талибани, пише американското издание The New York Times.\r\nУвеличаването на броя на тайните операции срещу талибаните бележи изменението в стратегията на Вашингтон към Афганистан, където до този момент агентите на ЦРУ разследваха членове на терористичната мрежа на „Ал Кайда“ и участваха в мисии за подкрепа на местните спецчасти.Агенция „Фокус“ припомня: \r\nПрез месец август президентът на САЩ Доналд Тръмп обяви нова стратегия в политиката към Афганистан, която предвижда отслабване на ограниченията за борба срещу талибаните. Последва увеличение на броя американски военнослужещи, изпратени в размирната страна. Талибаните на свой ред отговориха с терористични атентати в няколко провинции. .Тереза Герова", "date": "2017.10.23", "title": "The New York Times: ЦРУ разширява тайните си операции в Афганистан"}
{"url": "http://www.focus-news.net/news/2017/10/23/2449524/georgi-ikonomov-kmet-na-bansko-proektat-spodeli-balgariya-e-dobar-nachin-da-predstavyame-na-turistite-nashata-unikalna-kuhnya-i-unikalni-vina.html", "text": "Проектът „Сподели България” е добър начин да представяме на туристите нашата уникална кухня и уникални вина. Това каза кметът на Банско Георги Икономов след представянето на съвместния проект „Сподели България” между Министерство на туризма и Министерство на земеделието, храните и горите, предаде репортер Агенция „Фокус”. „Този проект е много интересна идея и според мен ще сработи. Това е нещо, което липсваше досега на туристическите продукти в България, а знаем, че добър туризъм не може да се прави без добра храна и добро вино”, подчерта Икономов. По думите му всеки турист, дошъл на почивка на българско море, в планината или на културен туризъм, търси и добра кухня. \r\nБългария произвежда добри вина – някои от тях са на световно ниво, подчерта Икономов. Той заяви, че и традиционните ни ястия следва да се представят по подходящ начин. „Доскоро водихме спор с БАБХ (това е един въпрос, който години наред задава туристическият бранш) за по-голяма свобода на производството на местни храни. Става въпрос, че може би поради по-стриктно законодателство, различните ресторанти и механи много трудно могат да представят истински местни ястия, защото много често биват санкционирани по различни закони. За мен това въобще не е правилно. За да сме интересни, самобитни и традиционни във всяко едно местенце на България, във всеки ресторант или механа трябва да се предоставя на туристите приготвена на място уникална храна, а не закупена от търговските вериги, което ги уеднаквява”, обясни Георги Икономов. \r\nИнна ПЕЧЕВА", "date": "2017.10.23", "title": "Георги Икономов, кмет на Банско: Проектът „Сподели България” е добър начин да представяме на туристите нашата уникална кухня и уникални вина"}
{"url": "http://www.focus-news.net/news/2017/10/23/2449525/zhelyo-boychev-bsp-byudzhetat-ni-se-razlichava-ot-tozi-na-gerb-zashtoto-predlagame-politika-chrez-koyato-ogromnata-chast-ot-balgarskite-grazhdani-da-usetyat-podobrenie.html", "text": "Бюджетът ни се различава от този на ГЕРБ, защото предлагаме политика, чрез която огромната част от българските граждани да усетят подобрение. Това каза заместник-председателят на ПГ на „БСП за България“ Жельо Бойчев по време на представяне на проекта на бюджет за 2018 г., изготвен от БСП, предаде репортер на Агенция „Фокус“. „Този бюджет тръгна от една много амбициозна рамка, която беше зададена от експертите на „Позитано“ 20, но в крайна сметка се съобразихме с реалностите“, заяви Бойчев и поясни, че БСП излиза с предложение да се облага финансовият капитал и предлага въвеждане на данък финансови транзакции. „Нашият бюджет е по-различен от този на ГЕРБ, тъй като ние предлагаме политика, от която огромната част от българските граждани да усетят подобрение. Това е една по-справедлива политика, разпределяне на доходите. Това е големият проблем на страната в момента. Това, което предлага бюджет 2018 г., е повече от същото. Нищо няма да се промени - огромната тежест от събирането на пари в бюджета се плаща от най-ниско доходните групи в българското общество. По думите му, за да имаш икономически растеж, той трябва да бъде усетен от голямата категория български граждани. „Това в момента не е факт с тази огромна ножица между доходите, които има в българското общество. С тези си показатели България е по-скоро държава от африкански тип, отколкото от европейски. Голямата крачка започва с тези промени, които даваме по всички сектори“, заяви Бойчев. \r\nДеница КИТАНОВА", "date": "2017.10.23", "title": "Жельо Бойчев, БСП: Бюджетът ни се различава от този на ГЕРБ, защото предлагаме политика, чрез която огромната част от българските граждани да усетят подобрение"}
{"url": "http://www.focus-news.net/news/2017/10/23/2449526/veliko-tarnovo-izgraden-e-nov-vodostok-v-selo-gabrovtsi.html", "text": "Нов водосток над р. Еньовица е изграден в района на великотърновското село Габровци. Това съобщиха от пресцентъра на Община Велико Търново. Строителните дейности включват и създаването на прилежаща инфраструктура. По този начин е улеснен достъпът до вилната зона край селото. \r\nПроектът е финансиран чрез програмата на Община Велико Търново „Местни инициативи“. За създаването на водостока са използвани 34 тона бетон и 21 бетонни тръби.\r\nВ края на лятото в с. Габровци бе ремонтиран площадът, чиято настилка бе увредена от наводненията през 2014 г. 140 квадратни метра е новата настилка в централната част на селото. Инфраструктурният обект осигурява нормални условия за маневриране както на автобусите по редовната линия до Велико Търново, така също и на снегопочистващите машини при работата им през зимния сезон.", "date": "2017.10.23", "title": "Велико Търново: Изграден е нов водосток в село Габровци"}
{"url": "http://www.focus-news.net/news/2017/10/23/2449527/kyustendil-vazstanoveno-e-dvizhenieto-po-pat-i-6-pernik-kyustendil.html", "text": "Възстановено е движението по път I- 6 Перник - Кюстендил. Това съобщиха от пресцентъра на Агенция \"Пътна инфраструктура\" (АПИ). Трафикът в участъка между селата Драгомирово и Ябълково, временно се осъществяваше в една лента, поради разлив на гориво и катастрофа в района на село Цървеняно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.23", "title": "Кюстендил: Възстановено е движението по път I- 6 Перник - Кюстендил"}
{"url": "http://www.focus-news.net/news/2017/10/23/2449528/burgas-na-kariera-banevo-shte-se-izvarshat-kontrolirani-vzrivove-na-24-oktomvri.html", "text": "На кариера „Банево“ ще се извършат контролирани взривове на 24 октомври. Това съобщиха от пресцентъра на Община Бургас. Взривните работи са свързани с добивния процес на кариерата край бургаския квартал „Банево“. \r\nОт фирма „Благоустройствени строежи“ ЕООД призовават гражданите в близост до обекта за тяхна безопасност в това време да не приближават на разстояние по-малко от 1 километър около границите на кариерата. За осигуряване на сигурността на жителите по време на взривяването служители ще отцепят района и при необходимост ще дават указания на желаещите да преминат оттам.", "date": "2017.10.23", "title": "Бургас: На кариера „Банево“ ще се извършат контролирани взривове на 24 октомври"}
{"url": "http://www.focus-news.net/news/2017/10/23/2449529/korneliya-ninova-bsp-gerb-predlagat-po-golyamo-finansirane-na-statukvoto.html", "text": "ГЕРБ предлагат по-голямо финансиране на статуквото. Това каза лидерът на БСП Корнелия Нинова време на представяне на проекта на бюджет за 2018 г., изготвен от БСП, предаде репортер на Агенция „Фокус“. „ГЕРБ предлагат по-голямо финансиране на статуквото, ние предлагаме по-голямо финансиране на променени модели и системи, които да доведат до по-добър резултат“, заяви Нинова.  Председателят на Съвета по здравеопазване към Националния съвет на БСП доц. д-р Асен Златев добави, че бюджетът на БСП е конкурентен, тъй като в него се предвиждат два пъти повече в средства за сектора \"Здравеопазване\". „Те са записани точно – 985 млн. лв., от които половината са за покриване дълговете на болниците, които непрекъснато растат, а качеството непрекъснато пада. Другата половина - за да се задържи не статуквото, а да се промени цялостният модел – въвеждане на регионална здравна карта, която да отговаря на нуждите на населението. Не сега болните от крайграничните райони, да не могат изобщо да стигнат до университетските болници“, допълни доц. Златев. Експертът Пламен Милев допълни, че до този момент всяка година БСП е изготвяла алтернативни бюджетни политики. Той поясни, че в бюджета си БСП залага по-справедливо разпределение, а не после да има излишъци, които да се разпределят на тъмно. „От друга страна следва да обърнем внимание наистина на фрапиращите неравенства, до които се натъкнахме, изготвяйки нашите прогнози. По данни за месец юни от 2, 950 млн. работещи, 2, 890 млн. души са със средни доходи в размер на 670 лв. В същото време 8 600 работещи са със среден месечен доход 25 хил. лв. Или разликата между най-богатите работещи и не най-бедните, а всички останали, е 37 пъти“, обърна внимание експертът. Той поясни, че именно водени от това БСП предлага данъчна реформа. Той посочи, че в резултат на тази данъчна политика над 1 млрд. и 300 хил. лв. ще останат в населението, което допълнително ще увеличи потреблението.  \r\nДеница КИТАНОВА", "date": "2017.10.23", "title": "Корнелия Нинова, БСП: ГЕРБ предлагат по-голямо финансиране на статуквото"}
{"url": "http://www.focus-news.net/news/2017/10/23/2449530/ministar-tsetska-tsacheva-provede-rabotna-sreshta-s-rakovodstvata-na-sindikata-na-sluzhitelite-v-zatvorite-i-na-sindikat-ohrana.html", "text": "Да се унифицират правилата за формиране на допълнително възнаграждение за постигнати резултати в служебната дейност на служителите в  двете главни дирекция „Изпълнение на наказанията“ и „Охрана“. Около това становище се обединиха днес представителите на синдикалните организации в затворите и в съдебната охрана и политическото ръководство на Министерството на правосъдието, съобщиха от пресцентъра на министерството. Работната среща бе насрочена от министъра на правосъдието Цецка Цачева във връзка с поредица писма от Синдикат на служителите в затворите в България /ССЗБ/ и Синдикат „Охрана“.\r\nПостигна се консенсус работната група за правилата да се председателства от ресорния заместник-министър на правосъдието проф. Николай Проданов и в нея да участват представители на синдикатите.\r\nМинистърът на правосъдието Цецка Цачева пое още ангажимент за своевременно информиране относно конкретните числа в проекта на бюджета за 2018 г., касаещи дейността на двете дирекции. По време на срещата тя предостави на представителите на синдикатите подробна информация за предприетите стъпки от страна на министерството с оглед удовлетворяване искания за по-високи заплати и изравняване на допълнителните възнаграждения за специфични условия на труд с тези на служителите в МВР. Министър Цачева подчерта, че МП нееднократно е защитавало исканията на служителите в Главна дирекция „Изпълнение на наказанията“ /ГДИН/ и Главна дирекция „Охрана“ /ГДО/ на срещи в Министерството на финансите и допълни, че в случая за конкретни параметри ще може да се говори едва след приключване на бюджетната процедура до края на месеца, и окончателното приемане от Народното събрание. \r\n„Първият ни политически приоритет, по който работим, е за изравняване на статута на двете главни дирекции с целия сектор „Сигурност“, каза министър Цачева. От своя страна проф. Проданов заяви, че усилията в тази насока са насочени ГДИН и ГДО да бъдат включени в Актуализираната стратегия за национална сигурност.\r\nВзе се решение следващата работна среща да се проведе, когато има яснота за конкретните параметри в законопроекта за държавния бюджет на Република България за 2018 г.\r\nНа съвещанието присъстваха още Свилен Цветанов - временно изпълняващ длъжността главен директор на ГДИН, Георги Жеков - главен директор на ГДО, Христо Илков - председател на Управителния съвет на ССЗБ, Петко Чалъков - председател на УС на синдикат „Охрана“, представители на ръководствата на двата синдиката.", "date": "2017.10.23", "title": "Министър Цецка Цачева проведе работна среща с ръководствата на Синдиката на служителите в затворите и на Синдикат „Охрана“"}
{"url": "http://www.focus-news.net/news/2017/10/23/2449531/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Днешното издание на предаването „Петрич – древен и вековечен“ по Радио „Фокус“ – Пирин ще посветим на Национален парк-музей „Самуилова крепост“, който днес отбелязва 35-годишнина от своето основаване. За обвързаността на този обект с българската история и за съвременното му развитие ще разговаряме с директора на Исторически музей – Петрич Сотир Иванов и с Елена Аргилова, екскурзовод в Самуилова крепост. В края на предаването ще говорим за това как Община Петрич ще отбележи 105-ата годишнина от Балканската война и Освобождението на Петрич от турско робство.\r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2017.10.23", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/10/23/2449532/sofiya-narodniyat-predstavitel-ot-bsp-za-balgariya-prof-georgi-mihaylov-i-obshtinskiyat-savetnik-vladimir-danev-shte-provedat-priemna-za-grazhdani.html", "text": "Народният представител от \"БСП за България\" проф. Георги Михайлов и общинският съветник Владимир Данев ще бъдат на разположение на софиянци в постоянната приемна на БСП – София на ул. \"Леге\" №10, етаж 1, на 24 октомври, от 15.00 до 17.00 часа. Това съобщиха от пресцентъра на ГС на БСП София.", "date": "2017.10.23", "title": "София: Народният представител от \"БСП за България\" проф. Георги Михайлов и общинският съветник Владимир Данев ще проведат приемна за граждани"}
{"url": "http://www.focus-news.net/news/2017/10/23/2449533/deutsche-welle-turtsiya-iziskva-ot-germaniya-predavaneto-na-81-predpolagaemi-teroristi.html", "text": "След неуспешния опит за държавен преврат от лятото на 2016 г. Турция е отправила искане към Германия за предаването на 81 предполагаеми терористи, включително гюленисти, които Анкара третира като такива. Това става ясно от документ на Министерството на правосъдието на ФРГ, представен в отговор на въпрос от фракцията на „Левите“, предава Deutsche Welle.\r\nАнкара отправи многократно обвинения в Берлин в укриване на турски граждани, заподозрени не само за участие в неуспешния пуч, но и в терористична дейност. „На Германия са предадени 4,5 хил. досиета, засягащи членове или симпатизанти на „Работническата партия на Кюрдистан. И по нито едно от тях не получихме отговор“, заяви по-рано държавният глава на Турция Реджеп Тайип Ердоган. Тереза Герова", "date": "2017.10.23", "title": "Deutsche Welle: Турция изисква от Германия предаването на 81 предполагаеми терористи"}
{"url": "http://www.focus-news.net/news/2017/10/23/2449534/stara-zagora-obsadiha-zakonodatelni-promeni-v-obrazovanieto-za-sazdavane-na-kvalifitsirani-kadri-v-pomosht-na-biznesa-i-ikonomicheskoto-razvitie-na-regiona.html", "text": "Образователният министър Красимир Вълчев обсъди в Стара Загора днес с представители на бизнеса и институциите нужните законодателни промени в образованието, за създаване на квалифицирани кадри в помощ на бизнеса и икономическото развитие на регион Стара Загора, съобщиха от пресцентъра на Община Стара Загора. \r\n„В образователното министерство ясно виждаме връзката между пазара на труда и образованието. Имаме ясен акцент върху професионалното образование. Работодателските организации, общините, синдикалните организации и гражданския сектор са наши партньори, във взаимодействие сме и обсъждаме всички актуални политики. В момента професионалните паралелки са 46-47 %, а догодина трябва да са 2-3 % повече“. С тези думи днес министърът на образованието и науката Красимир Вълчев започна срещата си с представители на бизнеса и на работодателски организации от Старозагорска област. Тя се проведе в залата на Областна администрация, организирана от областния управител Гергана Микова и Клуба на работодателя - Стара Загора.\r\nСпоред председателя на клуба Димитър Гайдаров едно от условията за увеличаване на инвестициите в Стара Загора е наличието на квалифицирана работна ръка, за което е необходимо създаване на учебни програми и професионални кадри. Той представи готовността на клуба за законодателни промени в тази насока. Гайдаров зададе въпрос дали е възможно в Стара Загора да се създаде Политехническа гимназия, в която специалностите да са съгласувани с бизнеса. По думите му необходимо е да се редуцират местата за прием в езиковите гимназии, на базата на повишаване на критериите за прием  в тях. Работодателите предлагат и създаването на Център по медиация на национално ниво, който да координира нуждите на бизнеса и дейността на образователните институции.\r\n„Проблемите в образованието са стари, сега берем плодовете на неправилната държавна политика в бранша през 90-те години. Това, което е важно сега, е бизнесът, общините и държавата да вървят заедно, с единни действия. Ефект няма да се постигне, ако усилията не са координирани“, каза кметът на Стара Загора Живко Тодоров по време на срещата. Той изрази категорично несъгласие с идеята за редуциране на местата в езиковите гимназии. „Ние работим в конкурентна Европа – не може с административни мерки да подобряваме ситуацията“, каза Тодоров. Според него трябва да има качествено висше образование, защото в момента дипломите в България не гарантират способности. По думите му важно е да се увеличат заплатите на учителите. „По-високото заплащане на учителите ще гарантира качествено образование и в малките населени места. Оттам трябва да се започне“, убеден е Тодоров. „Пазарът определя всичко. Високите заплати ще насочат интереса към определени специалности“, каза още той. \r\nМинистър Вълчев каза още, че през следващите 10-20 години ще има остър недостиг на работна сила. „Проблемът ще е драматичен с лекари и учители. Учителите са тези, които създават базата за всички останали професии. Проблем има и със структурата на образованието“, добави той. По думите му в аграрните, инженерните и педагогическите науки има недостиг на кадри за сметка на социалните.\r\nОт клуба на работодателя поискаха успели хора от бизнеса да влязат в класните стаи и да въздействат на децата и техните родители  с личния си пример. Те предадоха на министъра разработван две години от тях алгоритъм на взаимодействие между бизнеса, образователните институции и браншовите организации.", "date": "2017.10.23", "title": "Стара Загора: Обсъдиха законодателни промени в образованието за създаване на квалифицирани кадри в помощ на бизнеса и икономическото развитие на региона"}
{"url": "http://www.focus-news.net/news/2017/10/23/2449535/gd-granichna-politsiya-na-gkpp-kapitan-andreevo-ima-2-km-kolona-ot-tovarni-avtomobili-a-na-gkpp-lesovo-4-km.html", "text": "На българо-турската граница трафикът е интензивен на изход. На ГКПП \"Капитан Андреево\" има 2 км колона от товарни автомобили, а на ГКПП \"Лесово\" - 4 км. Данните са към 13.30 часа. Това съобщиха от пресцентъра на ГД \"Гранична полиция\". На границата с Гърция трафикът е интензивен на ГКПП \"Станке Лисичково\" за леки автомобили.\r\nНа българо-сръбската, българо-македонската граница и българо-румънската граница трафикът е нормален на всички контролно-пропускателни пунктове.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.23", "title": "ГД \"Гранична полиция\": На ГКПП \"Капитан Андреево\" има 2 км колона от товарни автомобили, а на ГКПП \"Лесово\" - 4 км"}
{"url": "http://www.focus-news.net/news/2017/10/23/2449536/sliven-priklyuchi-esenniyat-turnir-mezhdu-uchilishtnite-futbolni-otbori-v-obshtinata.html", "text": "Приключи есенният турнир между училищните футболни отбори в общината. Това съобщиха от Община Сливен. Пепа Чиликова, заместник-кмет по хуманитарните дейности и председател на Местната комисия за борба срещу противообществените прояви на малолетните и непълнолетните (МКБППМН), връчи купи и медали на финалистите от есенния турнир между училищните футболни отбори в община Сливен. Турнирът се проведе на 21 октомври на футболната площадка в кв. „Речица“. \r\n\"Спортната проява се реализира вече пета година по програма на МКБППМН. За победителите на финала сме осигурили награден фонд от 300, 200, 100 и 50 лв., съответно от първо до четвърто място\", съобщи секретарят на комисията Лилия Радева\r\nПризовите места си оспорваха отборите при училищата в Тополчане, Сотиря, Самуилово и отборът домакин в кв. „Речица“. „Надпреварата бе доста оспорвана. Всички състезатели показаха добра дисциплина и емоционална игра”, посочи футболният съдия и ръководител на мачовете Стоян Гурков. Състезанието спечели отборът на училището в с. Сотиря. „Чувствам се невероятно за първото място”, сподели Иван от отбора първенец. Втори се класираха самуиловци, трети стана отборът на Тополчане. Четвърти останаха миналогодишните победители от Речица.\r\nФутболните турнири се провеждат два пъти в годината, пролет и есен, като целогодишно в подготовката за участие в тях вземат повече от 200 ученици от училищата в селата в община Сливен.", "date": "2017.10.23", "title": "Сливен: Приключи есенният турнир между училищните футболни отбори в общината"}
{"url": "http://www.focus-news.net/news/2017/10/23/2449537/sport-futbolist-na-pszh-poluchi-nagradata-za-nay-dobar-futbolist-na-evropa-do-21-godini.html", "text": "Нападателят на френския клубен отбор Пари Сен Жермен Килиан М‘бапе получи наградата „Голдън бой“ за най-добър футболист на Европа до 21-годишна възраст. Номинирани за приза бяха още Усман Дембеле от Барселона и Габриел Жезус от Манчестър Сити. \r\nМ‘бапе премина в ПСЖ през лятото. През миналия сезон той игра за Монако, като отбеляза за него общо 26 гола, помогна на отбора да спечели титлата във Франция и да достигне до полуфиналите в Шампионска лига.", "date": "2017.10.23", "title": "Спорт: Футболист на ПСЖ получи наградата за най-добър футболист на Европа до 21 години"}
{"url": "http://www.focus-news.net/news/2017/10/23/2449538/sergey-lavrov-ne-biva-da-se-dopuska-predislotsiraneto-na-teroristi-sled-porazhenieto-im-v-siriya-i-irak.html", "text": "Международната общност не бива да допуска предислоцирането на терористи след поражението им в Сирия и Ирак. Това заяви руският външен министър Сергей Лавров след среща с иракския си колега Ибрахим ал Джаафари, предаде ТАСС. Двамата са се съгласили за необходимостта от активизиране на усилията в борбата срещу тероризма. „Задачата на всички участници в антитерористичните действия се заключава в това да се нанесе максимално поражение на терористичните групировки, като „Ислямска държава“ и „Джебхат ан-Нусра“ и да се минимизира, ако не да се сведе към нула възможността им да се разпрострат в други райони на земното кълбо“, каза Лавров. Калина Жекова", "date": "2017.10.23", "title": "Сергей Лавров: Не бива да се допуска предислоцирането на терористи след поражението им в Сирия и Ирак"}
{"url": "http://www.focus-news.net/news/2017/10/23/2449539/sofiya-zadarzhan-e-70-godishen-namushkal-mazh-v-kostinbrodskoto-selo-tsarichina.html", "text": "Задържан е 70-годишен мъж, ранил с нож столичанин, съобщиха от пресцентъра на ОДМВР - София. Около 18.00 часа на 21 октомври на тел. 112 бил подаден сигнал за намушкан мъж в махала „Червена ябълка“ на костинбродското село Царичина. Незабавно на място е изпратен автопатрул на РУ - Костинброд, а оглед на местопроизшествието е извършен от служители на ОДМВР - София. Извършителят на деянието - столичанин на 70 години, е задържан след незабавни издирвателни действия. Пострадалият 51-годишен мъж е настанен за лечение с порезна рана в областта на гърдите, без опасност за живота. По случая е образувано досъдебно производство.", "date": "2017.10.23", "title": "София: Задържан е 70-годишен, намушкал мъж в костинбродското село Царичина"}
{"url": "http://www.focus-news.net/news/2017/10/23/2449540/ruse-narkotitsi-orazhie-i-boepripasi-pritezhanie-na-33-godishen-mazh-sa-izzeti-pri-aktsiya-na-politsiyata.html", "text": "Наркотици, оръжие и боеприпаси, притежание на 33-годишен мъж, са иззети при акция на русенски криминалисти. На 20 октомври, в русенския квартал „Дружба – 3“, служители на ОДМВР – Русе са извършили проверка на Г.В., местен жител. Това съобщиха от пресцентъра на МВР. При личен обиск у мъжа били намерени 10 топчета, съдържащи марихуана, както и газов пистолет с боеприпас в цевта и друг в пълнителя. Последвало претърсване в обитаваното от русенеца жилище в квартала. В квартирата му били открити и иззети към 130 грама марихуана, електронна везна, седем газови пистолета от различни марки, пневматичен пистолет и револвер, различни по вид и калибър патрони, пълнители, две бутилки със сгъстен въздух за пневматично оръжие и други вещи, както и над 2000 хиляди лева. Случаят е документиран от разследващ полицай и срещу 33-годишния е образувано досъдебно производство за престъпление по чл. 354 а, ал. 3 и чл. 339, ал.1 от НК. С постановление на прокурор Г.В. е задържан за срок до 72 часа в следствения арест. Работата по случая продължава.", "date": "2017.10.23", "title": "Русе: Наркотици, оръжие и боеприпаси, притежание на 33-годишен мъж, са иззети при акция на полицията"}
{"url": "http://www.focus-news.net/news/2017/10/23/2449541/d-r-hristo-dimitrov-nsoplb-sabiraneto-na-taksi-za-meditsinskite-belezhki-na-uchenitsite-dopalnitelno-zatrudnyava-rabotata-na-obshtopraktikuvashtite-lekari.html", "text": "Събирането на такси за медицинските бележки на учениците допълнително затруднява работата на общопрактикуващите лекари. Това каза за Радио „Фокус“ – Велико Търново д-р Христо Димитров, зам.-председател на Районната колегия на БЛС и председател на Сдружението на общопрактикуващите лекари във Велико Търново. Според него най-добрият вариант би бил организацията на отсъствията на учениците от училище да не се обвързва с каквито и да е ангажименти от страна на лекарите. „Ние не искаме да пишем хартии. Знаете, че сме затрупани с всякаква документация. Ние искаме да лекуваме нашите пациенти по най-добрия начин, с минимум губене на време в писане. Ако има начини, възможности и желание и двете министерства, на науката и на здравеопазването, да решат проблема без да се издават изобщо бележки, вярвайте ми никой от нас няма да страда от това, че няма да взима 2 лева за бележки. Но в момента, при който при цялата ни натоварена с проблеми работа, се появят допълнителните натоварвания с тези бележки, дори и 2 лева са минимална цена за такъв административен и безсмислен труд“, посочи д-р Димитров.„Фокус“ припомня, че според новите изисквания на Министерство на здравеопазването родителите трябва да заплащат за извинителна бележка, когато детето им е болно и се налага да отсъства от училище. Всеки личен лекар сам определя таксата.\r\nНадежда КРЪСТЕВА", "date": "2017.10.23", "title": "Д-р Христо Димитров, НСОПЛБ: Събирането на такси за медицинските бележки на учениците допълнително затруднява работата на общопрактикуващите лекари"}
{"url": "http://www.focus-news.net/news/2017/10/23/2449542/pazardzhik-mashinist-na-motrisa-i-strelochnik-sa-zadarzhani-za-krazhba-na-gorivo-v-panagyurishte.html", "text": "Две длъжностни лица, извършили кражба на дизелово гориво, са задържани от автопатрул при Районно управление на МВР - Панагюрище. В петък вечерта, полицейски екип от полицейското управление извършвал обход на обслужваната територия. Това съобщиха от пресцентъра на МВР. В района на местната жп гара униформените засекли двама души в момент на присвояване на гориво от дизелова мотриса “Desiro”. Установена била самоличността им - Д. Д. /49 г./ от Пловдив и съучастникът му С. М. /59 г./ от Панагюрище, съответно машинист на мотрисата и стрелочник на гарата. Открито е общо 82 литра дизелово гориво. Двамата са задържани за срок до 24 часа, а по случая е образувано полицейско производство.", "date": "2017.10.23", "title": "Пазарджик: Машинист на мотриса и стрелочник са задържани за кражба на гориво в Панагюрище"}
{"url": "http://www.focus-news.net/news/2017/10/23/2449543/osazhdan-mazh-ot-vrachansko-e-privlechen-kato-obvinyaem-za-izmama-sled-razsledvane-na-ihtimanskite-politsai.html", "text": "Осъждан мъж от Врачанско е привлечен като обвиняем за измама след разследване на ихтиманските полицаи, съобщиха от пресцентъра на ОДМВР - София. В РУ- Ихтиман било образувано досъдебно производство срещу неизвестен извършител за това, че с цел да набави за себе си облага е възбудил и поддържал в заблуждение местна жителка, че е лечител, за което е получил сумата от 846 лева. След активни оперативни и процесуални действия разследващият екип разкрил самоличността на извършителя. На 35-годишния З.Д. от врачанското село Старо Оряхово е повдигнато обвинение за извършено престъпление по чл. 209 от НК и делото е изпратено в районната прокуратура в Ихтиман с мнение за предаване обвиняемия на съд.", "date": "2017.10.23", "title": "Осъждан мъж от Врачанско е привлечен като обвиняем за измама след разследване на ихтиманските полицаи"}
{"url": "http://www.focus-news.net/news/2017/10/23/2449544/lovech-10-220-kasa-tsigari-i-200-litra-naliven-alkohol-bez-banderol-kakto-i-lovna-karabina-bez-razreshitelno-sa-otkriti-pri-politseyska-proverka-v-m-lipaka.html", "text": "Голямо количество контрабандни цигари иззеха служители на сектор „Противодействие на икономическата престъпност“ при ОДМВР – Ловеч. Това съобщиха от пресцентъра на МВР. В хода на полицейска операция проверка била извършена във вила в местността Липака. Там полицаи открили 10 220 къса /511 кутии/ цигари без български акцизен бандерол от различни вносни и български марки; 200 литра наливен алкохол /ракия/ без бандерол и документи за произход; ловна карабина, заредена с пет патрона, както и 20 боеприпаса за същото оръжие, без да има за това надлежно разрешение. Имотът е собственост на 73-годишен мъж от Ловеч. Работата по случая продължава в рамките на образуваното досъдебно производство.", "date": "2017.10.23", "title": "Ловеч: 10 220 къса цигари и 200 литра наливен алкохол без бандерол, както и ловна карабина без разрешително са открити при полицейска проверка в м. Липака"}
{"url": "http://www.focus-news.net/news/2017/10/23/2449545/accent-tv-pravitelstvata-na-moldova-i-rumaniya-planirat-provezhdaneto-na-vtoro-po-roda-si-savmestno-zasedanie.html", "text": "Кабинетите на министрите на Молдова и Румъния планират организирането на съвместно заседание на правителствата на двете страни. То ще бъде проведено през месец ноември в молдовската столица Кишинев, предава Accent TV. \r\nКъм момента няма разпространена информация за въпросите, които ще бъдат отсъдени в рамките на съвместното заседание. Срещата е втората по рода си, организирана от правителствата в Кишинев и Букурещ. Първото им съвместно заседание бе проведено през март 2017 г. в румънската столица.Тереза Герова", "date": "2017.10.23", "title": "Accent TV: Правителствата на Молдова и Румъния планират провеждането на второ по рода си съвместно заседание"}
{"url": "http://www.focus-news.net/news/2017/10/23/2449546/sofiya-po-signal-na-rumen-georgiev-ot-bsp-razkriha-problemi-s-pozharnata-bezopasnost-vav-frenskiya-litsey.html", "text": "Общо осем проверки са направени от Главна дирекция \"Пожарна безопасност и защита на населението\" към МВР във Френския лицей \"Виктор Юго\" в София от 2010 година до момента. Това стана ясно от отговор на министъра на вътрешните работи Валентин Радев на въпрос, поставен от народния представител от \"БСП за България\" Румен Георгиев, съобщиха от пресцентъра на ГС на БСП - София.\r\nДепутатът от групата на социалистите беше потърсен от обезпокоени родители на деца от детската градина и ученици от Френския лицей \"Виктор Юго\". Според тях сградата, в която се помещава лицеят не отговаря на изискванията за пожарна безопасност. Освен питане до министъра на вътрешните работи, Румен Георгиев направи и посещение в учебното заведение, където се срещна с неговия директор и разгледа сградата, в която се обучават децата.\r\nОт отговора на министъра става ясно, че последната проверка от органите на Столична дирекция \"Пожарна безопасност и защита на населението\" е направена на място в обекта на 29 септември по повод получено писмо. Тя е констатирала общо четири нарушения от режимен характер. Става въпрос за нарушена техническа изправност на част от монтираните евакуационни осветителни тела, както и на част от димоуплътнените врати, монтирани на стълбищните клетки. Освен това подземният гараж не е оборудван с достатъчен брой нормативно изискващи се уреди за първоначално гасене на пожари и е установено наличие на складирани горивни материали и оборудване. Изготвено е и разпореждане в срок до 30 октомври 2017 г. констатираните нарушения да бъдат отстранени.", "date": "2017.10.23", "title": "София: По сигнал на Румен Георгиев от БСП разкриха проблеми с пожарната безопасност във Френския лицей"}
{"url": "http://www.focus-news.net/news/2017/10/23/2449547/60-novi-mototsikleta-byaha-predostaveni-na-sluzhitelite-na-sdvr.html", "text": "60 нови мотоциклета бяха предоставени на Столичната дирекция на вътрешните работи (СДВР). Церемония по предаването им се състоя в Главната дирекция „Национална полиция“. На нея присъстваха зам. -министърът на вътрешните работи Стефан Балабанов, зам.-главният секретар Георги Арабаджиев, зам.-директорът на Главна дирекция \"Национална полиция\" (ГДНП) ст. комисар Константин Димитров и директорът на СДВР ст. комисар Ивайло Иванов. Това съобщиха от пресцентъра на МВР. Зам.-министър Балабанов изрази надежда, че с новата техника служителите на СДВР ще бъдат още по-мобилни и по-уверени. Пожела им с новата техника да работят активно по охраната на Българското  председателство на Съвета на Европа през 2018 г. Зам.-директорът на ГДНП ст. комисар Константин Димитров пожела безаварийна работа на онези, които ще ползват новите мотоциклети.  \r\n50 от машините са предназначени за отдел „Специализирани полицейски сили за опазване и възстановяване на обществения ред” при СДВР, а другите са за отдел „Пътна полиция” при СДВР.  За доставените мотоциклети са изготвени специфични изисквания по отношение на техническите им характеристики, отговарящи на съвременните норми. Те са оборудвани с  технически системи, позволяващи тяхното позициониране чрез GPS-модул, което от своя страна дава възможност за бърза намеса и реагиране при необходимост.", "date": "2017.10.23", "title": "60 нови мотоциклета бяха предоставени на служителите на СДВР"}
{"url": "http://www.focus-news.net/news/2017/10/23/2449548/afp-lavina-pogreba-10-katerachi-na-mongolskiya-vrah-otgon-tenger.html", "text": "10 катерачи, игнорирали забраната за изкачване на монголския връх Отгон Тенгер, са загинали в резултат на лавина, седем души са в неизвестност, предаде AFP. По данни на местната спасителна служба, алпинистите, всички от които са монголски граждани, са изчезнали в неделя, след като са качили върха с надморска височина 4 021 метра. Телата са открити на 3 400 метра. В групата е имало четири жени и 13 мъже на възраст между 30 и 50 години. Друга група от 10 катерачи е успяла да слезе безпроблемно. \r\nПравителството въведе забрана за изкачване на върха през 2015 г., въпреки че за последните 50 години са загинали четирима други катерачи. Калина Жекова", "date": "2017.10.23", "title": "AFP: Лавина погреба 10 катерачи на монголския връх Отгон Тенгер"}
{"url": "http://www.focus-news.net/news/2017/10/23/2449549/konferentsiya-na-tema-bezhanskata-kriza-i-razvitieto-na-migratsionnite-protsesi-shte-se-provede-v-sofiya-na-24-oktomvri.html", "text": "Конференция на тема \"Бежанската криза и развитието на миграционните процеси\" ще се проведе в София на на 24 октомври 2017 г. (вторник). Това съобщиха от пресцентъра на ПП ГЕРБ. Форумът се организира съвместно от Сдружение „Граждани за европейски развитие на България“, фондация „Ханс Зайдел“ и Център за европейски изследвания „Вилфрид Мартенс“. Дискусията ще бъда отрита от председателя на Сдружение „Граждани за европейско развитие на България“ и кмет на София Йорданка Фандъкова, регионалния директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център и председателя на Комисия по вътрешна сигурност и обществен ред в Народното събрание и председател на ПГ на ПП ГЕРБ Цветан Цветанов.\r\nПо време на конференцията специални презентации ще представят заместник-министърът на вътрешните работи Красимир Ципов, зам.-директорът на Главна дирекция \"Гранична Полиция\" в МВР Стоян Иванов и зам.-председателят на Държавна агенция за бежанците Даниел Инджиев. Изказвания и експертен опит по темата с управлението на бежански кризи и развитието на миграционните процеси ще представят още ръководителят на мисията на Международната организация по миграция в България Радослав Стаменков и директорът на Европейския институт Любов Панайотова. В конференцията ще вземат участие представители 13 чуждестранните посолствата и нас и на 7 неправителствени организации.\r\nФорумът ще се проведе от 11:00 часа, в Гранд хотел „София“, зала „Триадица“.", "date": "2017.10.23", "title": "Конференция на тема \"Бежанската криза и развитието на миграционните процеси\" ще се проведе в София на 24 октомври"}
{"url": "http://www.focus-news.net/news/2017/10/23/2449550/blagoevgrad-kontsert-na-vladimir-ampov-grafa-shte-se-sastoi-v-zala-peyo-yavorov-na-24-oktomvri.html", "text": "Концерт на Владимир Ампов – Графа ще се състои в зала „Пейо Яворов“ на 24 октомври, съобщиха от пресцентъра на Община Благоевград. С едни от най-нежните, най-известните, най-обичаните, най-новите хитове Владимир Ампов - Графа ще покори благоевградската публика. Концертът ще се състои в зала „Пейо Яворов“ от 19.30 часа утре (24 октомври).  За своите почитатели Графа е подготвил компилация от най-новите, както и най-обичаните си хитове. \r\nГрафа и неговата лайв банда стартираха своето национално турне, след големия успех на концерта в зала „Арена Армеец“. Нови аранжименти, лирика и поп в едно – това предстои да чуят почитателите на българския изпълнител в Благоевград. Ще бъде представена и съвместната песен на Графа и неговата сестра Нора Ампова - „Километри“. Концертът ще съчетае музика, добро настроение и изненади.", "date": "2017.10.23", "title": "Благоевград: Концерт на Владимир Ампов – Графа ще се състои в зала „Пейо Яворов“ на 24 октомври"}
{"url": "http://www.focus-news.net/news/2017/10/23/2449551/faz-gsdp-iziskvat-po-strogi-pravila-za-rabotata-na-noviya-bundestag.html", "text": "Германската социалдемократическа партия (ГСДП) изиска налагането на по-строги правила за работата на новия Бундестаг, пише националният ежедневник Die Frankfurter Allgemeine Zeitung.\r\nЗа тази цел парламентарната група на ГСДП ще представи поправка в дневния ред на Бундестага на учредителното заседание на парламента във вторник, 24 октомври. Социалдемократите изискват, наред с други неща, канцлерът да говори най-малко четири пъти годишно по въпроси, отправени от парламента. Тереза Герова", "date": "2017.10.23", "title": "FAZ: ГСДП изискват по-строги правила за работата на новия Бундестаг"}
{"url": "http://www.focus-news.net/news/2017/10/23/2449552/pazardzhik-kmetat-na-peshtera-nikolay-zaychev-shte-bade-domakin-na-zasedanieto-na-oblastniya-savet-za-razvitie.html", "text": "Кметът на Община Пещера Николай Зайчев ще бъде домакин на заседанието на Областния съвет за развитие на област Пазарджик, съобщи за Радио „Фокус“- Пазарджик Стоян Йовчев от общинската администрация в Пещера. Той обясни, че на 24 октомври в 10.30 часа в Пещера ще се съберат общински кметове, народни представители, областният управител и експерти. На заседанието ще бъде представена Областната стратегията за подкрепа на личностното развитие на децата и учениците в oбласт Пазарджик (2017-2019). Пред присъстващите ще бъдат изложени възможностите за финансиране на проекти по програма „Еразъм+” – мост между образованието и бизнеса. „Николай Зайчев ще бъде сред докладчиците на заседанието. По актуални теми ще говорят и представители на различни държавни институции“, уточни Йовчев.\r\nВаня НИКОЛОВА", "date": "2017.10.23", "title": "Пазарджик: Кметът на Пещера Николай Зайчев ще бъде домакин на заседанието на Областния съвет за развитие"}
{"url": "http://www.focus-news.net/news/2017/10/23/2449553/reuters-sled-tvardeniya-za-chuzhdestranna-namesa-vav-vota-za-brekzit-velikobritaniya-zayavi-che-neynata-demokratsiya-e-v-bezopasnost.html", "text": "Британската демокрация е една от най-сигурните в света и ще остане такава, заяви говорител на премиера Тереза Мей, коментирайки твърдения, че във вота за Брекзит може да е имало чуждестранна намеса, предаде Reuters. Миналата седмица опозиционният депутат Бен Брадшоу призова правителството да разследва твърденията на адвокатска група, че произходът на някои средства от кампанията за Брекзит е неясен. Брадшоу заяви в парламента, че въпросът трябва да бъде разследван с оглед на „ширещите се опасения относно чуждестранна, в частност руска намеса в западните демокрации“. \r\nИзбирателната комисия, която регулира политическото финансиране в Кралството, през април оповести, че разследва организацията Leave.EU, без да предоставя повече подробности. В понеделник говорител на комисията заяви, че разследването продължава и че няма да предостави повече информация, докато не бъде завършено.Калина Жекова", "date": "2017.10.23", "title": "Reuters: След твърдения за чуждестранна намеса във вота за Брекзит Великобритания заяви, че нейната демокрация е в безопасност"}
{"url": "http://www.focus-news.net/news/2017/10/23/2449554/sport-fenove-priznaha-gol-na-edin-dzheko-za-nay-dobro-popadenie-na-sedmitsata-v-shampionska-liga.html", "text": "Голът, отбелязан от нападателя на Рома Един Джеко срещу лондонския Челси в мач от груповата фаза на Шампионска лига бе признан за най-доброто попадение на седмицата.\r\nГолът на Джеко бе избран с подкрепата на 25 % от феновете, гласували на официалната страница на УЕФА. За автор на най-добро попадение на седмицата претендираха футболисти на Ювентус, Базел и Челси.\r\nЧелси и Рома завършиха наравно 3:3 в мач от група „С“ на Шампионска лига, който бе изигран на 18 октомври.", "date": "2017.10.23", "title": "Спорт: Фенове признаха гол на Един Джеко за най-добро попадение на седмицата в Шампионска лига"}
{"url": "http://www.focus-news.net/news/2017/10/23/2449555/haskovo-ustanoveno-e-ognishte-na-ptichi-grip-v-selo-uzundzhovo.html", "text": "На територията на област Хасково е установено огнище на инфлуенца - (птичи грип ) от щам Н-5/ N-8, съобщиха от пресцентъра на Областна администрация - Хасково. То е регистрирано в с. Узунджово, община Хасково. Спешно е свикано заседание на  Областната епизоотична комисия. На форума е взето решение за ограничителни мерки за недопускане разпространението на болестта. Издадена е заповед от областния управител, която е изпратена на всички общини и институции имащи отношение към проблема. В документа областният управител нарежда незабавно да се свикат заседания на Общинските епизоотични комисии, на които да се запознаят членовете с епизоотичната обстановка и да се набележат конкретни мерки за предотвратяване проникването на болестта на територията на съответните общини. До 10 ноември 2017г. трябва да уведомят областния управител за изпълнението на набелязаните мерки.\r\nОсвен това областният управител е наредил ОДБХ - Хасково да се приведе в състояние на повишена епизоотична готовност, а директорът на областната дирекция да организира съвместни проверки с представители на Орнитоложките дружества, ловно-рибарските дружества и на държавните лесничейства за наличие на болни или умрели диви мигриращи или синантропни птици. Директорът на ОДБХ - Хасково трябва също така да организира извършване на постоянен ветеринарно-медицински контрол от ОДБХ за спазване на мерките за био-сигурност в птицевъдни обекти. На територията на областта е забранено провеждането на пазари и изложби за птици. Областният управител е наредил и директорът на ОДБХ - Хасково да организира извършване на периодични клинични прегледи и при съмнение за инфлуенца, да се вземат проби от домашните и диви птици за вирусологични изследвания.\r\nВъв заповедта на областния управител е записано също, че собствениците и управителите на птицевъдни обекти не трябва да допускат излизането на птиците извън дворовете на стопаните и да не допускат контакт между птици, живеещи в дивата природа и домашни птици. Те ще трябва да съхраняват в закрити помещения фуража, с който изхранват птиците. Собствениците и управителите на птицевъдни обекти също така трябва да създадат условия за разделно отглеждане на домашни патици и гъски от други видове домашни птици. \r\nСпоред заповедта собствениците и управителите на птицевъдни обекти са задължени да уведомят незабавно обслужващия обекта ветеринарен лекар или кмета на населеното място, при отклонение в здравословното състояние на отглежданите птици или при завишена смъртност.\r\nЗаповедта вече е сведена до кметовете на общини, ОДБХ - Хасково и всички членове на Областна епизоотична комисия.", "date": "2017.10.23", "title": "Хасково: Установено е огнище на птичи грип в село Узунджово"}
{"url": "http://www.focus-news.net/news/2017/10/23/2449556/agentsiya-patna-infrastruktura-zimnoto-poddarzhane-na-republikanskite-patishta-se-vavezhda-ot-1-noemvri.html", "text": "Зимното поддържане на републиканската пътна мрежа се въвежда от 1 ноември със заповед на председателя на Управителния съвет на Агенция „Пътна инфраструктура“ (АПИ) инж. Дончо Атанасов. Това съобщиха от пресцентъра на АПИ. Макар прогнозата на метеоролозите през следващите 10 дни да е за добро време се предприемат необходимите действия за осигуряване на безопасното пътуване на шофьорите по високопланинските пътища и проходи като Петрохан, Троян - Кърнаре, Шипка, Предела, участъци в област Смолян и др.\r\nПодготовката за зимния сезон върви по график. В момента се провеждат регионалните работни съвещания, на които АПИ заедно с областните управители, с представители на ГД „Национална полиция“, ГД „Пожарна безопасност и защита на населението“, ИА „Автомобилна администрация“ и пътноподдържащите дружества обсъждат готовността. Тази седмица започват и проверките на фирмите. Ще се инспектира наличната техника, суровини - сол, пясък, луга и т. н. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Ще се осигурят около 100 000 тона сол, 300 000 тона пясък и др.\r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на пътищата във високопланинските райони и проходите, където има предпоставки за хлъзгавост и заледявания по усойните места.\r\nАгенция „Пътна инфраструктура” призовава шофьорите да започнат подготовката на автомобилите си и да сменят летните гуми със зимни. Да карат внимателно и със съобразена скорост, да спазват правилата за движение, необходимата дистанция и да не предприемат резки маневри.\r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от безплатното мобилно приложение LIMA, lima.api.bg и интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.23", "title": "Агенция „Пътна инфраструктура“: Зимното поддържане на републиканските пътища се въвежда от 1 ноември"}
{"url": "http://www.focus-news.net/news/2017/10/23/2449557/stara-zagora-s-praznichen-vodosvet-be-otkrita-parvata-akademichna-uchebna-godina-na-tehnicheskiya-kolezh-v-kazanlak.html", "text": "С празничен водосвет отслужен от Негово Високопреосвещенство Старозагорския митрополит Киприан в сградата на Младежкия дом бе открита първата академична учебна година на Техническия колеж в Казанлък към Технически Университет – София, предаде кореспондент на Радио „Фокус“. Митрополит Киприян пожела успех на студентите и хората, посветили своя труд, талант и усърдие на възпитанието и образованието на младите хора. Към студентите той изрази своето убеждение, че ще станат добри професионалисти и ще се реализират в професиите, които са избрали. „Така както Бог е отредил, вие да бъдете първите студенти в Техническия колеж в Казанлък. Бъдете здрави, благоуспешни и с интерес изучавайте науките“, каза още митрополит Киприян.\r\nНа церемонията по откриване на Колежа присъстваха вицепремиерът Валери Симеонов, кметът на община Казанлък Галина Стоянова, ректорът на Технически университет – София проф. дтн. Георги Михов, областният управител Гергана Микова, народни представители, представители на учебното заведение и общинската администрация.\r\n„От много години Казанлък е градът, който е символ не само на тракийските царе и на българската роза, а и център на родното машиностроене. Благодарим за усилията на водещи казанлъшки фирми, които станаха наши партньори“, каза в обръщението си ректорът на Технически университет – София проф. дтн. Георги Михов. Той поясни, че за откриването на Колежа в Казанлък особена заслуга имат както кметът Галина Стоянова, така и редица от хора, подпомогнали реализирането на тази идея.\r\nКметът Галина Стоянова приветства първите над 80 студенти, които ще се обучават в професионално направление „Машинно инженерство“ – специалност, важна за развитието на машиностроителната промишленост в региона. Тя подчерта, че усилията за откриването на Технически колеж в Казанлък са отдавна, още от времето на кмета Стефан Дамянов, който по думите на Стоянова е направил първите стъпки, които тя е доразвила до постигане на крайната цел. Стоянова благодари на всички личности от академичните среди, от министерства и администрация, способствали откриването на колежа. Сред тях кметът поясни, че е и вицепремиерът Варели Симеонов, на когото връчи благодарствена грамота.\r\nВалери Симеонов, който е също възпитаник на Техническия университет каза, че фактът, че са записани в първи курс над 80 студенти в Техническия колеж е показателен за това, че Казанлък има необходимият потенциал, че бизнесът стои зад тях и той ще поеме своята тежест по отношение на създаването на висококвалифицирани инженерни кадри. „Това, което съм правил, съм го правил с убеждението, че няма нищо по-естествено там, където има промишленост, да има и Висше учебно заведение, което да създава кадри“, каза Симеонов.\r\nОт името на бизнеса в Казанлък своята подкрепа за студентите на Техническия колеж изрази Владимир Спасов: „От името на работодателите мога да ви обещая, че ние ще направим всичко възможно, така че нулевата безработица в община Казанлък да остане непроменена величина. За всичко ще бъдем насреща и ще подкрепяме Техническия университет“. Много вяра и попътен вятър на студентите и техните преподаватели пожела Спасов.\r\nДиректорът на Техническия колеж в Казанлък проф. Ивайло Ганев каза, че Казанлък наред с приноса към историята и знаковата българска роза, винаги е бил един мощен индустриален град и в този смисъл мястото на Техническия колеж е именно в този град. \r\nТехнически Колеж в Казанлък е създаден с постановление на Министерски Съвет № 187 от 31 август 2017 г.\r\nСлавяна ГАЙДАРОВА", "date": "2017.10.23", "title": "Стара Загора: С празничен водосвет бе открита първата академична учебна година на Техническия колеж в Казанлък"}
{"url": "http://www.focus-news.net/news/2017/10/23/2449558/reuters-28-te-strani-chlenki-na-es-ne-uspyaha-da-saglasuvat-trudovata-reforma.html", "text": "28-те страни-членки на ЕС не успяха да съгласуват на първия рунд преговори предлаганата от Франция трудова реформа, предаде Reuters. Въпросът изправя богатите срещу бедните държави, които искат запазване на действащите правила, позволяващи на гражданите, работещи в съюза, да получават заплати по-високи от тези, които биха получавали в родината си, но все пак по-ниски от местната работна сила. Някои критици виждат тези правила като форма на „социален дъмпинг“. \r\nПредложените от френския президент Еманюел Макрон промени в директивата за командированите работници са подкрепяни от Германия, Белгия, Холандия и др. „Става дума за справедливост на трудовия пазар“, каза европейският комисар по заетостта Мариан Тейсен пристигайки на преговорите с министрите на труда на страните-членки. „Като цяло подкрепям свободата на придвижване на хора, но то трябва да бъде организирано по справедлив начин“, добави тя. Министрите обаче не успяха да постигнат споразумение на първата сесия на преговорите. Калина Жекова", "date": "2017.10.23", "title": "Reuters: 28-те страни-членки на ЕС не успяха да съгласуват трудовата реформа"}
{"url": "http://www.focus-news.net/news/2017/10/23/2449559/blagoevgrad-navarshvat-se-35-godini-ot-osnovavaneto-na-natsionalen-park-muzey-samuilova-krepost.html", "text": "Навършват се 35 години от основаването на Национален парк-музей „Самуилова крепост“. За предаването „Петрич – древен и вековечен“ на Радио „Фокус“ – Пирин Сотир Иванов, директор на Исторически музей – Петрич обясни, че идеята за изграждането на паметника в района на крепостта датира от 1967 година, тоест, преди 50 години. По думите му в работата по обособяването на обекта \"Самуилова крепост\" се включват както местни, така и регионални и национални специалисти – историци, дейци на изобразителното изкуство, архитекти. Иванов отбеляза, че всички те са се стремили да създадат паметник, който като сюжет и структура да потопи посетителя в средновековието и подвига на Самуил и неговите войни. \r\n„През 1967 година, на 20 юли, Кръстьо Тричков изпраща предложение до Комитета за изкуство и култура за създаването на паметника, всичко това се случва в Благоевград, а самият комитет отвръща, че сроковете са прекалено кратки и няма как в този период да се реализира този проект“, каза още Иванов. Той добави, че въпреки това е предложено да започне изграждането на идейната концепция и още същата година, на 22 септември, тези документи се съгласуват с Националния комитет по изкуство и култура. „Така започва един дълъг процес, в който идеята е освен художествено, да се изгради и концепция, която да е свързана с археологически проучвания, за да може да има единство между фактология и изразни средства. Поради тази причина на следващата 1968 година започват проучвания, които се провеждат до 1975 година. В резултат на тези археологически проучвания, които окончателно са завършени от Димка Серафимова, се възстановява концепцията на укрепителните съоръжения – валове, ровове, землянки“, коментира още Иванов и допълни, че се предполага, че в една от землянките е присъствал и Самуил, при провеждането на военни събрания за тактиката и стратегията на воденето на бойни действия. \r\n„Тези проучвания, между другото, бяха възстановени отново от Исторически музей – Петрич, съвместно с Пловдивския университет. Ние също работихме по трасето на укрепителните съоръжения между Беласица и Огражден. След приключването на самите проучвани се подхожда и към изграждането на самата художествена концепция, която е поверена на проф. Борис Гондов“, посочи Иванов. От 1981 година, Людмила Живкова, в качеството си на реален министър на културата, централизира и финансира този проект, за да може на 23 октомври 1982 година \"Самуилова крепост\" да бъде факт. „Всичко това е част от концепцията както за запазването на културно-историческото ни средновековно наследство, така и от идеята за 1300 години България“, уточни директорът на Исторически музей – Петрич Сотир Иванов.\r\nЛивия НИНОВА", "date": "2017.10.23", "title": "Благоевград: Навършват се 35 години от основаването на Национален парк-музей „Самуилова крепост“"}
{"url": "http://www.focus-news.net/news/2017/10/23/2449560/vazstanoveno-e-efirnoto-izlachvane-na-radio-fokus-plovdiv.html", "text": "Възстановено е ефирното излъчване на Радио „Фокус“-Пловдив. \r\n„Фокус“ благодари на слушателите за проявеното разбиране.", "date": "2017.10.23", "title": "Възстановено е ефирното излъчване на Радио „Фокус“-Пловдив"}
{"url": "http://www.focus-news.net/news/2017/10/23/2449561/afp-darzhavniyat-sekretar-na-sasht-pristigna-na-iznenadvashta-vizita-v-kabul.html", "text": "Държавният секретар на САЩ Рекс Тилърсън пристигна на изненадващо посещение в Афганистан в понеделник, за да обсъди новата стратегия на Вашингтон с президента Ашраф Гани, предава AFP, като се позовава на официално съобщение от американското посолство.\r\nВ Кабул първият дипломат на Вашингтон отново потвърди ангажимента на САЩ към правителството в Кабул и регионалните партньори „за постигане на мир в Афганистан“ и унищожаване на „сигурните убежища за терористите, които заплашват тази цел\", се казва в изявление, публикувано в социалната мрежа „Туитър“. Тереза Герова", "date": "2017.10.23", "title": "AFP: Държавният секретар на САЩ пристигна на изненадваща визита в Кабул"}
{"url": "http://www.focus-news.net/news/2017/10/23/2449562/sliven-sportna-zala-vasil-levski-ot-tazi-godina-shte-se-otoplyava-s-parno.html", "text": "Спортна зала „Васил Левски” в Сливен от тази година ще се отоплява с парно. Това съобщи  пред Радио “Фокус“ – Сливен заместник-кметът по строителството Стефан Кондузов. По думите му така окончателно ще бъде решен проблемът с провеждането на тренировки и състезания при ниски температури. В котелното на залата е поставен нов котел на газ с мощност 195 кW, радиатори и система за разпределение на топлинната енергия. Изградена е вентилация на игрището за баскетбол и газопроводното отклонение до котелното помещение в залата.\r\nДържавна приемателна комисия вече е одобрила изграденото централно топлозахранване на спортната зала. Предстои община Сливен да въведе в експлоатация отопленителана система. Строително-монтажните работи по топлозахранването на залата са по проект, финансиран по Програма  „Енергийна ефективност и възобновяема енергия“.", "date": "2017.10.23", "title": "Сливен: Спортна зала „Васил Левски” от тази година ще се отоплява с парно"}
{"url": "http://www.focus-news.net/news/2017/10/23/2449563/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим за детските градини в общината. Преди една година община Садово започна реализация на проекта „Интеграция и добро образование в детските градини“. Целта е създаване на условия за подпомагане на децата от етническите малцинства и предоставяне на възможности те да се изградят като пълноценни граждани с шанс за успешна професионална, социална и личностна реализация. Какви дейностите включва проектът и успешно ли се изпълнява той ще ни каже Йордан Ташев, директор на Дирекция „Обща администрация” в Община Садово. Ще попитаме и Йорданка Пинтиева, директор на детската градина в село Поповица, успешно ли се интегрират ромските деца там. \r\nПреди две години в община Садово успешно завърши реализацията на проекта „Внедряване на мерки за енергийна ефективност в учебни заведения и детски градини“ по оперативна програма „Регионално развитие“. Благодарение на средствата по тази програма бяха санирани основните училища в селата Поповица, Болярци и Чешнегирово и детските градини в село Кочево, Караджово и Чешнегирово. От инж. Костадин Делчев, директор на Дирекция „Специализирана администрация” ще научим ли се саниране и на други сгради на учебни и детски заведения в общината.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.23", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2017/10/23/2449564/stara-zagora-mazh-i-zhena-sa-obvineni-za-dvoynoto-ubiystvo-v-s-panicherevo.html", "text": "Окръжна прокуратура-Стара Загора привлече като обвиняеми две лица за убийство в с. Паничерево, общ. Гурково, съобщиха от пресцентъра на Апелативна прокуратура-Пловдив. В събота срещу неделя, в 00.05 ч., на тел.112 в РУ на МВР-Казанлък е получено съобщение за масово сбиване пред \"Дискотеката\" в село Паничерево, община Гурково. По-късно е получено съобщение от ЦСМП-Гурково, за това, че пред здравното заведение са били докарани четири лица, две от които мъртви, а останалите две с прободни и порезни рани. \r\nУстановено , че на 22 октомври в с. Паничерево в заведение „Дискотеката“, в центъра на селото, е настъпило масово сбиване между две групи лица от ромски произход. Двете групи са били всяка от около 15 човека, като едната група е била от с. Паничерево а другата от гр. Нова Загора.\r\nВ резултат на сбиването Иван И., на 39 г., и синът му Антон А. на 23 г., и двамата от гр.Николаево са починали. Лицата Димитър А., на 21 г., от гр.Николаево, е с прободна рана в гърба и порезни рани по ръцете и главата, а Иван А., на 34 г., от гр.Николаево, е с порезни рани по ръцете.  \r\nИзвършени са два огледа на местопроизшествие, разпитани са множество свидетели и са назначени съдебно медицински експертизи. \r\nДнес в качеството на обвиняеми лица са привлечени Ангел С. А., на 24 г., за престъпление по чл. 116, а.1, т.4 предл. 3 и т. 12 вр. с чл. 115 вр. с чл. 29, ал.1 буква „б“ вр. с чл. 20, ал.2 вр. с ал.1 от НК, и Виолета А. А., на 26 г., за престъпление по чл. 116, а.1, т.4  предл. 3 вр. с чл. 115 вр. с чл. 20, ал.2 вр. с ал.1 от НК за това, че на 21 октомври в с. Паничерево, общ. Гурково, в съучастие помежду си умишлено са умъртвили две лица - Иван И. и Антон А., като престъплението е извършено от Ангел А. в условията на опасен рецидив.\r\nНаказанието, което се предвижда за това престъпление, е лишаване от свобода от 15 до 20 години, доживотен затвор или доживотен затвор без замяна.", "date": "2017.10.23", "title": "Стара Загора: Мъж и жена са обвинени за двойното убийство в с. Паничерево"}
{"url": "http://www.focus-news.net/news/2017/10/23/2449565/vratsa-boepripas-e-otkrit-v-dvora-na-firma-v-blizost-do-su-vasil-kanchov-rayonat-e-ottsepen.html", "text": "Открит е боеприпас в двора на фирма, намираща се в района на СУ „Васил Кънчов“ във Враца. Това съобщиха за Агенция „Фокус“ от ОДМВР-Враца. Районът е отцепен, като военни са на мястото и обезопасяват снаряда. От ОДМВР-Враца уточниха, че потенциална опасност винаги има, но към момента няма реална такава. Сигналът за открития боеприпас е подаден към 13.00 часа. \r\nЛюба АЛЕКСИЕВА", "date": "2017.10.23", "title": "Враца: Боеприпас е открит в двора на фирма в близост до СУ „Васил Кънчов“, районът е отцепен"}
{"url": "http://www.focus-news.net/news/2017/10/23/2449566/kyustendil-obshtinata-realizira-proekt-za-podobryavane-na-dostapnostta-do-vodopada-kray-selo-polska-skakavitsa.html", "text": "Община Кюстендил реализира проект за подобряване на достъпността до водопада край село Полска Скакавица. Това съобщи за Радио „Фокус” – Кюстендил Росица Плачкова, зам.-кмет на Кюстендил. Проектът се финансира по Програмата за трансгранично сътрудничество България – Македония и се нарича „Повишаване на туристическия потенциал в общините Кюстендил и Конче – устойчиво съвместно бъдеще”.  Според Росица Плачкова към момента са изпълнени почти всички видове работи, които са предвидени по проекта. Целта на проекта е подобряване на достъпа до природното наследство на територията на общините Кюстендил и Конче. \r\n„Дейностите от страна на Община Кюстендил са почти приключили, като е избран изпълнител за организиране на събития. Проведена е първата встъпителна пресконференция, съществената дейност, която се вижда от всички е строителните дейности, които са извършени и предстои приключването им до самия водопад. Това е рехабилитация на общинска пътна мрежа, пътеки, създаване на екопътеки, маркировка, създаване на зони за отдих. Сключихме в последния месец два договора. Единият е за проучване на потенциала на природните ресурси за развитие на туризма в Кюстендил. другият договор е за изработка на уебсайт и мултимедия, на която ще се поместени всички резултати от реализиране на проекта”, каза Росица Плачкова. Друга дейност е изработка на рекламни материали – банер, който вече е готов, плакати, 200 диплянки и 1000 брошури.\r\nВенцеслав ИЛЧЕВ", "date": "2017.10.23", "title": "Кюстендил: Общината реализира проект за подобряване на достъпността до водопада край село Полска Скакавица"}
{"url": "http://www.focus-news.net/news/2017/10/23/2449567/shumen-prokuraturata-predade-na-sad-mazh-napadnal-i-ograbil-vazrastna-zhena.html", "text": "24-годишният Евгени Ив. от шуменското село Имренчево е предаден на съд с обвинителен акт на Окръжната прокуратура в Шумен за грабеж на възрастна жена, извършен със сила и заплашване, в съучастие и представляващ опасен рецидив. Това съобщиха от пресцентъра на Апелативна прокуратура – Варна. Само три месеца след престъплението, извършено на 17 срещу 18 юли 2017 г., подсъдимият Евгени е предаден на съд. Съучастникът му Кънчо Кънчев вече е осъден на 3 години лишаване от свобода ефективно, след като сключи споразумение с прокуратурата, което съдът одобри. \r\nДвамата се срещнали в село Имренчево, където пили. След това отишли до съседно село, където продължили да пият. Вечерта се разделили и Кънчо Кънчев се прибрал да спи в къщата на дядо си. Около 22 часа съучастникът му Евгени Ив. го събудил с предложението да направят „удар“. Обяснил му, че 91-годишната съседка баба Калина, вдовица отпреди 50 години, имала 1000 лева, които могат да ограбят. \r\nЕвгени счупил стъклото на преддверието на къщата, влязъл вътре и отключил с ключа, който бил от вътрешната страна на вратата. Двамата влезли в стаята,  където спяла възрастната жена, събудена от счупването на стъклата. Евгени започнал да иска парите й, тършувал из стаята да разбере къде ги крие, докато Кънчо му светел с мобилния си телефон. \r\nВ едно чекмедже Евгени открил портмонето на бабата, в което имало 2 банкноти по 20 лева. Разкъсал възглавница, в която намерил найлонов плик с три банкноти по 50 лева, и продължил да иска баба Калина да му каже къде крие останалите си пари. За да я принуди, той я хванал за врата. Жертвата се изплашила и дръпнала ръцете му, за да не я удуши. Тогава Евгени я ударил в главата. \r\nВъзрастната жена познала по гласа Кънчо, когото познавала от дете. Попитала го за името, но той не го казал. На тръгване двамата преровили и мазето на ограбената жена, но не намерили нещо за вземане. \r\nПодсъдимият Евгени Ив. е осъждан като пълнолетен за палеж, унищожаване и повреждане, за хулиганство, съпроводено със съпротива срещу орган на властта, за причиняване на телесна повреда по хулигански подбуди, както и за проявена жестокост към гръбначни животни. \r\nПредстои делото срещу 24-годишния опасен рецидивист да бъде насрочено за разглеждане в Шуменския окръжен съд. Ако бъде признат за виновен, подсъдимият може да получи наказание от 5 до 15 години лишаване от свобода, като съдът може да постанови и конфискация до една втора от имуществото му.", "date": "2017.10.23", "title": "Шумен: Прокуратурата предаде на съд мъж, нападнал и ограбил възрастна жена"}
{"url": "http://www.focus-news.net/news/2017/10/23/2449568/pazardzhik-dve-zhalbi-sa-postapili-sreshtu-reshenieto-na-oik-septemvri-za-predsrochno-prekratyavane-palnomoshtiyata-na-kmeta-na-s-semchinovo-plamen-temelkov.html", "text": "Решението на Общинската избирателна комисия (ОИК)-Септември да прекрати предсрочно пълномощията на кмета на село Семчиново Пламен Темелков е обжалвано от две страни. Това съобщи за Радио „Фокус“ – Пазарджик Мануел Манчев, председател на ОИК-Септември. Той обясни, че са постъпили жалби от страна на жители на Семчиново, които са сезирали ОИК за продължителното му отсъствие от работа, както и от Пламен Темелков. На въпрос упълномощил ли е пребиваващият в Испания кмет на Семчиново свой представител да подаде жалба, Манчев отговори, че тя е подадена от името на кмета и не може да коментира, кой я е подписал. Председателят на ОИК-Септември каза също, че всички документи по случая ще бъдат предадени в Административния съд в Пазарджик. Според него най-добре е съдът да се произнесе по казуса, защото всяка една от страните по проблема с кмета на Семчиново има свое становище по въпроса кое е правилно и кое не.„Фокус“ припомня, че със свое решение от 13 октомври 2017 година ОИК-Септември прекрати предсрочно пълномощията на кмета на село Семчиново Пламен Темелков, тъй-като фактически от 29 юни 2017 г. до настоящия момент /повече от три месеца/ той не изпълнява функциите си на кмет на селото. Темелков, заедно с още 6 души бе задържан с Европейска заповед за арест на 26 юни 2017 година. В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той е екстрадиран в Испания. На 3 август 2017 година с военен самолет общо 8 души, сред които и Темелков, бяха транспортирани до испанския град Марбея.\r\nВаня НИКОЛОВА", "date": "2017.10.23", "title": "Пазарджик: Две жалби са постъпили срещу решението на ОИК-Септември за предсрочно прекратяване пълномощията на кмета на с. Семчиново Пламен Темелков"}
{"url": "http://www.focus-news.net/news/2017/10/23/2449569/tass-evakuiraha-sgradata-na-moskovskiya-darzhaven-universitet-mvlomonosov-zaradi-bombena-zaplaha.html", "text": "Руската полиция извършва проверка, след като получи информация за взривно устройство в сградата на Московския държавен университет „М.В. Ломоносов“, предава ТАСС .\r\n„Постъпи анонимно съобщение относно заплаха за взрив“, заявиха от полицията.\r\nНа място е пристигнал екип от кинолози със специално обучени кучета.  Симеон Миланов", "date": "2017.10.23", "title": "ТАСС: Евакуираха сградата на Московския държавен университет „М.В.Ломоносов“ заради бомбена заплаха"}
{"url": "http://www.focus-news.net/news/2017/10/23/2449570/nimh-nay-mnogo-valezhi-do-1500-chasa-sa-otcheteni-v-novo-selo-8-lkv-m.html", "text": "Между 2 и 8 л/кв. м са отчетените количества валежи в Северозападна България до 15.00 часа. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Най-много валежи до 15.00 часа са отчетени в Ново село - 8 л/кв. м. Във Видин са регистрирани 8 л/кв. м. дъжд, а в лом – 4. В Северозападна България продължава да вали. Очаква се постепенно валежите да обхванат първо западната половина от страната, а през утрешния ден и цяла България.", "date": "2017.10.23", "title": "НИМХ: Най-много валежи до 15.00 часа са отчетени в Ново село - 8 л/кв. м"}
{"url": "http://www.focus-news.net/news/2017/10/23/2449571/liderat-na-bsp-korneliya-ninova-e-pretarpyala-katastrofa-v-tsentara-na-stolitsata-sastoyanieto-y-e-dobro.html", "text": "Лидерът на БСП Корнелия Нинова е претърпяла катастрофа в центъра на столицата, състоянието й е добро, научи репортер на Агенция \"Фокус\" от екипа на председателя на Националния съвет на партията. Катастрофата се е случила днес на бул. \"Княз Борис I\". Такси се е ударило странично в колата, в която е пътувала Корнелия Нинова. В момента тя е на преглед, състоянието й е добро. Инцидентът е регистриран на телефон 112 и на място са дошли служители на МВР. \r\nДеница КИТАНОВА", "date": "2017.10.23", "title": "Лидерът на БСП Корнелия Нинова е претърпяла катастрофа в центъра на столицата, състоянието й е добро"}
{"url": "http://www.focus-news.net/news/2017/10/23/2449572/reuters-v-balgariya-sa-registrirani-dva-sluchaya-na-zabolyavane-ot-ptichi-grip-h5.html", "text": "Властите в България съобщиха за два случая на заболяване от птичи грип H5, съобщиха от Световната организация за животинско здраве, цитирани от Reuters.\r\nЕдиният от случаите е в село Стефаново, което се намира в Добруджа. Вирусът е убил 418 птици, а другите 10 хиляди във фермата са били убити превантивно, заявиха от организацията, позовавайки се на данни от българското Министерство на земеделието.\r\nДругият случай е в село Узунджово, където 84 птици са умрели заради вируса. Симеон Миланов", "date": "2017.10.23", "title": "Reuters: В България са регистрирани два случая на заболяване от птичи грип H5"}
{"url": "http://www.focus-news.net/news/2017/10/23/2449573/ahlulbayt-sergey-lavrov-potvardi-che-rusiya-podkrepya-teritorialniya-integritet-i-suvereniteta-na-irak.html", "text": "Русия подкрепя териториалния интегритет и суверенитета на Ирак, заяви руският външен министър Сергей Лавров, цитиран от AhlulBayt. Той добави, че Русия съжалява за новосъздаденото етническо и религиозно разделение в страната, и го смята за неприемливо. Лавров направи този коментар по време на разговора си с иракския си колега Ибрахим ал-Джафари.\r\n„Искам още веднъж да потвърдя нашата подкрепа за суверенитета и териториалния интегритет на Ирак, както и за разрешаването на проблемите чрез включващ национален диалог, в който  се взимат под внимание интересите на всички религиозни, етнически и политически групи“, заяви Лавров.\r\n„Много е важно да се предотврати създаването на нови разделителни линии, които се базират на религиозни или етнически причини, както и да се превъзмогнат старите такива“, подчерта първият дипломат на Русия. Симеон Миланов", "date": "2017.10.23", "title": "AhlulBayt: Сергей Лавров потвърди, че Русия подкрепя териториалния интегритет и суверенитета на Ирак"}
{"url": "http://www.focus-news.net/news/2017/10/23/2449574/pazardzhik-uslozhnyava-se-patnata-obstanovka-v-oblastta.html", "text": "Усложнява се пътната обстановка в Пазарджишка област, предаде репортер на Радио „Фокус“ – Пазарджик. Дъжд вали в региона, пътищата са мокри и хлъзгави, Дъждът е по-слаб в района на Пещера, но там мъгла намалява видимостта. По-интензивни са преваляванията в района на Пазарджик. \r\nПолицейски патрул с номер 28 23 е разположен в близост до Затвора в Пазарджик. Следи се за спазване ограниченията на скоростта.\r\nВаня НИКОЛОВА", "date": "2017.10.23", "title": "Пазарджик: Усложнява се пътната обстановка в областта"}
{"url": "http://www.focus-news.net/news/2017/10/23/2449575/sofiya-30-godini-zatvor-poluchi-narkozavisim-ubil-po-osobeno-zhestok-nachin-sobstvenite-si-mayka-i-dyado.html", "text": "Днес по внесен от Софийска градска прокуратура (СГП) обвинителен акт, Софийски градски съд (СГС) постанови 30-годишна осъдителна присъда спрямо Кристиян Гочев за извършено от него убийство по особено мъчителен начин и с особена жестокост спрямо две лица – майка му и дядо му. Това съобщиха от пресцентъра на Прокуратурата на Р България.\r\nНа 10 октомври 2017 г. СГП е предала на съд Кристиян Гочев за извършени от него на 25 юли 2016 г. брутални убийства на майка му и дядо му. Кристиян Гочев бил наркотично зависим и това обуславяло крайно конфликтното му поведение с пострадалите, с които живеел в общо жилище. Поводите за скандалите били постоянните му претенции за пари към майка му и разпродажбата на нейни вещи, за да си осигури средства за наркотици. На 25 юли 2016 г. след поредния спор по този въпрос, Гочев нападнал майка си с мачете и нож и й нанесъл 45 прободно-прорезни рани по главата и цялото тяло. Докато нанасял ударите притискал тялото й към земята, в резултат на което причинил двустранно счупване на ребра и гръдната кост. След настъпване на смъртта, отстранил очните й ябълки и част от кожата на гърба. Смъртта не настъпила мигновено, поради което пострадалата изпитвала интензивни и мъчителни болки, и могла да изпита ужаса от яростта на нападателя и настъпващия летален изход. \r\nПривлечен от първоначалните писъци на пострадалата в стаята влязъл и вторият пострадал - дядо на извършителя. Гочев го нападнал, като при събарянето му на земята му причинил двустранно счупване на всички ребра и му нанесъл удар с точило в дясното око, проникващо в черепната кухина и увреждащо мозъка. Нараняването предизвикало състояние, несъвместимо със живота, но преди настъпването на смъртта пострадалият изпитал мъчителни болки и ужас от неминуемата смърт. След това Гочев пренесъл телата на жертвите в една от стаите и включил електрическа печка, за да ускори процеса на разлагане. На следващия ден направил опит да прикрие следите от престъплението, като почистил жилището. Престъплението било разкрито на 29 юли 2016 г. при посещение на служители на полицията, с цел да върнат на Гочев изгубената му лична карта. \r\nВ рамките на проведено на 23 октомври 2017 г. съкратено производство пред СГС Гочев се е признал за виновен и му е наложено наказание „доживотен затвор“. \r\nВ съответствие с разпоредбата на чл. 58а от Наказателния кодекс то е редуцирано на 30 години „лишаване от свобода“.", "date": "2017.10.23", "title": "София: 30 години затвор получи наркозависим, убил по особено жесток начин собствените си майка и дядо"}
{"url": "http://www.focus-news.net/news/2017/10/23/2449576/fox-news-polskiyat-prezident-podpisa-zakon-za-uvelichavaneto-na-razhodite-za-otbrana-kakto-i-broya-na-voennosluzheshtite-ot-100-na-200-hilyadi.html", "text": "Полският президент Анджей Дуда подписа закон за увеличаването на разходите за отбрана на 2,5 % от БВР, предава Fox News.\r\nТова действие е в рамките на усилията, които консервативното полско правителство полага за подобряването на отбранителния си капацитет в отговор на потенциалната заплаха, която представляват въоръжените сили на Русия в региона, твърдят от американския телевизионен канал.\r\nСпоред новия закон отбранителния бюджет на Полша ще бъде увеличен до 2,1 % от БВП през 2020, и поне до 2,5 % през 2030 година.\r\nОсвен това ще бъде увеличен и броят на военнослужещите от 100 на 200 хиляди. Симеон Миланов", "date": "2017.10.23", "title": "Fox News: Полският президент подписа закон за увеличаването на разходите за отбрана, както и броя на военнослужещите от 100 на 200 хиляди"}
{"url": "http://www.focus-news.net/news/2017/10/23/2449577/pazardzhik-silen-dazhd-vali-v-pazardzhishkiya-uchastak-na-avtomagistrala-trakiya.html", "text": "Силен дъжд вали в пазарджишкия участък на автомагистрала „Тракия“, предаде репортер на Агенция \"Фокус\". Пътните настилки са мокри и хлъзгави. В района се е образувала мъгла. \r\n\"Фокус\" призовава водачите да шофират внимателно и със скорост, съобразена с пътните условия.", "date": "2017.10.23", "title": "Пазарджик: Силен дъжд вали в пазарджишкия участък на автомагистрала „Тракия“"}
{"url": "http://www.focus-news.net/news/2017/10/23/2449578/plovdiv-ledena-parzalka-shte-bade-razkrita-i-tazi-godina-na-ploshtad-tsentralen.html", "text": "Ледена пързалка ще бъде разкрита и тази година на площад „Централен“ в Пловдив. Това съобщи пред журналисти кметът на града Иван Тотев, предаде репортер на Радио „Фокус” – Пловдив. Пързалката ще отвори врати 1 ноември и ще работи до 28 февруари. Разкриващата ледената пързалка фирма е същата, която миналата година организира атракцията за целия зимен сезон на същото място. Наемателите ще ползват 1700 квадратни метра от площада и имат право да сложат временен обект – кафене. Кънките отново ще се дават на желаещите под наем.\r\nЦветана ТОНЧЕВА", "date": "2017.10.23", "title": "Пловдив: Ледена пързалка ще бъде разкрита и тази година на площад „Централен“"}
{"url": "http://www.focus-news.net/news/2017/10/23/2449579/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga-na-25-oktomvri.html", "text": "Въвежда се временна организация на движението за провеждане на футболна среща от Първенството на първа професионална лига на 25 октомври, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието от 00.00 часа до приключване на футболната среща при сектор „Г” на  Националния стадион „Васил Левски” и от 12.00 до 19.00 часа на моста пред Национален стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.10.23", "title": "София: Въвежда се временна организация на движението за провеждане на футболна среща от Първенството на първа професионална лига на 25 октомври"}
{"url": "http://www.focus-news.net/news/2017/10/23/2449580/sofiya-pod-100-metra-e-vidimostta-v-rayona-na-tunel-trayanovi-vrata-i-na-ihtiman-zaradi-obrazuvala-se-magla.html", "text": "Под 100 метра е видимостта в района на тунел \"Траянови врата\" и на Ихтиман, заради образувала се мъгла, предаде репортер на Агенция \"Фокус\".", "date": "2017.10.23", "title": "София: Под 100 метра е видимостта в района на тунел \"Траянови врата\" и на Ихтиман, заради образувала се мъгла"}
{"url": "http://www.focus-news.net/news/2017/10/23/2449581/roditelite-konfliktite-agresiyata-i-zakrilata-na-detsata-e-temata-na-kragla-masa-v-narodnoto-sabranie-na-24-oktomvri.html", "text": "„Родителите – конфликтите – агресията и закрилата на децата“ е темата на кръгла маса в Народното събрание, която организират на 24 октомври, Комисията по въпросите на децата, младежта и спорта и Държавната агенция за закрила на детето, съобщиха от пресцентъра на Народното събрание. Това е вторият форум през 2017 г. в Народното събрание, на който ще се обсъждат въпроси, свързани с подкрепа на системата за закрила на децата. \r\nНа кръглата маса, която започва в 11.00 часа в зала „Изток” на Народното събрание, са поканени депутати, представители на държавни институции, на Националния съвет за закрила на детето и на неправителствените организации, които работят по проблемите на децата. \r\nНа първия форум, който беше през юли 2017 г., бяха представени становища на държавни институции и беше създадена работна група за изготвяне на промени в законодателството. Организаторите на кръглата маса изразяват увереност, че благодарение на съвместните усилия на всички институции и неправителствени организации в България ще бъдат създадени сигурни гаранции за спазване на правата на детето и за защита на неговите интереси.", "date": "2017.10.23", "title": "„Родителите – конфликтите – агресията и закрилата на децата“ е темата на кръгла маса в Народното събрание на 24 октомври"}
{"url": "http://www.focus-news.net/news/2017/10/23/2449582/kyustendil-obshtina-dupnitsa-shte-pokani-130-semeyni-dvoyki-praznuvashti-zlatna-i-diamantena-svatba-tazi-godina-da-podnovyat-zaedno-brachnite-si-kletvi.html", "text": "Община Дупница ще изпрати покани до 130 семейни двойки да подновят заедно брачните си клетви. Това каза пред Радио „Фокус” – Кюстендил Христо Апостолов, експерт в Община Дупница. По думите му това е броят на семействата, които трябва да отпразнуват „златна” и „диамантена” сватба тази година. „Извадили сме всички семейни двойки, сключили брак в Дупница през годините. 112 са двойките, които ще честват \"диамантена сватба\", а 18 – \"златна\". Идеята е да ги съберем на едно място и те да подновят своите брачни клетви”, каза Христо Апостолов. По тази причина ще бъдат изпратени покани за всички. Те ще трябва да потвърдят участието си в организираната церемония на 21 ноември – Деня на християнското семейство и младеж. Двойките ще впишат обетите си за вярност в предвидена за целта книга, която е въведена при първия подобен ритуал през 2013 година.\r\nВенцеслав ИЛЧЕВ", "date": "2017.10.23", "title": "Кюстендил: Община Дупница ще покани 130 семейни двойки, празнуващи „златна” и „диамантена” сватба тази година, да подновят заедно брачните си клетви"}
{"url": "http://www.focus-news.net/news/2017/10/23/2449583/mladezhi-ot-tri-oblasti-rabotyat-po-proekt-180-dni-euforiya.html", "text": "Младежките общински съвети от Сливен, Стара Загора и Бургас работят по проект, „180 ДНИ EUФОРИЯ“, свързан с бъдещото Председателство на България на Съвета на Европейския съюз, съобщиха от пресцентъра на Община Стара Загора. Първите дейности бяха информационни срещи в трите областни центъра и избор на „еврокомисари”. \"Еврокомисар\" от страна на старозагорската група е Симеон Манев - ученик от Езикова гимназия \"Р.Ролан\" . Проведе се и семинар с участието на 27 младежи от младежките общински съвети, на който те се запознаха с подготовката за Председателството, с това как работи Европейският съюз за младите хора и с програма „Еразъм+”.\r\nПроектът цели да създаде чувство в младежите, че са част от общата еуфория и случващото се в страната, както и да им покаже, че те са част от процеса на формиране и реформиране на политики. Той се реализира в изпълнение на Дейност 2  „Младежки кампании и инициативи”, с финансовата подкрепа на Националната програма за младежта на Министерството на младежта и спорта, с кандидатстващата организация СНЦ „Възрожденска столица” .\r\n\"С настъпването на новата година за период от шест месеца България ще поеме председателството на Съвета на ЕС. В продължение на 180 дни  ще говорим повече за Европа, заедно ще се опитваме да защитим положителния облик на страната ни. Ще дадем на младежите „повече Европа“, ще ги накараме да приемат по-близо европейските идеи и ценности, заедно ще стигнем до извода защо предстоящото събитие е толкова важно за всички и какъв може да е приносът на всеки един от тях\", обясняват организаторите.\r\nПредстоят срещи-семинари на „еврокомисарите” с младежи от малките населени места в трите области и планиране на събития, провеждане на събития, свързани с Председателството  в областните центрове, посещаване на събитие от официалната програма на Българското председателство на Съвета на ЕС - гр. София.", "date": "2017.10.23", "title": "Младежи от три области работят по проект „180 ДНИ EUФОРИЯ“"}
{"url": "http://www.focus-news.net/news/2017/10/23/2449584/sofiya-poroen-dazhd-vali-v-uchastaka-na-avtomagistrala-trakiya-mezhdu-vakarel-i-ihtiman.html", "text": "Пороен дъжд вали в участъка на автомагистрала \"Тракия\" между село Вакарел и град Ихтиман, предаде репортер на Агенция \"Фокус\". В района се е образувала мъгла, която ограничава видимостта до 50 метра. Има опасност от възникване на аквапланинг. \r\n\"Фокус\" призовава водачите да шофират внимателно и със скорост, съобразена с пътните условия.", "date": "2017.10.23", "title": "София: Пороен дъжд вали в участъка на автомагистрала \"Тракия\" между Вакарел и Ихтиман"}
{"url": "http://www.focus-news.net/news/2017/10/23/2449585/srabskite-medii-ne-ostanaha-ravnodushni-kam-moralnata-lektsiya-na-general-uesli-klark-za-chlenstvoto-v-nato-obzor.html", "text": "Пенсионираният американски генерал Уесли Кларк, командващ силите на НАТО във войната в Косово през 1999 г., отправи призиви към Сърбия да промени отношението си към разширяването на Алианса и да последва примера на Черна гора, която стана член на западния отбранителен съюз по-рано тази година.\r\nВ интервю за черногорския вестник  генерал Кларк заяви, че Черна гора е добър пример за стабилност на Балканите, преодоляване на конфликти и приемане на цивилизационните ценности на Запада.\r\n„Влизането на Черна гора в НАТО преди членство в Европейския съюз показва правилния ход на нещата - стабилността и сигурността трябва да бъдат гарантирани, преди да се постигне икономически растеж. Надявам се, че Сърбия ще последва примера на Черна гора и ще поеме по пътя ви (на черногорците – бел. р.)“, заяви американският генерал за изданието.\r\nМедиите в Сърбия не останаха равнодушни към коментарите на Кларк. \r\nДържавната Radio televizija Srbije (RTS) привежда цитат от интерювото на американския генерал, в който той заявява: „Надявам се, че хората в Сърбия ще се огледат и ще кажат – знаеш ли, нашето правителство ни доведе до тази екстремна ситуация“. \r\n„Когато дойдох за първи път в бивша Югославия в началото на 90-те г. на XX век, видях хора във всяка от тогавашните нейни републики; те всички са еднакви, и всички те говорят на един и същи език. И албанците говорят сърбохърватски. Въпреки това, за целите на политиката са възстановени всички конфликти , а хората се разделиха и целият гняв изплува, след което избухна ужасен конфликт \", са думите, с които генералът описа ситуацията на Балканите от съдбовните за региона години.\r\nМедията обръща внимание на увереността на Кларк, че с течение на времето хората на Балканите ще осъзнаят колко са близки и ще забравят за проблемите, които са имали помежду си в близкото минало.\r\n„Кларк се надява Сърбия да следва примера на Черна гора“ е заглавието, под което електронното издание Vesti Online публикува статия, посветена на изказванията на командващия силите на НАТО във войната в Косово през 1999 г.\r\n„Надявам се, че Сърбия също ще види Черна гора, ще види нейния добър пример що се отнася до интеграцията в НАТО, и ще го последва“, привежда думите на генерала белградската медия. B92 обръща внимание на оценката на Кларк, съгласно която Черна гора е най-чистият пример за стабилност, преодоляване на конфликтите на Балканите и приемане на ценностите на западната цивилизация, допринесли за това гражданите й да живеят в условия на демокрация. \r\nНационалният ежедневник Srbija Danas публикува статия за изказванията на Кларк под хапливото заглавие „На съвестта му лежат невинни сръбски души, а изнася морални лекции: Кларк призова сърбите да се огледат“.\r\n„Някога ни бомбардираше, а сега ни иска в НАТО“ е заглавието, което електронното издание Vecerne Novosti избира за коментар на изказванията на американския генерал. \r\nИзданието „Правда“ на свой ред обръща внимание на думите на Кларк, съгласно които във войната през 1999 г. „силата е използвана като последно средство“.Агенция „Фокус“ припомня: \r\nУесли Кейн Кларк е американски генерал, главнокомандващ на силите на НАТО в Европа в периода 1997-2000 г. В качеството си на такъв води войната в Косово. Съветник е на американския дипломат Ричард Холбрук при изготвянето и подписването на Дейтънското мирно споразумение, с което официално се слага край на четиригодишната война в Босна и Херцеговина. .Тереза Герова", "date": "2017.10.23", "title": "Сръбските медии не останаха равнодушни към „моралната лекция“ на генерал Уесли Кларк за членството в НАТО (ОБЗОР)"}
{"url": "http://www.focus-news.net/news/2017/10/23/2449586/aazamestnik-predsedatelyat-na-narodnorepublikanskata-partiya-prizova-za-izprashtaneto-na-podkrepleniya-v-turskata-baza-v-irak.html", "text": "Заместник-председателят на опозиционната Народнорепубликанска партия на Турция призова за изпращането на подкрепления в турската военна база в Ирак, предава Anadolu Agency. \r\nЙозтюрк Йълмъз заяви, че турските войници в базата Башика, която се намира близо до Мосул, може да се нуждаят от подкрепления.\r\n„Ако провокациите на Хашд ал-Шааби се превърнат в действия срещу нашите войници, спешните подкрепления за военнослужещите ни там могат да се окажат важни“, каза той пред журналисти в турския парламент.\r\n„Ако се наложи трябва да изпратим подкрепления по въздух“, добави той.\r\nАгенция „Фокус“ припомня, че „Хашд ал-Шааби“ е шиитски милиция, която е съюзена с въоръжените сили на Ирак, и бе разположена заедно с редовни войници близо до Киркук, когато кюрдските пешмерги бяха принудени да се изтеглят от региона. Симеон Миланов", "date": "2017.10.23", "title": "AA:Заместник-председателят на Народнорепубликанската партия призова за изпращането на подкрепления в турската база в Ирак"}
{"url": "http://www.focus-news.net/news/2017/10/23/2449587/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-koreya.html", "text": "Въвежда се временна организация на движението във връзка с официалното посещение на министър-председателя на Република Корея, съобщиха от пресцентъра на Столична община. Забранява се престоят и паркирането на пътни превозни средства, с изключение на колите, превозващи участниците в делегацията, както следва: \r\n- от 17.00 часа на 24 октомври до отпътуване на делегацията на 26 октомври на паркинга на „София Хотел Балкан”. \r\n- от 07.00 часа до приключване на мероприятието на 25 октомври на северозападната дъга на пл. „Св. Александър Невски” между ул. „Оборище” и ул. „11-ти август”. \r\n-От 08.00 часа до приключване на мероприятието на 25 октомври на обръщателното колело на автобусна линия 93 при драгалевския лифт и на паркинга при ресторант „Воденицата”. \r\n-От 12.00 часа до приключване на мероприятието на 25 октомври на бул. „Джеймс Баучер” между ул. „Златен рог” и бул. „Черни връх”. \r\n-От 08.00 часа до приключване на мероприятието на 26 октомври по улиците около „Боянската църква”. \r\n-От 08.00 часа до приключване на мероприятието на 25 октомври се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.10.23", "title": "София: Въвежда се временна организация на движението във връзка с официалното посещение на министър-председателя на Република Корея"}
{"url": "http://www.focus-news.net/news/2017/10/23/2449588/lovech-dvizhenieto-po-pat-i-4-sofiya-varna-v-uchastaka-mezhdu-s-brestnitsa-i-s-balgarski-izvor-se-osashtestvyava-v-edna-lenta-poradi-ptp.html", "text": "Движението по път I-4 София - Варна, в участъка между с. Брестница и с. Български извор, след кръстовището за гр. Тетевен, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.23", "title": "Ловеч: Движението по път I-4 София - Варна, в участъка между с. Брестница и с. Български извор, се осъществява в една лента поради ПТП"}
{"url": "http://www.focus-news.net/news/2017/10/23/2449589/blagoevgrad-s-reditsa-initsiativi-e-otbelyazana-35-ata-godishnina-ot-osnovavaneto-na-natsionalen-park-muzey-samuilova-krepost.html", "text": "С редица инициативи е отбелязана 35-ата годишнина от основаването на Национален парк-музей „Самуилова крепост“. Това каза за предаването „Петрич – древен и вековечен“ на Радио „Фокус“ – Пирин Сотир Иванов, директор на Исторически музей – Петрич, който стопанисва обекта. Той обясни, че цялата 2017 г. всъщност е била посветена на тази годишнина и всички събития са минавали именно под нейния знак. \r\n„Това е така, защото годишнината е важна. Едно е да знаем, че битката е станала в този регион, съвсем различно е да сме положили всички усилия като експозиция, като обстановка, да пресъздадем поне част от този средновековен дух, който е съществувал преди повече от 1000 години. Конкретно, в края на миналата седмица, на 22 октомври, имахме един съвместен проект с Общински детски комплекс – Петрич, защото е много важно как младите поколения приемат историята, как я интерпретират, защо смятат, че Самуил е важен, защо смятат, че е бил именно там“, заяви също Иванов. \r\nТой добави, че именно по мнението на музейните специалисти разбират доколко са си свършили работата. „Имаше, естествено, чисто официална част, като маршов танц, като рецитал, но в същото време имаше интересна историческа ретроспекция и викторина, където получихме добра обратна връзка. Говоря за деца, които са 7-8 годишни и които тепърва започват да осъзнават значението на българската история“, посочи Иванов. Той каза още, че днес, на 23 октомври, когато е точната дата за отбелязването на годишнината от създаването на обекта \"Самуилова крепост\", жители и гости на Петрич, заедно с представители на музея са посадили дръвче Гинко билоба, защото този вид живее поне 1000 години. \r\n„Пожелавам си след 1000 години отново да има Самуилова крепост и дано се обединяваме около важните неща и на такива дати не просто да си спомняме какво е направено, а да направим някоя стъпка, която ще бъде нашият принос към направеното, за да бъде то устойчиво и да се предаде на следващите поколения“, уточни Иванов.\r\nЛивия НИНОВА", "date": "2017.10.23", "title": "Благоевград: С редица инициативи е отбелязана 35-ата годишнина от основаването на Национален парк-музей „Самуилова крепост“"}
{"url": "http://www.focus-news.net/news/2017/10/23/2449590/kyustendil-bivsh-nadziratel-v-zatvora-v-bobov-dol-poluchi-osaditelna-prisada-za-narushavane-na-sluzhebni-zadalzheniya.html", "text": "Бивш надзирател в затвора в Бобов дол получи осъдителна присъда за нарушаване на служебни задължения, съобщиха от пресцентъра на Апелативна прокуратура – София. Днес по обвинителен акт на Окръжна прокуратура – Кюстендил съдът е постановил осъдителна присъда за К. Хаджийски, извършил престъпление по чл. 282, ал. 1 от НК. Подсъдимият Хаджийски заемал длъжността „надзирател“ в Затвора - гр. Бобов дол. От началото на 2015 г. за него започнала да постъпва информация, че осъществява нерегламентирани контакти с лишените от свобода и с техни близки за внасяне на територията на затвора на неразрешени вещи срещу заплащане.\r\nНа 10 ноември 2015 г., на основание издадена от началника на Затвора заповед, бил извършен личен обиск на Хаджийски, по време на който у него били открити шест брой сим-карти за телефон, четири реотани за скара, мобилен телефон със зарядно устройство и хендсфрий. Подсъдимият видимо се притеснил, няколко пъти попитал главния надзирател „дали може да се направи нещо“, но получил отрицателен отговор.\r\nСвидетелските показания на майката на лишения от свобода, за когото били предназначени въпросните вещи, начинът на тяхното предаване, установили факти, уличаващи подсъдимия в извършването на дейност, несъобразена с изискванията за заеманата от него длъжност.\r\nНа Хаджийски е наложено наказание от една година „лишаване от свобода“ с изпитателен тригодишен срок, както и лишаване от право да заема държавна длъжност за период от две години.\r\nПрисъдата може да бъде обжалвана пред Софийския апелативен съд.", "date": "2017.10.23", "title": "Кюстендил: Бивш надзирател в затвора в Бобов дол получи осъдителна присъда за нарушаване на служебни задължения"}
{"url": "http://www.focus-news.net/news/2017/10/23/2449591/veliko-tarnovo-profesionalistite-po-zdravni-grizhi-v-grada-sa-gotovi-da-podkrepyat-protestni-deystviya-iskat-po-visoko-zaplashtane.html", "text": "Професионалистите по здравни грижи са готови да подкрепят протестни действия. Те искат адекватно заплащане за труда си. Това каза за Радио „Фокус“ – Велико Търново Жана Павловска, председател на Регионалната организация на професионалистите по здравни грижи във Велико Търново. Тя посочи, че това искане на колегията е вписано в отворено писмо на Асоциацията на професионалистите по здравни грижи във връзка с подготовката на предстоящи протести. Писмото е изпратено до всички районни структури. \r\nЖана Павловска посочи, че на местно ниво е проведено събрание, на което всички медицински професионалисти са обявили, че ще подкрепят евентуални протестни действия. „Исканията ни са свързани със заплащането. Искаме стартова заплата в размер на три минимални заплати за страната. Искаме да се остойностят дейностите, които извършват медицинските сестри, акушерките и другите специалисти. Пътеките в лечебните заведения са недофинансирани и в тях не е включен трудът на медицинските специалисти от нашето съсловие“, посочи Жана Павловска. \r\nТя допълни, че все още няма окончателно решение дали ще се проведат протести на национално или на местно ниво. Очаква се да се състои национален съвет на Асоциацията на професионалистите по здравни грижи, на който да бъде взето решение по отношение на евентуални предстоящи протести.\r\nНадежда КРЪСТЕВА", "date": "2017.10.23", "title": "Велико Търново: Професионалистите по здравни грижи в  града са готови да подкрепят протестни действия, искат по-високо заплащане"}
{"url": "http://www.focus-news.net/news/2017/10/23/2449592/lovech-ogranicheno-e-dvizhenieto-po-pat-i-4-sofiya-varna-v-uchastaka-mezhdu-s-brestnitsa-i-s-balgarski-izvor-sled-razklona-za-s-dermantsi-poradi-ptp.html", "text": "Ограничено е движението по път I-4 София - Варна, в участъка между с. Брестница и с. Български извор, след разклона за с. Дерманци, поради ПТП. Това съобщиха от пресцентъра на Агенция \"Пътна инфраструктура\". Движението в района се регулира от \"Пътна полиция\". Обходният маршрут е през път III-305 Боаза - Торос - Дерманци - по път III-307 Дерманци - Угърчин - Микре.", "date": "2017.10.23", "title": "Ловеч: Ограничено е движението по път I-4 София - Варна, в участъка между с. Брестница и с. Български извор, след разклона за с. Дерманци, поради ПТП"}
{"url": "http://www.focus-news.net/news/2017/10/23/2449593/uslozhnena-e-patnata-obstanovka-po-avtomagistrala-trakiya-zaradi-proliven-dazhd-i-magla-obzor.html", "text": "Усложнена е пътната обстановка по автомагистрала „Тракия“, заради проливен дъжд. Образувала се е и мъгла, която ограничава видимостта, на места до 50 метра. Пътните настилки са мокри и хлъзгави. Има опасност от възникване на аквапланинг. Пороен дъжд вали в участъка между село Вакарел и град Ихтиман. В района се е образувала мъгла, която ограничава видимостта до 50 метра. Под 100 метра е видимостта в района на тунел \"Траянови врата\". Силен дъжд вали и в пазарджишкия участък на магистралата. \r\n\"Фокус\" призовава водачите да шофират внимателно и със скорост, съобразена с пътните условия.", "date": "2017.10.23", "title": "Усложнена е пътната обстановка по автомагистрала „Тракия“, заради проливен дъжд и мъгла (ОБЗОР)"}
{"url": "http://www.focus-news.net/news/2017/10/23/2449594/sport-simona-halep-pobedi-karolin-garsiya-s-64-62.html", "text": "Симона Халеп започна участието си на финалите на WTA, които се провеждат в Сингапур с победа срещу Каролин Гарсия. Мачът между двете завърши с резултат 6:4, 6:2 в полза на Халеп. С това се прекъсва серията от 11 последователни победи, които световната номер 8 Гарсия извоюва досега.", "date": "2017.10.23", "title": "Спорт: Симона Халеп победи Каролин Гарсия с 6:4, 6:2"}
{"url": "http://www.focus-news.net/news/2017/10/23/2449595/d-r-svetlin-mitev-sdruzhenie-na-semeynite-lekari-varna-uvelichenieto-na-zabolevaemostta-ot-respiratorni-infektsii-ne-e-dramatichno-virusat-ne-e-tolkova-tezhak.html", "text": "Увеличава се заболеваемостта от остри респираторни инфекции. Това каза за Радио „Фокус“ – Варна д-р Светлин Митев, председател на Сдружението на семейните лекари във Варна. „Наблюдават се повече пациенти в кабинетите през последните седмици. Увеличението на заболеваемостта от респираторни инфекции не е драматично, вирусът не е толкова тежък“, коментира д-р Светлин Митев. \r\nТой подчерта, че периодът до края на месец октомври и началото на ноември е подходящ за поставяне грипни ваксини. „Сега е моментът да се направят ваксините, за да се напрегне имунитетът от декември до март. Необходимо е да бъдат поставени новите ваксини, които са съобразени с щамовете, които евентуално могат да бъдат актуални през този сезон“, каза още д-р Светлин Митев.\r\nМарияна ВАЛЕНТИНОВА", "date": "2017.10.23", "title": "Д-р Светлин Митев, Сдружение на семейните лекари - Варна: Увеличението на заболеваемостта от респираторни инфекции не е драматично, вирусът не е толкова тежък"}
{"url": "http://www.focus-news.net/news/2017/10/23/2449596/stara-zagora-prokuraturata-se-samosezira-po-povod-izneseni-danni-za-kompyutarna-izmama.html", "text": "Окръжна прокуратура – Стара Загора се самосезира по повод изнесени данни за компютърна измама, съобщиха от пресцентъра на Апелативна прокуратура-Пловдив. В предаване на телевизия btv „Тази сутрин“, на 18.10.2017 год. и на 20.10.2017 г., са изнесени данни за евентуално извършени престъпления. Данните от предаванията сочат, като евентуални извършители– Дарина Атанасова и Ивелина Петкова. За Ивелина Петкова се твърди, че е от гр. Стара Загора и работи в Окръжен съд – Стара Загора. Окръжна прокуратура – Стара Загора се е самосезирала с оглед събиране на данни за извършени престъпления по чл. 212а от Наказателния кодекс, а именно създаването на интернет сайт „Къде си“, който копира интернет сайт „Търсим се“, и престъпления по чл. 283 и чл. 284 от Наказателния кодекс, а именно изнасяне на информация от Окръжен съд – Стара Загора и то от лице, работещо в този съд. \r\nОбразувана е преписка, по която с постановление на прокурор от Окръжна прокуратура – Стара Загора, на осн. чл. 145, ал.1, т.3, ал.2 и ал.3 от Закона за съдебната власт, е възложено извършването на проверка.", "date": "2017.10.23", "title": "Стара Загора: Прокуратурата се самосезира по повод изнесени данни за компютърна измама"}
{"url": "http://www.focus-news.net/news/2017/10/23/2449597/bsp-shte-obsazhda-alternativniya-byudzhet-po-sektori.html", "text": "На 24 октомври (вторник) от 10:00 часа в зала Г1 на Интерпред ще се проведе обсъждане  на Алтернативния бюджет на БСП в сферите: социална политика и здравеопазване, съобщиха от пресцентъра на БСП. Участие ще вземат  председателят на Съвета по социална политика към НС на БСП Емилия Масларова, председателят на Съвета по здравеопазване - Асен Златев, и Антон Кутев - зам.-председател на ПГ на \"БСП за България\" и председател на комисията по жалбите на гражданите в Народното събрание.\r\nОт 17:00 часа в зала \"Георги Кирков\" в централата на партията на ул. \"Позитано\" 20 ще се проведе дискусията за бюджетната политика в областта на младежта и спорта. На нея ще присъства  председателят на Съвета по политиката за младежта и спорта към НС на БСП и депутат от ПГ на левицата Иван Ченчев.", "date": "2017.10.23", "title": "БСП ще обсъжда Алтернативния бюджет по сектори"}
{"url": "http://www.focus-news.net/news/2017/10/23/2449598/pavel-hristov-gerb-pravitelstvoto-posledovatelno-izpalnyava-angazhimentite-za-namalyavane-na-administrativnata-tezhest.html", "text": "Правителството изпълнява последователно поетите ангажименти за намаляване на административната тежест. Реформите ще дадат резултат още в следващите месеци, коментира народният представител от ПП ГЕРБ Павел Христов по време на приемния си ден във Варна. Това съобщиха от пресцентъра на ПП ГЕРБ – Варна. В отговор на поставените от граждани теми бяха дискутирани различни аспекти на предприетите от кабинета промени в сферата на административното обслужване, както и конкретни стъпки за въвеждане на електронното управление в България.\r\nВ рамките на приемния ден на варненския депутат бе изложено и становище на местни кабелни оператори във връзка със Законопроекта за електронните съобщителни мрежи  и физическа инфраструктура. Акцент бе поставен върху регламента за изграждане на мрежи в съществуваща инфраструктура. Павел Христов информира, че законопроектът вече е приет на първо четене, но срокът за подаване на мнения и предложения по него е удължен до 2 ноември.\r\n„Законопроектът трябва да приведе в изпълнение евродирективата, която цели да се облекчи режима за разполагане на високоскоростни електронни съобщителни мрежи, както и да се намалят разходите по изграждането им. Приложението на директивата има задължителен характер, в противен случай на страната ни ще бъдат наложени санкции”, обясни народният представител.\r\nТой бе запознат и с проблемите във водоснабдяването на аксаковското село Зорница. Аварията, станала причина за режим на водата през летните месеци, вече е отстранена, а кметът на общината инж. Атанас Стоилов се е ангажирал старите етернитови тръби да бъдат подменени, стана ясно на срещата с варненка, която живее в селото.", "date": "2017.10.23", "title": "Павел Христов, ГЕРБ: Правителството последователно изпълнява ангажиментите за намаляване на административната тежест"}
{"url": "http://www.focus-news.net/news/2017/10/23/2449599/radio-polsha-polskiyat-vanshen-ministar-zayavi-che-bryuksel-e-predubeden-kam-polsha.html", "text": "Полският външен министър Витолд Вашчиковски заяви, че в Брюксел са „предубедени“ към Полша, която се опитва да прокара важни съдебни реформи, предава Радио Полша.\r\n„Съдът е последната част от полската система, която все още не е демократизирана след падането на комунизма. Той е корумпиран и неефективен“, заяви Вашчиковски в интервю за италианска медия.\r\n„Не се опитваме да застрашим независимостта на съда. В Полша няма нищо, което да не съществува и в други европейски страни“, заяви полският външен министър.\r\n„Европейската комисия смята, че сме млада демокрация и каквото е добро за Франция или други, не става за нас“, каза Вашчиковски.\r\n„Брюксел е предубеден и използва много стандарти. Няма да направим компромис, тъй като 70 % от населението ни подкрепя по този въпрос“, добави той.Симеон Миланов", "date": "2017.10.23", "title": "Радио Полша: Полският външен министър заяви, че Брюксел е „предубеден“ към Полша"}
{"url": "http://www.focus-news.net/news/2017/10/23/2449600/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-rezidentsiyata-na-avstriyskiya-poslanik-na-26-oktomvri.html", "text": "Въвежда се временна организация на движението за провеждане на събитие в резиденцията на австрийския посланик на 26 октомври, съобщиха от пресцентъра на Столична община. От 14.00 часа на 26 октомври до приключване на приема се забранява престоят и паркирането на пътни превозни средства на югозападната част на пл. „Народно събрание“ между ул. „Цар Шишман“ и бул. „Цар Освободител”, с изключение на автомобилите на гостите, поканени на събитието.", "date": "2017.10.23", "title": "София: Въвежда се временна организация на движението за провеждане на събитие в резиденцията на австрийския посланик на 26 октомври"}
{"url": "http://www.focus-news.net/news/2017/10/23/2449601/lovech-tir-i-bus-sa-katastrofirali-v-mestnostta-senovala-mezhdu-s-balgarski-izvor-i-boaza-po-parvonachalni-danni-ima-zaginal.html", "text": "ТИР и бус са катастрофирали в местността Сеновала между с. Български извор и Боаза. Това съобщиха за Агенция \"Фокус\" от ОДМВР-Ловеч. Инцидентът е станал около 16.05 часа. По първоначални данни при катастрофата е загинал водачът на буса, има и ранен при инцидента. Пътят е затворен въведен е обходен маршрут: Боаза – Торос - Дерманци, по път III-307 Дерманци-Угърчин-Микре", "date": "2017.10.23", "title": "Ловеч: ТИР и бус са катастрофирали в местността Сеновала между с. Български извор и Боаза, по първоначални данни има загинал"}
{"url": "http://www.focus-news.net/news/2017/10/23/2449602/blagoevgrad-okolo-20-ot-posetiteli-na-natsionalen-park-muzey-samuilova-krepost-sa-chuzhdestranni-turisti.html", "text": "Около 20 % от посетители на Национален парк-музей „Самуилова крепост“ са чуждестранни туристи. Това каза за предаването „Петрич – древен и вековечен“ на Радио „Фокус“ – Пирин Елена Аргилова, уредник в обекта. По думите й през последните години се наблюдава завишен интерес, както към Национален парк-музей „Самуилова крепост“, така и към останалите обекти, стопанисвани от Исторически музей – Петрич. \r\n„По отношение на Самуилова крепост мога да кажа, че някъде около 60 % от нашите посетители са от София област. Останалите проценти се разпределят между Благоевград, Варна, Добрич, Видин и останалите краища на страната. Важно е да отбележим, че между 15 и 20 % от нашите посетители са чуждестранни туристи. Най-атрактивните ни чуждестранни посетители това лято бяха от Иран, Ирак и Израел. Имаме и доста посетители от Франция, Македония, Гърция и Русия“, посочи още Аргилова.\r\nЛивия НИНОВА", "date": "2017.10.23", "title": "Благоевград: Около 20 % от посетители на Национален парк-музей „Самуилова крепост“ са чуждестранни туристи"}
{"url": "http://www.focus-news.net/news/2017/10/23/2449603/sofiya-kilometrichno-zadrastvane-se-e-obrazuvalo-na-vhoda-na-stolitsata-ot-avtomagistrala-trakiya.html", "text": "Километрично задръстване се е образувало на входа на столицата  от автомагистрала \"Тракия\", предаде репортер на Агенция \"Фокус\". Задръстването е в 4 колони и започва от отбивката за Летище „София“ в посока центъра до \"Орлов мост\". Влизането в столицата отнема около 30 минути.", "date": "2017.10.23", "title": "София: Километрично задръстване се е образувало на входа на столицата от автомагистрала \"Тракия\""}
{"url": "http://www.focus-news.net/news/2017/10/23/2449604/aa-vlastite-v-kyurdskiya-region-na-irak-zapovyadaha-zadarzhaneto-na-11-irakski-dlazhnostni-litsa.html", "text": "Съдебните власти в автономния кюрдски регион на Ирак заповядаха задържането на 11 иракски длъжностни лица, предава Anadolu Agency.\r\nГлавният прокурор на кюрдския регион започна дело срещу иракските длъжностни лица по множество обвинения, включително и за подбуждане към насилие.\r\nВ списъка на кюрдския съд влизат лидерът на милицията „Асаиб ахл ал-Хак“ Каис ал-Хазали, депутатът от „Шиитския алианс“ Ханан Фатлави и тюркменския депутат Хасан Торан.\r\nАгенция „Фокус“ припомня, че миналата седмица иракските правителствени сили и шиитски милиции принудиха кюрдските пешмерги да се изтеглят от Киркук.  Симеон Миланов", "date": "2017.10.23", "title": "AA: Властите в кюрдския регион на Ирак заповядаха задържането на 11 иракски длъжностни лица"}
{"url": "http://www.focus-news.net/news/2017/10/23/2449605/vratsa-voenni-spetsialisti-sa-iznesli-boepripasa-otkrit-v-dvora-na-firma-v-blizost-do-su-vasil-kanchov-rayonat-veche-e-osvoboden.html", "text": "Военни специалисти са изнесли боеприпаса, открит в двора на фирма в близост до СУ „Васил Кънчов“, районът вече не е отцепен и е освободен. Това съобщиха за Агенция „Фокус“ от ОДМВР-Враца. От там уточниха, че с това се занимават военни специалисти, а полицията само охранява района. До взрив не се е стигнало.\r\nЛюба АЛЕКСИЕВА", "date": "2017.10.23", "title": "Враца: Военни специалисти са изнесли боеприпаса, открит в двора на фирма в близост до СУ „Васил Кънчов“, районът вече е освободен"}
{"url": "http://www.focus-news.net/news/2017/10/23/2449606/haskovo-vstapitelna-preskonferentsiya-po-proekt-ravni-v-starta-shte-se-sastoi-na-24-oktomvri.html", "text": "Встъпителна пресконференция по проект „Равни в старта“, финансиран по Договор за безвъзмездна финансова помощ от Центъра за образователна интеграция на децата и етническите малцинства /ЦОИДУЕМ/, Договор №БС-33.16-2-012/03.10.2017г., ще се състои в Хасково. Пресконференцията е на 24 октомври, вторник, от 12.00 часа в залата на втория етаж в сградата на Община Хасково, съобщиха от пресцентъра на Общината.  \r\nПроект „Равни в старта”  има за цел да допринесе за запазването и развитието на културната идентичност на етническите малцинства  и  за утвърждаване на културното многообразие като фактор  за развитие  на  позитивна  образователна среда. \r\nДейностите, включени в изпълнението на проекта, ще предоставят допълнителна педагогическа подготовка за повишаване на училищната готовност на деца в предучилищна възраст, за които българският език не е майчин и осигуряване на равен старт в училище.", "date": "2017.10.23", "title": "Хасково: Встъпителна пресконференция по проект „Равни в старта“ ще се състои на 24 октомври"}
{"url": "http://www.focus-news.net/news/2017/10/23/2449607/sotir-ivanov-istoricheski-muzey-petrich-natsionalen-park-muzey-samuilova-krepost-e-tyasno-svarzan-s-izklyuchitelno-spetsifichen-istoricheski-kontekst.html", "text": "Национален парк-музей „Самуилова крепост“ е тясно свързан с едни изключително специфичен исторически контекст от нашето минало. Това каза за предаването „Петрич – древен и вековечен“ на Радио „Фокус“ – Пирин Сотир Иванов, директор на Исторически музей – Петрич, който стопанисва обекта. По думите му в тясната долина на река Струмешница в края на X и началото на XI век, се сблъскват двата колоса, не само на православното християнство, но и на цяла Европа по това време – Българското царство и Византийската империя. \r\n„Като форма, съдържание и последици, този сблъсък определя в много голяма степен не просто бъдещата история на православното християнство и навлизането в една криза, която позволява и настъпването на нови врагове от Изток, но и в много отношения дава тласък за създаването на българския народ. Това е така, защото отношението на цар Самуил към неговите войници и поданици показва съпричастност, която от чисто статистическа сума от хора дава народ, тъй като всеки се чувства в единомислие с другия“, каза още Иванов. \r\nТой добави, че тези събития няма как да не сложат отпечатък в българската история и по-късно да не намерят отглас във всички последващи бунтове срещу византийската власт, да се превърнат в \"знаме\" на династията на Асеневците, възстановила българската държава през 1185 година. „Всъщност дори видни наши учени като Богдан Филов и Йордан Иванов през 1916 година, в един години на Първа световна война и национална криза, идват в Петрич, за да търсят онова трасе на Самуиловата крепост, на онзи Самуил, който остава ненадминат по храброст, по сила и най-вече - по човеколюбие и връзка със своят народ“, посочи Иванов. \r\nТой заяви, че самите крепостни съоръжения, които могат да бъдат видени в Национален парк-музей „Самуилова крепост“ към Исторически музей – Петрич, също имат богата история. „Целта е била да се направи материален израз на този спомен, така че всички ние, не само българи, но и човешкото поколение, днес да може да се докосне до историята, като отиде да види и докосне един такъв мемориален комплекс“, уточни Иванов.", "date": "2017.10.23", "title": "Сотир Иванов, Исторически музей – Петрич: Национален парк-музей „Самуилова крепост“ е тясно свързан с изключително специфичен исторически контекст"}
{"url": "http://www.focus-news.net/news/2017/10/23/2449608/zamestnik-ministar-valentin-yovev-shte-uchastva-v-biznes-diskusiyata-property-idei-investitsii.html", "text": "Заместник-министърът на регионалното развитие и благоустройството Валентин Йовев ще участва утре, 24 октомври, в бизнес дискусията „Property, идеи & инвестиции“, съобщиха от пресцентъра на МРРБ. Дебатът се провежда в рамките на националната кампания „Новата BG икономика“ на вестник „24 часа“ и списание „.BG/Иноватор“. \r\nУчастниците в него ще обсъдят какви са основните проблеми в сектора на строителното предприемачество, има ли конфликти между местната власт и предприемачите и как държавата може да помогне за решаването им, как да бъдат насърчени инвестициите и разкриването на нови работни места и как да се развиват големите градове. \r\nДискусията ще се проведе утре, 24 октомври, от 11.00 часа в зала „Киото“ на хотел „Маринела“ (бул. „Джеймс Баучер“ 100).", "date": "2017.10.23", "title": "Заместник-министър Валентин Йовев ще участва в бизнес дискусията „Property, идеи & инвестиции“"}
{"url": "http://www.focus-news.net/news/2017/10/23/2449609/plovdiv-predvizhdat-se-rekonstruktsiya-na-pl-tsentralen-i-remont-na-podleza-na-ul-gladston-za-nad-12-mln-leva.html", "text": "Предвиждат се реконструкция на пл. „Централен“ и ремонт на подлеза на ул. „Гладстон“ в Пловдив за над 12 млн. лева. Това съобщи пред журналисти кметът на града Иван Тотев, предаде репортер на Радио „Фокус” – Пловдив. Той уточни, че само за ремонта на подлеза ще са нужни между 5 и 6 млн. лв., като в тази сума се включва хидроизолация на съоръжението, обрушване и замазване на стените, изграждане на нова електрическа инсталация и осветление, както и настилка от естествени материали. По думите на Тотев до дни заданието ще бъде подписано и ще бъде обявена процедурата за основния ремонт на пл. „Централен“.\r\nТой посочи още, че нов парк ще бъде изграден в следващите 5 години в Пловдив на площ от 655 дка в района от Гребния канал по река Марица до бул. \"Околовръстно шосе\". „Мястото в момента пустее, а може да се превърне в изцяло озеленено пространство за разходки и почивка”, каза кметът Тотев и допълни, че в парка ще бъдат поставени камери, като ще бъде осигурена и физическа охрана и ще се влиза през 2 входа, ще бъде изградена специална поливна система. В зеленото пространство ще бъдат залесени различни дървесни видове и ще се изградят алеи, ще се обособят и места за отдих. В самия парк с автомобили няма да се влиза - те ще се паркират отстрани. Той уточни, че проектът за изграждане на новата зона трябва да бъде одобрен от Общинския съвет, като се предвижда за нея да бъдат отделени около 5 млн. лева.\r\nЦветана ТОНЧЕВА", "date": "2017.10.23", "title": "Пловдив: Предвиждат се реконструкция на пл. „Централен“ и ремонт на подлеза на ул. „Гладстон“ за над 12 млн. лева"}
{"url": "http://www.focus-news.net/news/2017/10/23/2449610/silistra-rayonnata-lekarska-kolegiya-nagradi-oblastniya-koordinator-na-gerb-todor-todorov.html", "text": "Районната лекарска колегия в Силистра награди днес областния координатор на ГЕРБ Тодор Тодоров за дарителската му дейност, съобщиха от пресцентъра на ПП ГЕРБ. Той получи статуетка на бащата на медицината Хипократ. Тодоров е основен дарител на една от най-големите болници в страната МБАЛ-Силистра АД, която е и единствената с възможности за реална медицинска дейност по над 15 клинични специалности, повечето от които 24 часа в денонощието. Благодарение на инициативи, организирани от него и лични дарения, са обновени много отделения, закупена е жизненоважна техника и нови електрически болнични легла. Помощта му се изразява и в съдействие по разрешаване на ключови за болницата проблеми, без които тя не може да съществува. Усилията му са не по-малки и в подпомагането и подкрепата на общинските болници в град Дулово и Тутракан. \r\n„Призът е за изключителни заслуги на Тодор Тодоров към обществото в сектор \"Здравеопазване\", посочи председателят на Районната лекарска колегия в Силистра д-р Васил Славов. \r\nУправителят на болницата д-р Даниела Костадинова обяви, че в периода 2014-2017 г. Тодор Тодоров е дарил апаратура по различни инициативи и е направил ремонти на много отделения на обща стойност 80 737 лева\".\r\n„Никога не ми е било самоцел да бъда под светлините на прожекторите за това, което дарявам. Това е моя лична мисия. Ако съм бил полезен на силистренското здравеопазване, ако с моя помощ да е бил спасен и един човешки живот, аз ще бъда удовлетворен. Благодаря на всички, които днес присъстват в залата, за признанието и се надявам скоро да се поздравим с инвазивна кардиология в Силистра“, заяви в заключение областният координатор на ГЕРБ-Силистра Тодор Тодоров.", "date": "2017.10.23", "title": "Силистра: Районната лекарска колегия награди областния координатор на ГЕРБ Тодор Тодоров"}
{"url": "http://www.focus-news.net/news/2017/10/23/2449611/the-independent-yaponskiyat-ministar-na-otbranata-zayavi-che-severnokoreyskata-yadrena-zaplaha-e-na-kritichnonivo.html", "text": "Заплахата от развиването на севернокорейски ядрени оръжия и конвенционални оръжейни програми, е достигнала до „критично и застрашаващо“ ниво, заяви японският министър на отбраната, цитиран от The Independent . \r\nПо време на срещата си с министрите на отбраната на САЩ и Филипините, Ицунори Онодера заяви, че е важно страните, които са засегнати от севернокорейската ядрени криза да действат срещу заплахата от Пхенян.\r\n„Трябва да предприемем внимателно изчислени и многообразни отговори, за да се изправим срещу нивото на заплахата“, каза той. Симеон Миланов", "date": "2017.10.23", "title": "The Independent: Японският министър на отбраната заяви, че севернокорейската ядрена заплаха е на „критично“ниво"}
{"url": "http://www.focus-news.net/news/2017/10/23/2449612/afp-brazilskata-politsiya-zastrelya-i-ubi-ispanski-turist.html", "text": "Полицията в Рио де Жанейро заяви, че бразилски полицаи са застреляли и убили по погрешка испански турист, предава AFP. Полицаите са застреляли испанския гражданин, който се е намирал в бедно предградие, където две седмици по-рано са били убити двама служители на реда.\r\nВластите заявиха, че автомобил „е преминал през полицейска блокада“ в един от бедните квартали на Рио де Жанейро, което е принудило полицаите да стрелят, тъй като не са знаели, че в превозното средство има турист.Симеон Миланов", "date": "2017.10.23", "title": "AFP: Бразилската полиция застреля и уби испански турист"}
{"url": "http://www.focus-news.net/news/2017/10/23/2449613/prezidentat-rumen-radev-podpisa-ukaz-za-naznachavaneto-na-georgi-cholakov-za-predsedatel-na-varhovniya-administrativen-sad.html", "text": "На основание чл. 129, ал. 2 от Конституцията на Република България президентът Румен Радев подписа указ за назначаването на Георги Чолаков за председател на Върховния административен съд. Това съобщиха от прессекретариата на държавния глава. В съответствие с разпоредбите на Конституцията председателят на Върховния касационен съд, председателят на Върховния административен съд и главният прокурор се назначават и освобождават от президента на републиката по предложение на пленума на Висшия съдебен съвет за срок от седем години без право на повторно избиране. Президентът не може да откаже назначаването или освобождаването при повторно направено предложение.", "date": "2017.10.23", "title": "Президентът Румен Радев подписа указ за назначаването на Георги Чолаков за председател на Върховния административен съд"}
{"url": "http://www.focus-news.net/news/2017/10/23/2449614/ministar-lilyana-pavlova-podpisa-memorandum-s-21-hotela-v-sofiya.html", "text": "Меморандум за сътрудничество между министерството за Българското председателство на Съвета на Европейския съюз и 21 хотелски вериги подписа министър Лиляна Павлова в Министерския съвет днес, съобщиха от пресцентъра на министерството. Рамковото споразумение ангажира страните да си сътрудничат в организацията и логистиката по време на провеждането на Българското председателство през 2018 година.\r\nХотелите са 3, 4 и 5-звездни и са разположени на територията на София. Някои от тях са в близост до основните сгради на провежданите по време на председателството събития – НДК и Резиденция Бояна, други са в района на центъра и летище София. Целта е участниците сами да избират удобните за тях локации. \r\nСтраната ни, както всяка държава – членка, която е ротационен председател на Съвета на ЕС, има ангажимент към настаняването само на най-високопоставените гости – ръководителите на делегации и един от придружаващите ги делегати. Става въпрос за около 2000 лица за периода на председателството. Хотелът за ВИП гостите беше избран чрез обществена поръчка на Министерството за Българското председателство на Съвета на ЕС, проведена през август т. г. Всички останали делегати сами резервират и плащат настаняването си. Наложената практика изисква страната-домакин само да препоръча подходящи хотели. За целта в системата за акредитация ще има информация за хотелите, която делегатите ще виждат по време на регистрирането си за участие в събитията на председателството и могат сами да избират из между няколко от тях.\r\nМинистерството вече има календар на събитията и според него вече могат да бъдат планирани и правени необходимите резервации. \r\n„Благодаря за това, което постигнахме. Вярвам, че заедно ще допринесем за доброто представяне на страната ни“, обърна се министър Лиляна Павлова към мениджърите на хотелските вериги.\r\nПровеждането на Българското председателство ще е уникално за страната ни събитие, каквото не е провеждано досега, не само по отношение на броя на гостите, които очакваме, но и на неговата продължителност, припомни тя. \r\nНад 22 000 гости ще посетят страната ни в периода на провеждане на първото Българско председателство 1 януари – 30 юни 2018 година. Очаква се те да реализират над 32 000 нощувки.\r\nСътрудничеството между министерството и организациите на хотелиерите беше обсъдено на срещи на министър Лиляна Павлова с мениджърите на големите вериги у нас, както и по време на заседанието на Националния съвет по туризъм, посветена на логистиката по време на първото Българско председателство.  \r\nХотелите, с които МБПСЕС 2018 сключи меморандум за сътрудничество са:\r\n1. Hotel Vega Sofia \r\n2. InterContinental Sofia \r\n3. BW Premier Collection CITY \r\n4. Hill Hotel \r\n5. Arena di Serdica Hotel\r\n6. Crystal Palace Hotel \r\n7. Central Park Hotel Sofia   \r\n8. BW Premier Sofia Airport Hotel  \r\n9. BW Expo Sofia Hotel \r\n10. Holiday Inn \r\n11. Central Hotel Sofia \r\n12. Downtown Hotel Sofia \r\n13. Metropolitan Hotel Sofia \r\n14. Festa Sofia \r\n15. Grand Hotel Sofia \r\n16. Suite hotel Sofia \r\n17. Hilton Sofia \r\n18. Hotel Marinela \r\n19. Витоша Парк Хотел \r\n20. Sofia Hotel Balkan \r\n21. Ramada Sofia City Centre", "date": "2017.10.23", "title": "Министър Лиляна Павлова подписа меморандум с 21 хотела в София"}
{"url": "http://www.focus-news.net/news/2017/10/23/2449615/reuters-irak-razpolaga-artileriya-i-bronetankovi-sili-blizo-do-kyurdski-petroloprovod.html", "text": "Иракските въоръжени сили започнаха да разполагат артилерия и бронетанкови сили близо до контролиран от кюрдите петролопровод в северната част на страната, предава Reuters . Други обекти от стратегическо значение, които се намират в района са граничните пунктове по границите със Сирия и Турция, заявиха източници от силите за сигурност.\r\nДислоцирането на иракските сили става на северозапад от Мосул, каза представител на Кюрдското регионално правителство. Симеон Миланов", "date": "2017.10.23", "title": "Reuters: Ирак разполага артилерия и бронетанкови сили близо до кюрдски петролопровод"}
{"url": "http://www.focus-news.net/news/2017/10/23/2449616/pregled-na-mezhdunarodnite-novini-do-18-chasa-agentsiya-fokus.html", "text": "Пенсионираният американски генерал Уесли Кларк призова Сърбия да последва примера на Черна гора и да промени своето отношение към разширяването на НАТО.\r\nВ интервю за прищински вестник генерал Кларк заяви, че Черна гора е добър пример за необходимостта от стабилност на Балканите, преодоляване на конфликти и приемане на цивилизационни ценности на Запада.\r\n„Влизането на Черна гора в НАТО преди членство в ЕС показва правилния ход - стабилността и сигурността трябва да бъдат гарантирани, преди да се постигне икономически растеж. Надявам се, че Сърбия ще последва примера на Черна гора и ще последва по пътя ви (на черногорците – бел. р.)“, подчерта Кларк, командващ силите на НАТО във войната в Косово през 1999 г. Агенция „Фокус“ припомня:\r\nЧерна гора стана член на НАТО по-рано тази година. Съседна Сърбия на свой ред твърди, че не се стреми към членство в Алианса, а само към сътрудничество с военната организация на Запада.\r\n***Парламентът на Каталуния ще проведе в четвъртък пленарно заседание, на което ще реши какъв да бъде отговорът на плановете на Мадрид да разпусне регионалното правителство. \r\nЗаседанието може да продължи в петък, когато испанският Сенат се очаква да гласува предложените от премиера Мариано Рахой мерки, заяви говорителят на регионалната партийна коалиция „Заедно за Да“. \r\nКаталунски партии заплашват с обявяване на независимост, в случай че Сенатът одобри мерките. \r\n*** Централното разузнавателно управление (ЦРУ) на САЩ ще разшири тайните си операции в Афганистан, изпращайки малки екипи от опитни офицери, които заедно с афганистански спецчасти ще формират екипи за „лов“ на талибани.\r\nУвеличаването на броя на тайните операции срещу талибаните бележи изменението в стратегията на Вашингтон към Афганистан, където до този момент агентите на ЦРУ разследваха членове на терористичната мрежа на „Ал Кайда“ и участваха в мисии за подкрепа на местните спецчасти.Агенция „Фокус“ припомня: \r\nПрез месец август президентът на САЩ Доналд Тръмп обяви нова стратегия в политиката към Афганистан, която предвижда отслабване на ограниченията за борба срещу талибаните. Последва увеличение на броя американски военнослужещи, изпратени в размирната страна. Талибаните на свой ред отговориха с терористични атентати в няколко провинции. \r\n*** След неуспешния опит за държавен преврат от лятото на 2016 г. Турция е отправила искане към Германия за предаването на 81 предполагаеми терористи, включително гюленисти, които Анкара третира като такива. Това става ясно от документ на Министерството на правосъдието на ФРГ, представен в отговор на въпрос от фракцията на „Левите“.\r\nАнкара отправи многократно обвинения в Берлин в укриване на турски граждани, заподозрени не само за участие в неуспешния пуч, но и в терористична дейност. „На Германия са предадени 4,5 хил. досиета, засягащи членове или симпатизанти на „Работническата партия на Кюрдистан. И по нито едно от тях не получихме отговор“, заяви по-рано държавният глава на Турция Реджеп Тайип Ердоган. \r\n***10 катерачи, игнорирали забраната за изкачване на монголския връх Отгон Тенгер, са загинали в резултат на лавина, седем души са в неизвестност. По данни на местната спасителна служба, алпинистите, всички от които са монголски граждани, са изчезнали в неделя, след като са качили върха с надморска височина 4 021 метра. Телата са открити на 3 400 метра. В групата е имало четири жени и 13 мъже на възраст между 30 и 50 години. Друга група от 10 катерачи е успяла да слезе безпроблемно. \r\nПравителството въведе забрана за изкачване на върха през 2015 г., въпреки че за последните 50 години са загинали четирима други катерачи. \r\n***28-те страни-членки на ЕС не успяха да съгласуват на първия рунд преговори предлаганата от Франция трудова реформа. Въпросът изправя богатите срещу бедните държави, които искат запазване на действащите правила, позволяващи на гражданите, работещи в съюза, да получават заплати по-високи от тези, които биха получавали в родината си, но все пак по-ниски от местната работна сила. Някои критици виждат тези правила като форма на „социален дъмпинг“. \r\nПредложените от френския президент Еманюел Макрон промени в директивата за командированите работници са подкрепяни от Германия, Белгия, Холандия и др. „Става дума за справедливост на трудовия пазар“, каза европейският комисар по заетостта Мариан Тейсен пристигайки на преговорите с министрите на труда на страните-членки. „Като цяло подкрепям свободата на придвижване на хора, но то трябва да бъде организирано по справедлив начин“, добави тя. Министрите обаче не успяха да постигнат споразумение на първата сесия на преговорите. \r\n*** Държавният секретар на САЩ Рекс Тилърсън пристигна на изненадващо посещение в Афганистан в понеделник, за да обсъди новата стратегия на Вашингтон с президента Ашраф Гани.\r\nВ Кабул първият дипломат на Вашингтон отново потвърди ангажимента на САЩ към правителството в Кабул и регионалните партньори „за постигане на мир в Афганистан“ и унищожаване на „сигурните убежища за терористите, които заплашват тази цел\", се казва в изявление, публикувано в социалната мрежа „Туитър“. \r\n*** Русия подкрепя териториалния интегритет и суверенитета на Ирак, заяви руският външен министър Сергей Лавров. Той добави, че Русия съжалява за новосъздаденото етническо и религиозно разделение в страната, и го смята за неприемливо. Лавров направи този коментар по време на разговора си с иракския си колега Ибрахим ал-Джафари.\r\n„Искам още веднъж да потвърдя нашата подкрепа за суверенитета и териториалния интегритет на Ирак, както и за разрешаването на проблемите чрез включващ национален диалог, в който  се взимат под внимание интересите на всички религиозни, етнически и политически групи“, заяви Лавров.\r\n„Много е важно да се предотврати създаването на нови разделителни линии, които се базират на религиозни или етнически причини, както и да се превъзмогнат старите такива“, подчерта първият дипломат на Русия.\r\n*** Полският президент Анджей Дуда подписа закон за увеличаването на разходите за отбрана на 2,5 % от БВР.\r\nТова действие е в рамките на усилията, които консервативното полско правителство полага за подобряването на отбранителния си капацитет в отговор на потенциалната заплаха, която представляват въоръжените сили на Русия в региона, твърдят от американския телевизионен канал.\r\nСпоред новия закон отбранителния бюджет на Полша ще бъде увеличен до 2,1 % от БВП през 2020, и поне до 2,5 % през 2030 година.\r\nОсвен това ще бъде увеличен и броят на военнослужещите от 100 на 200 хиляди.\r\n*** Заплахата от развиването на севернокорейски ядрени оръжия и конвенционални оръжейни програми, е достигнала до „критично и застрашаващо“ ниво, заяви японският министър на отбраната. \r\nПо време на срещата си с министрите на отбраната на САЩ и Филипините, Ицунори Онодера заяви, че е важно страните, които са засегнати от севернокорейската ядрени криза да действат срещу заплахата от Пхенян.\r\n„Трябва да предприемем внимателно изчислени и многообразни отговори, за да се изправим срещу нивото на заплахата“, каза той.", "date": "2017.10.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/23/2449617/vitseprezidentat-iliyana-yotova-mnogo-otdavna-se-borya-da-ima-zakon-za-starite-stolitsi-na-balgariya.html", "text": "Много отдавна се боря да има закон в България за старите столици. Това каза по време на 7-мата Регионална среща на клубовете \"Млади възрожденци\" във Видин вицепрезидентът Илияна Йотова, предаде репортер на Радио „Фокус“ – Видин. Тя посочи, че не е късно между първо и второ обсъждане на проектозакона в пленарна зала и Видин да бъде допълнително включен в списъка на българските столици. Илияна Йотова допълни, че Законът за старите български столици дава много. \r\n„Няма страна в Европейския съюз, която да няма такъв закон – за старите градове и за старите столици. Това означава, че винаги в националния бюджет на страната ще има отделно перо за благоустрояването на тези градове, за тяхното поддържане, за културно-историческото наследство. Когато имаме какво да покажем, тогава и тези градове ще могат да бъдат обхванати от туроператорските фирми“, заяви Илияна Йотова. Тя допълни, че такова внимание от страна на държавата към градовете, носители на история, е добре дошло, за да може да се съхрани културно-историческото наследство. \r\n„Може да имаме чудесни стари столици, но като няма пътища, как да се достигне до тях, няма как да се популяризират, няма как да минат автобусите с туристите. Градовете, които ще бъдат обхванати от Закона за старите български столици, една част от тях са обекти на Юнеско и ще бъдат посетени от специалисти, ученици. Ще отворим България за всички онези, които все още не я познават“, посочи Йотова. \r\nВ началото на 7-та Регионална среща на клубовете \"Млади възрожденци\" към Общобългарски комитет „Васил Левски“ вицепрезидентът поздрави децата и учениците, препълнили залата на Филхармонията във Видин. \r\n„Общобългарският комитет „Васил Левски“ е организация, изключително свързана с българщината, едва ли има друга родолюбива организация с такава история и бъдеще. В онова, което ни завеща Васил Левски, са възпитавани нашите баби и дядовци, нашите бащи и майки. Разчитам, че вие, децата, ще пренесете това в бъдещето. Защото Левски искаше това, което сте вие днес. Вие сбъднахте неговите мечти – да живеем в свободна държава, в която няма разлика между етноси, между религии, всички заедно да се борим за една демократична и свободна държава“, каза Илияна Йотова. \r\nВ 7-та Регионална  среща на младите възрожденци взеха участие кметът на Видин Огнян Ценков, Врачанският митрополит Григорий, председателят на Общобългарския комитет „Васил Левски” Васил Василев, заместник областният управител Елка Георгиева,  началникът на Регионалното управление на образованието Веселка Асенова, членовете на над 30 клуба \"Млади възрожденци\" от Видин, Враца и Монтана и много преподаватели.  Председателят на видинската структура на комитет „Васил Левски“ Георги Иванчев, който откри срещата, посочи, че още през 1930 г. във Видин е открит комитет „Васил Левски“, а през 1938 година в града е издигнат един от първите паметници на Апостола. Той допълни, че срещата, на която е гост и вицепрезидентът Илияна Йотова, се провежда в седмицата с празнични мероприятия, посветени на духовния празник на Видин – Димитровден.\r\nАнна ЛОЗАНОВА", "date": "2017.10.23", "title": "Вицепрезидентът Илияна Йотова: Много отдавна се боря да има закон за старите столици на България"}
{"url": "http://www.focus-news.net/news/2017/10/23/2449618/sofiya-politsay-e-bil-prostrelyan-v-zhk-mladost.html", "text": "Полицай е бил прострелян в ж.к. „Младост“. Това потвърди за Агенция „Фокус“ директорът на СДВР ст. комисар Ивайло Иванов. „Има прострелян полицай. В момента изясняваме ситуацията. Простреляният полицай е настанен в Окръжна болница“, обясни още ст. комисар Ивайло Иванов. \r\nОчаквайте подробности.\r\nЛюба АЛЕКСИЕВА", "date": "2017.10.23", "title": "София: Полицай е бил прострелян в ж.к. „Младост“"}
{"url": "http://www.focus-news.net/news/2017/10/23/2449619/reuters-irakskiyat-premier-shte-poseti-turtsiya-za-da-obsadi-s-turskiya-si-kolega-savmestnite-deystviya-sreshtu-kyurdskoto-regionalno-pravitelstvo.html", "text": "Иракският премиер Хайдар ал-Абади ще посети Турция в сряда, за да обсъди с турския си колега Бинали Йълдъръм съвместните действия срещу Кюрдското регионално правителство, предава Reuters.\r\nХайдар ал-Абади и Бинали Йълдъръм ще обсъдят и други въпроси, които са свързани с регионалната сигурност и стабилност, заявиха източници от турското правителство.\r\nАгенция „Фокус“ припомня, че миналата седмица Турция заяви, че ще затвори въздушното пространство над автономния кюрдски регион в Ирак. Симеон Миланов", "date": "2017.10.23", "title": "Reuters: Иракският премиер ще посети Турция, за да обсъди с турския си колега съвместните действия срещу Кюрдското регионално правителство"}
{"url": "http://www.focus-news.net/news/2017/10/23/2449620/gd-granichna-politsiya-6-kilometrova-kolona-ot-tovarni-avtomobili-ima-na-izhod-na-gkpp-kapitan-andreevo.html", "text": "На българо-турската граница трафикът е интензивен на изход. На ГКПП \"Капитан Андреево\" има 6 км колона от товарни автомобили, на ГКПП \"Лесово\" - 4 км. Това съобщиха от пресцентъра на ГД \"Гранична полиция\".\r\nНа българо-румънската граница на ГКПП \"Дунав мост Видин\" има 2 км колона от товарни автомобили на изход. На българо-гръцката граница трафикът е интензивен на ГКПП \"Кулата\" за леки автомобили. На българо-сръбската и на българо-македонската граница трафикът е нормален на всички гранични контролно-пропускателни пунктове.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.23", "title": "ГД \"Гранична полиция\": 6-километрова колона от товарни автомобили има на изход на ГКПП \"Капитан Андреево\""}
{"url": "http://www.focus-news.net/news/2017/10/23/2449621/sofiya-prostrelyaniyat-v-zhk-mladost-politsay-e-s-opasnost-za-zhivota.html", "text": "Простреляният в ж.к. „Младост“ полицай е с опасност за живота. Това съобщи за Агенция „Фокус“  говорителят на Окръжна болница „Св. Анна“ Антон Луков. „Мъжът е на 54 години. В момента е в шокова зала. Колегите от реанимацията го обгрижват“, обясни Луков.", "date": "2017.10.23", "title": "София: Простреляният в ж.к. „Младост“ полицай е с опасност за живота"}
{"url": "http://www.focus-news.net/news/2017/10/23/2449622/api-ogranicheno-e-dvizhenieto-po-pat-i-6-sofiya-pernik-v-uchastaka-ot-s-vladaya-do-krastovishte-dragichevo-poradi-ptp.html", "text": "Ограничено е движението по път I-6 София - Перник, в участъка от с. Владая до кръстовище Драгичево, поради ПТП. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\". Обходният маршрут е през с. Горно Драгичево - с. Драгичево - кръстовище Драгичево.", "date": "2017.10.23", "title": "АПИ: Ограничено е движението по път I-6 София - Перник, в участъка от с. Владая до кръстовище Драгичево, поради ПТП"}
{"url": "http://www.focus-news.net/news/2017/10/23/2449623/middle-east-monitor-britanskiyat-ministar-za-mezhdunarodnoto-razvitie-zayavi-che-britantsite-koito-se-srazhavat-za-islyamska-darzhava-tryabva-da-badat-eliminirani.html", "text": "Единственият начин за справяне с британските граждани, които се бият за „Ислямска държава“, е те да бъдат елиминирани, заяви британският министър за международното развитие Рори Стюърт, цитиран от Middle East Monitor.\r\n„Единственият начин да се оправим с тях, в повечето случаи, би бил да ги убием. Това са лица, които екзекутират хора в гръб, който държат жени и деца като заложници, и който измъчват и убиват, опитвайки се да наложат волята си с насилие. Опасявам се, че нашият отговор, когато някой прави такива неща, е да се справим с него“, заяви Стюърт.\r\nАгенция „Фокус“ припомня, че стотици британски граждани се бият на страната на „Ислямска държава“ и други групировки. Симеон Миланов", "date": "2017.10.23", "title": "Middle East Monitor: Британският министър за международното развитие заяви, че британците, които се сражават за „Ислямска държава“, трябва да бъдат елиминирани"}
{"url": "http://www.focus-news.net/news/2017/10/23/2449624/spetsializirani-ekipi-ot-balgarskata-armiya-izpalnyavat-zadachi-po-obezvrezhdane-na-boepripasi-otkriti-v-razlichni-naseleni-mesta-v-stranata.html", "text": "Специализирани екипи от Българската армия изпълняват задачи по обезвреждане на боеприпаси, открити в различни населени места в страната, съобщиха от пресцентъра на Министерството на отбраната. Военнослужещи от военно формирование 54 990 – гр. Враца, с ръководител капитан Калоян Методиев, разузнаха и унищожиха днес силно корозирал боеприпас, открит в двора на фирма в гр. Враца. \r\nДнес е получен и сигнал за открит съмнителен метален предмет в района на кв. Банево, гр. Бургас. За неговото обезвреждане е задействан специализиран екип от състава на Военноморските сили. При направения  огледа военнослужещите установяват, че това е 75 мм снаряд. Намереният боеприпас е унищожен.\r\nОще два сигнала са постъпили днес в Министерството на отбраната за два метални предмета, открити съответно в местността „Орешака“ край с. Тополчани, област Сливен, и  в тревна площ край ул. „Вечерница“ в квартал Горна баня в София. За да бъдат избегнати инциденти районите се охраняват от служители на МВР. Специализирани екипи от състава на Сухопътните войски утре ще извършат разузнаване и обезвреждане на намерените метални предмети.", "date": "2017.10.23", "title": "Специализирани екипи от Българската армия изпълняват задачи по обезвреждане на боеприпаси, открити в различни населени места в страната"}
{"url": "http://www.focus-news.net/news/2017/10/23/2449625/haskovo-v-grada-zapochna-blagoustroyavane-na-mezhdublokovi-prostranstva-za-nad-37-miliona-leva.html", "text": "Благоустрояване на междублокови пространства за над 3,7 милиона лева започна днес в Хасково, съобщиха от пресцентъра на Община Хасково. Средствата са по ОП „Региони в растеж“, проект „Градска среда“.\r\nСимволичната първа копка по започване на строителството бе направена в квартал „Бадема“. В кв. „Бадема“ изпълнител на строителните работи е ДЗЗД „Обединение за красиво Хасково“. Мястото, което ще се благоустрои е между блокове  2, 3, 6, 8, 10, 12, 13, 14, 24 и 34. Там ще бъдат изградени алеи, озеленяване, преасфалтиране, ще се направи детски кът, до бл. 24 ще има спортен комплекс, до бл. 34 са предвидени фитнес уреди, маса за тенис, игрище за мини футбол. До бл. 10 ще бъде изградена площадка за деца със специални потребности.\r\nВ квартал „Орфей“ има две зони, които ще се благоустроят от „ВиК Бунар“. С нов облик ще е мястото между бл. 30 и 34, както и пространството между бл. 28, 32 и 33. Там също са предвидени кътове за отдих с беседка и перголи, пейки, спортна площадка, футболно игрище с изкуствена трева. Предвиден е ремонт на всички тротоари и паркинги.\r\nТретият обект ще се реализира от „Инфра инжстрой“ в проекта са междублоковите пространства между улиците “Тутракан”, “Булаир”, “Одрин” и южно от ул. “Иван Асен II”. Там ще се изградят паркинги, различни кътове за отдих с пейки, перголи и беседки. Ще има детска площадка и уреди за фитнес на открито. Предвидено е ново осветление, поливна инсталация и рехабилитация на площадковата водопроводна мрежа, ще се засади нова растителност. Предвидена е и пълна реконструкция на детската площадка на ул. \"Атон“ там ще има уреди и за деца в неравностойно положение.", "date": "2017.10.23", "title": "Хасково: В града започна благоустрояване на междублокови пространства за над 3,7 милиона лева"}
{"url": "http://www.focus-news.net/news/2017/10/23/2449626/sport-ventsislav-sotirov-stana-balkanski-shampion-po-mma-za-yunoshi.html", "text": "Българинът Венцислав Сотиров стана балкански шампион по ММА за юноши. Боецът от Благоевград спечели турнира в Албания, след като победи италианец, който игра за домакините. Възпитаникът на треньора Иван Милчев е бивш боксьор, който от една година се занимава с ММА и бразилско джиу джицу. Българските спортисти спечелиха 16 златни, 7 сребърни и 4 бронзови медала на Балканското първенство по ММА.", "date": "2017.10.23", "title": "Спорт: Венцислав Сотиров стана балкански шампион по ММА за юноши"}
{"url": "http://www.focus-news.net/news/2017/10/23/2449627/the-times-of-israel-izrael-zayavi-che-hizbula-e-izstrelyala-chetiri-raketi-ot-siriya-sreshtu-golanskite-vazvisheniya-za-da-predizvika-voyna.html", "text": "Израелският министър на отбраната Авигдор Либерман заяви, че четири ракети са били изстреляни от Сирия срещу Голанските възвишения, пише The Times of Israel. Според Либерман, ракетите са целенасочено изстреляни от „Хизбула“ срещу Израел.\r\n„Не говорим за случаен удар. Това е целенасочен удар извършен от Хизбула с разрешението на Асад, в опит да ни въвлекат в конфликт“, каза Либерман по време на фракционна среща в израелския кнесет.\r\n„Разглеждаме Асад като отговорен за всяко ракетно нападение от неговата територия“, допълни израелският министър.\r\nЛиберман призова и Русия, да „сдържа Хизбула“. Симеон Миланов", "date": "2017.10.23", "title": "The Times of Israel: Израел заяви, че „Хизбула“ е изстреляла четири ракети от Сирия срещу Голанските възвишения, за да предизвика война"}
{"url": "http://www.focus-news.net/news/2017/10/23/2449628/sofiya-sedem-dushi-sa-postradali-pri-katastrofata-kray-dragichevo.html", "text": "Временно движението по път София - Перник е ограничено в участъка от с. Владая до кръстовище Драгичево. Това съобщиха от пресцентъра на МВР. Сигнал за пътния инцидент е подаден малко след 18.00 часа. По първоначални данни микробус е самокастрофирал, пострадали са около седем души. Закарани са в болнично заведение. На място има полиция, пожарна и Бърза помощ. Движението се регулира от Пътна полиция. \r\nВъведен е обходен маршрут: с. Горно Драгичево-с. Драгичево -кръстовище Драгичево.", "date": "2017.10.23", "title": "София: Седем души са пострадали при катастрофата край Драгичево"}
{"url": "http://www.focus-news.net/news/2017/10/23/2449629/aktsenti-v-sutreshniya-blok-dobro-utro-balgariya-na-24-oktomvri.html", "text": "От 2018 г. за първите три дни болнични работодателите да заплащат на служителите 50 % от дневната ставка, се предвижда в бюджета на Държавното обществено осигуряване от догодина. Какви други промени да очакваме? С анализ по темата – независимият финансов експерт Мика Зайкова. Приоритетите в Бюджет 2018 ще разискваме с икономиста Красен Станчев. В сутрешния блок „Добро утро, България“ ще насочим вниманието си към Садово. За различните проекти, които придвижва Общината, за това колко социално слаби хора очакват помощи за отопление ще информира кметът на Садово Димитър Здравков. \r\nКак се подготвят в малките населени места на Благоевградска област за предстоящия зимен сезон и какъв план за действие се очерта ще разберем в минутите до 10.00 часа. Палеонтологичният музей в Асеновград – филиал на Националния природонаучен музей в София, е единственият на Балканския полуостров, който е изцяло палеонтологичен - посветен и на фосилната история на България. Още за неговата история и уникалните експонати ще ни разкаже колегата Тони Михайлов от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.10.23", "title": "Акценти в сутрешния блок „Добро утро, България“ на 24 октомври"}
{"url": "http://www.focus-news.net/news/2017/10/23/2449630/reuters-egipetskite-voennovazdushni-sili-poraziha-konvoy-na-granitsata-s-libiya-koyto-e-prekarval-orazhiya.html", "text": "Египетските военновъздушни сили поразиха конвой от осем превозни средства, който са прекарвали оръжия и експлозиви, предава Reuters. Конвоят е бил ударен на границата с Либия. От въоръжените сили на Египет не заявиха колко екстремисти са били елиминирани при атаката, нито коя групировка е прекарвала оръжията.\r\nАгенция „Фокус“ припомня, че миналия петък срещу египетските сили за сигурност бе извършена една от най-мащабните атаки, при която загинаха полицаи и военни. Симеон Миланов", "date": "2017.10.23", "title": "Reuters: Египетските военновъздушни сили поразиха конвой на границата с Либия, който е прекарвал оръжия"}
{"url": "http://www.focus-news.net/news/2017/10/23/2449631/predstoyashti-sabitiya-v-stranata-za-24-oktomvri-agentsiya-fokus.html", "text": "***\r\nОт 12.00 часа министърът на регионалното развитие и благоустройството г-н Николай Нанков и кметът на Община Разлог инж. Красимир Герчев ще прережат лентата на обновената сграда на СУ „Братя Каназиреви“ на ул. „Любен Каравелов“ 12.\r\n***\r\nОт 13.00 часа министърът на младежта и спорта Красен Кралев, кметът на София Йорданка Фандъкова, изпълнителният директор на търговското дружество „Академика 2011 ЕАД“, което стопанисва съоръжението Борислав Тодоров и волейболната легенда Владимир Николов ще присъстват на откриването на реновираните зали и плувния басейн на спортен комплекс „Академика 4 км“.\r\n***\r\nОт 10.00 часа ще започне заседанието на Министерски съвет.\r\n***\r\nОт 09.00 часа Германо-Българската индустриално-търговска камара (ГБИТК) организира информационно събитие на тема „Практическо приложение на новия регламент за защита на личните данни“ в зала „Варна“ на Интерпред-СТЦ София. \r\n***\r\nОт 09.30 часа Германо-Българската индустриално-търговска камара (ГБИТК) и международната консултантска фирма eclareon GmbH организират конференция на тема „Германски технологии за повишаване на енергийната ефективност в индустрията и приложението им в България“ в зала „София“ на Гранд Хотел София.\r\n***\r\nОт 09.30 часа ще се проведе седмичното заседание на съдийската колегия към Висшия съдебен съвет.\r\n***\r\nОт 09.30 часа 15-и състав на Софийски градски съд ще заседава по делото срещу Р. Логвиненко, обвинен, че е организирал нападението над Алексей Петров (чл.116 НК).\r\n***\r\nОт 09.30 часа 26-и състав на Софийски градски съд ще заседава по делото срещу В. Димитров, Л. Абланска и М. Стоилова, обвинени в длъжностно присвояване в особено големи размери.\r\n***\r\nОт 09.30 часа 16-и състав на Специализирания наказателен съд ще заседава по делото срещу С. Бонев, Х., Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: социална политика и здравеопазване. Участие ще вземат  председателят на Съвета по социална политика към НС на БСП Емилия Масларова, председателят на Съвета по здравеопазване - Асен Златев и Антон Кутев- зам.-председател на ПГ на \"БСП за България\" и председател на комисията по жалбите на гражданите в Народното събрание.\r\n***\r\nОт 10.00 часа Софийски градски съд ще заседава по мярката за неотклонение на С. Василев от Кочериново.\r\n***\r\nОт 10.00 часа в зала „Средец“ на „София Хотел Балкан“ ще се проведе лекция за глобалните икономически тенденции, перспективите в отношенията между Япония и Европейския съюз и значението им за България. Лектор ще бъде проф. Мотошиге Ито, преподавател във Факултета по международни социални науки в университета „Гакушуин“, почетен професор на Токийския университет и специалист в областта на международната икономика.\r\n***\r\nОт 10.00 часа 18-и състав на Специализирания наказателен съд ще заседава по делото срещу А. Димитров, Д. Славов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу М. Милков, М. Тръвнева и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова, на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Детския център на Столична библиотека ще се състои среща с авторката Зорница Иванова и героите на книгата „Мая и концертът на талантите“, а с художника Христо Кърджилов ще рисуват красиви български носии.\r\n***\r\nОт 10.30 часа 18-и състав на Специализирания наказателен съд ще заседава по делото срещу М. Басей, Б. Зафиров и Х. Чичев, на които са повдигнати обвинения за организиране и ръководене на организирана престъпна група, създадена с цел разпространение на наркотични вещества.\r\n***\r\nОт 10.30 часа 17-и състав на Специализирания наказателен съд ще заседава по делото срещу Добрин Д., Николай И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала „Триадица“ на Гранд хотел „София“ ще се проведе конференция на тема „Бежанската криза и развитието на миграционните процеси“.  Дискусията ще бъда отрита от кмета на София Йорданка Фандъкова, регионалния директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център и председателя на Комисия по вътрешна сигурност и обществен ред в НС и председател на ПГ на ПП ГЕРБ Цветан Цветанов.\r\n***\r\nОт 11.00 часа в зала „Изток” на Народното събрание ще се проведе кръгла маса на тема „Родителите – конфликтите – агресията и закрилата на децата“.\r\n***\r\nОт 11.00 часа в зала „Киото“ на хотел „Маринела“ заместник-министърът на регионалното развитие и благоустройството Валентин Йовев ще участва в бизнес дискусията „Property, идеи & инвестиции“.\r\n***\r\nОт 11.00 часа в Националния пресклуб на БТА ще се бъде представено новото допълнено издание на „Българите са в основата на човешката цивилизация“ на проф. Евгений Сачев.\r\n***\r\nОт 11.00 часа в Столична библиотека ще бъдат открити изложбите „Колекции от личните библиотеки на Константин Стоилов, Кирил Христов, Петко Тихолов, Васил Пундев“ и „Картини от грамофона“.  \r\n***\r\nОт 11.00 часа в сградата на Националния археологически институт с музей при БАН ще се проведе пресконференция повод откриването на изложбата „Злато и бронз. Метали, технологии и контакти в Източните Балкани през бронзовата епоха“.\r\n***\r\nОт 11.30 часа в зала „Средец“ на хотел „Централ“ ще бъде представена международната инициатива „Calciosociale“- специално разработени футболни правила възпитаващи във взаимно уважение и толерантност между различните социални и етнически групи на обществото. \r\n***\r\nОт 13.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 26-и състав на Софийски градски съд ще заседава по делото срещу\r\nА. Гинев (бивш зам.-министър на транспорта), И. Илиев (бивш депутат от ДПС) и О. Георгиев, обвинени в безстопанственост.\r\n***\r\nОт 13.30 часа 16-и състав на Специализирания наказателен съд ще заседава по делото срещу М. Милков, Р. Драгнев и др., на които са повдигнати обвинения за организиране и ръководене на организирана престъпна група. \r\n***\r\nОт 14.00 часа в Дома на Европа ще се проведе годишната конференция „Умни градове, умни домове, умни идеи“.\r\n***\r\nОт 15.00 до 17.00 часа народният представител от „БСП за България“ проф. Георги Михайлов и общинският съветник Владимир Данев ще бъдат на разположение на софиянци в постоянната приемна на БСП – София на ул. „Леге“ №10.\r\n***\r\nОт 17.00 часа в зала „Георги Кирков“ в централата на партията на ул. „Позитано“ 20 ще се проведе дискусията за бюджетната политика в областта на младежта и спорта. На нея ще присъства  председателят на Съвета по политиката за младежта и спорта към НС на БСП и депутат от ПГ на левицата Иван Ченчев. \r\n***\r\nОт 17.00 часа в Нова конферентна зала на СУ „Св. Климент Охридски“ ще бъде представен 38-ият документален сборник от поредицата „Из архивите на ДС” - Държавна сигурност и IX Световен младежки фестивал 1968 г.\r\n***\r\nОт 17.30 часа лектори от благотворителна инициатива „Бъдители“ Биляна Панталеева, Гена Събева и Явор Панталеев ще гостуват на Университет по архитектура, строителство и геодезия (УАСГ). Събитието е част от програмата по случай 75-годишнината на УАСГ.\r\n***\r\nОт 18.00 часа в Столичната библиотека ще се проведе поетична вечер на Георги Константинов.\r\n***\r\nОт 20.00 часа в зала 1 на НДК с микрофона на световната сензация Адел ще пее естрадната легенда Мая Нешкова.\r\n***\r\nОт 09.00 часа народният представител от ПП ГЕРБ Ивелина Василева ще се срещне с граждани в офиса на партията на ул. „Станционна“ 44.\r\n***\r\nОт 17.00  часа в зала 601 на административната сграда на Общината ще се състои представяне и публично обсъждане на проекта на Културен календар на Община Асеновград за 2018 г.\r\n***\r\nОт 11.00 часа ще бъде открита фотоизложбата „Интердисциплинарно изследване на култовата приемственост“, която представя резултати от изследванията на Университетския научно-изследователски център за древни европейски и източносредиземноморски култури при ЮЗУ \"Неофит Рилски\".\r\n***\r\nОт 19.30 часа в зала „Пейо Яворов“ ще се състои концерт на Владимир Ампов – Графа.\r\n***\r\nОт 10.00 часа в сградата на Областна администрация Варна,  ще се проведе семинар на тема „Координационен механизъм за помощ и подкрепа на пострадали от домашно насилие–път към дългосрочното прекратяване на домашното насилие”, организиран от Фондация „SOS-семейства в риск” и Фондация „Асоциация Анимус”.\r\n***\r\nОт 13.30 часа народният представител от БСП проф. Анелия Клисарова ще приема граждани в централата на БСП в града на ул. „Македония“ 33.\r\n***\r\nОт 18.00 часа в зала „Европа“ на Фестивален и конгресен център ще се проведе втората вечер от филмовия фестивала „SOFIA BITING DOCS“.\r\n***  \r\nОт 13.30 часа в сградата на бившето Родилно отделение /в Стара болница/ Специализираната болница за активно лечение по кардиология във Велико Търново ще даде пресконференция във връзка с реализирането на проект. \r\n***\r\nОт 11.00 часа в Заседателната зала на Областна администрация – Враца ще се проведе кръгла маса на тема „Реформи в социалната сфера, промени в политиката на ТЕЛК и представяне на програми за трудова заетост“. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проекти за за изменение и допълнение на Наредба за определянето и администрирането на местните такси и цени на услуги и права на територията на община Враца,  Наредба за организация на движението при кратковременно платено паркиране – „Синя зона и Наредба за превоз на пътници и условия за пътуване с превозни средства, собственост на „Тролейбусен транспорт-Враца“ ЕООД на територията на Община Враца.\r\n***\r\nОт 10.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 17.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 10.00 часа в залата на Общинска администрация Девин ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 17.30 часа в Дом-паметник „Йордан Йовков“ ще бъде представен  сборникът „Йовковите архиви разказват. Документи и спомени“.\r\n***\r\nОт 17.30 часа в театър „Минко Балкански“ към Средно училище „Христо Ботев“ в Нова Загора ще се състои среща с граждани и представители на местната власт по повод 10-годишнината от членството на България в Европейския съюз и предстоящото Българско председателство на Съвета на Европейския съюз, организирана от областния управител Чавдар Божурски.\r\n***\r\nОт 10.00 часа в Дома на учените ще бъде открита инициативата „Кариера за нова ERA”.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник в Общински съвет – Пловдив Иван Вичков ще приема граждани.\r\n***\r\nОт 18.00 часа председателят на общински съвет Пловдив Савина Петкова ще връчи  отличието \"Почетен гражданин на град Пловдив\", с което е удостоен Петър Анастасов  на официална церемония в Дом на културата „Борис Христов“.\r\n***\r\nОт 15.30  часа във фоайето на Доходно здание ще ще стане ясен изборът на идейна концепция за изграждането на паметник на Васил Левски в Парка на възрожденците.\r\n***  \r\nОт 12.30 часа, в Мултимедийната зала на Градска библиотека ще се проведе музикална викторина с учениците от VII клас на ОУ „Филип Сакелариевич“. \r\n***  \r\nОт 17.30 часа на Камерната сцена в ПБНЧ „Еленка и Кирил Д. Аврамови 1856“ ще се проведе среща с Любен Димитров и книгата му „Рибите не виждат бяло“. \r\n***\r\nОт 11.00 часа в зала „Сирак Скитник“ ще се състои награждаването на участниците в Традиционния ученически конкурс за рисунка „Аз и моят град“.\r\n***\r\nОт 19.00 часа балетът на Държавна опера-Стара Загора ще открие официално своя нов творчески сезон с балета „Лебедово езеро“ от П.И.Чайковски.\r\n***\r\nОт 10.30 часа Областен информационен център – Ловеч организира открита приемна на която ще представи пред заинтересовани лица  възможности за кандидатстване с проектни предложения по процедури и мерки, които предстои да бъдат отворени до края на 2017 г. по Оперативните програми и Програмата за развитие на селските райони (ПРСР).\r\n***\r\nОт 12.00 часа в Община Хасково ще се проведе встъпителна пресконференция по проект „Равни в старта“. \r\n***\r\nОт 14.00 часа в залата на Общинска администрация Чепеларе ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 10.00 часа в зала 203 в общината ще се проведе редовен брифинг.\r\n***\r\nОт 10.30 часа в зала 304 в общината ще се проведе заседание на Постоянната комисия „Здравеопазване и социална политика“.\r\n***\r\nОт 16.00 часа в Младежки дом ще се проведе заседание на  Постоянната комисия „Младежки дейности и спорт”.\r\n*** \r\nОт 18.30 часа във фоайе \"1300 години България\" на ДКТ „Васил Друмев“ ще се състои обществено представяне на новия директор на театъра Димитър Димитров.", "date": "2017.10.23", "title": "Предстоящи събития в страната за 24 октомври (Агенция „Фокус”)"}
{"url": "http://www.focus-news.net/news/2017/10/23/2449632/plovdiv-zapochna-izgrazhdaneto-na-nov-obshtinski-parking-v-rayon-trakiya.html", "text": "Започна изграждането на нов общински паркинг в район „Тракия“, съобщи за Радио „Фокус”- Пловдив кметът на района Костадин Димитров. Той се намира зад 16-ти блок и ще е с капацитет 70 места. Проектът е част от инвестиционната програма на районната администрацията за 2017 година. „Изпълнението й започна още в края на месец март, като през това време бяха преасфалтирани улици, изградени бяха паркинги и тротоари, а много междублокови пространства бяха обновени”, съобщи още кметът на район „Тракия“ Костадин Димитров.\r\nЦветана ТОНЧЕВА", "date": "2017.10.23", "title": "Пловдив: Започна изграждането на нов общински паркинг в район „Тракия“"}
{"url": "http://www.focus-news.net/news/2017/10/23/2449633/the-national-oae-boris-dzhonsan-prizova-zapadnite-strani-da-deystvat-za-sdarzhanetona-iran.html", "text": "Британският външен министър Борис Джонсън призова западните страни да действат заедно с регионалните си съюзници в Близкия изток за „сдържането“ на Иран, пише изданието от ОАЕ The National.\r\nВ същото време Джонсън потвърди, че Великобритания е ангажирана с иранското ядрено споразумение.\r\nТой изнесе реч, в която разкритикува иранските оръжейни доставки за хутите в Йемен, намесата на Техеран в Ирак и „откровено изненадващата“ подкрепа за сирийския президент Башар Асад. Симеон Миланов", "date": "2017.10.23", "title": "The National (ОАЕ): Борис Джонсън призова западните страни да действат за „сдържането“на Иран"}
{"url": "http://www.focus-news.net/news/2017/10/23/2449634/vasil-vasilev-obshtobalgarski-komitet-vasil-levski-vidinskiyat-kray-e-nay-aktiven-s-rodolyubivata-si-deynost-v-obshtobalgarskiya-komitet.html", "text": "Видинският край е най-активен с родолюбивата си дейност в Общобългарския комитет, каза на 7-та Регионална среща на младите възрожденци във Видин Васил Василев, председател Общобългарски комитет „Васил Левски“, предаде репортер на Радио „Фокус“ – Видин. На срещата, която се проведе в залата на филхармонията, той поздрави младите възрожденци от над 19  клуба в областта, както и техните преподаватели. Василев допълни, че децата от видинските клубове на младите възрожденци са участвали и са печелили награди в различни надпревари, свързани с познаване на историческото ни минало. „Като дете мислех, че аз живея в изключително интересно време, но виждам, че вие, децата, живеете в най-интересния, пълен с предизвикателства период в човешката история. И вие, днешните деца, ще трябва да го овладеете този период. Изправени сте пред предизвикателството за екологична катастрофа на земята, пред опасността от войни и конфликти и няма да можете да се справите, ако не познавате държавата си и не обичате миналото си“, каза Васил Василев. Той благодари за участието на вицепрезидента Илияна Йотова в срещата и посочи, че това показва какво е отношението на държавата към клубовете на младите възрожденци. Васил Василев благодари и на кмета на Община Видин Огнян Ценков, който с обръщението си към децата ги е насърчил в тяхната дейност в клубовете.\r\nАнна ЛОЗАНОВА", "date": "2017.10.23", "title": "Васил Василев, Общобългарски комитет „Васил Левски“: Видинският край е най-активен с родолюбивата си дейност в Общобългарския комитет"}
{"url": "http://www.focus-news.net/news/2017/10/23/2449635/sliven-balgari-ot-chikago-sabirat-pari-za-oblastnata-bolnitsa-d-r-ivan-seliminski.html", "text": "Сформираният миналата година инициативен комитет „Сливенци в Чикаго – за Сливен“ се ангажира с нова благотворителна акция: събиране на средства за закупуване на ехограф, необходим за отделението по хемодиализа към Окръжната болница „Д-р Иван Селимински“, съобщи за Радио „Фокус“ – Сливен художникът Василен Васевски от комитета. Инициативата бе обявена по време на тържество, посветено на празника на Сливен – Димитровден. Участниците в събитието събраха $ 400 само за няколко часа. През близките дни сумата ще бъде преведена в банковата сметка на здравното заведение.", "date": "2017.10.23", "title": "Сливен: Българи от Чикаго събират пари за областната болница „Д-р Иван Селимински“"}
{"url": "http://www.focus-news.net/news/2017/10/23/2449636/sofiya-trima-ot-postradalite-v-katastrofata-kray-dragichevo-sa-nastaneni-v-pirogov-dvama-ot-tyah-sa-v-tezhko-sastoyanie.html", "text": "Трима от пострадалите в катастрофата край Драгичево са настанени в  УМБАЛСМ „Пирогов“. Това съобщи за Агенция „Фокус“ говорителят на болницата Мария Пойразова.  Двама от пострадалите са докарани в противошоковата зала на болницата. „Състоянието им е тежко. Наложи се единият пострадал да бъде опериран по спешност. Другият остава в противошокова зала за допълнителни прегледи и подробни изследвания“, обясни Пойразова. „Третият пострадал, който е и най-младият от всички докарани в „Пирогов“. Той е в спешното на болницата. Оплакванията му са основно в областта на главата и крайниците“, добави тя.\r\nМария Пойразова уточни, че от „Пирогов“ имат готовност да поемат толкова пострадали, колкото е необходимо. „Независимо от това колко е тежко състоянието им“, каза още тя.", "date": "2017.10.23", "title": "София: Трима от пострадалите в катастрофата край Драгичево са настанени в „Пирогов“, двама от тях са в тежко състояние"}
{"url": "http://www.focus-news.net/news/2017/10/23/2449637/unian-ukrayna-i-polsha-podpisaha-sporazumenie-za-ezikovoto-obuchenie-na-uchenitsite-ot-natsionalnite-maltsinstva.html", "text": "Министерствата на образованието на Полша и Украйна подписаха споразумение за езика на обучение на националните малцинства, съобщи полският вицепремиер, цитиран от УНИАН.\r\nВицепремиерът и министър на културата и националното наследство на Полша Петър Глинский заяви, че с Украйна е било достигнато разбирателство относно закона за образованието, който Киев прие, и по-специално частта му за езиците на националните малцинства.Агенция „Фокус“ припомня : \r\nНа 17.10.2017 година, по време на среща министърът на образованието и науката на Украйна Лилия Гриневич и полският й колега Анна Залевская заявиха, че ще бъде подписана съвместна декларация за гарантирането на представителите на полското малцинство правото на обучение на роден език в средните училища. Това се случи, след като на 25 септември украинският президент Петро Порошенко подписа нов закон за образованието, който предизвика притеснения в Полша, Румъния, Унгария, Гърция и България.  Симеон Миланов", "date": "2017.10.23", "title": "УНИАН: Украйна и Полша подписаха споразумение за езиковото обучение на учениците от националните малцинства"}
{"url": "http://www.focus-news.net/news/2017/10/23/2449638/ministar-nikolina-angelkova-12-vineno-kulinarni-marshruti-chast-ot-proekta-spodeli-balgariya-shte-obhvanat-teritoriite-na-50-obshtini.html", "text": "12 винено-кулинарни маршрути, част от проекта „Сподели България“, ще обхванат териториите на 50 общини, заяви министърът на туризма Николина Ангелкова в интервю за Радио „Фокус“. Тя поясни, че целевата група на проекта обхваща и български, и чуждестранни туристи. Ангелкова разясни и кои ще бъдат конкретните дестинации по проекта, а именно долината на Струма, долината на Места, Западна Тракия, Розовата долина, Източна Тракия, Сакар, Източните Родопи, Южно Черноморие, Добруджа и Северното Черноморие, Мизия и стари столици. „Направихме кратко представяне на всяка една от тези примерни вино-кулинарни дестинации съответно с туристическите забележителности, които са характерни за нея, както и виното и съответно кулинарните традиции“, обясни министър Ангелкова. Тя допълни, че кметовете, чиито общини ще бъдат домакини на въпросните дестинации, приемат позитивно новината за проекта, тъй като това е допълнителна помощ за местната икономика и ще насърчи местното производство.", "date": "2017.10.23", "title": "Министър Николина Ангелкова: 12 винено-кулинарни маршрути, част от проекта „Сподели България“, ще обхванат териториите на 50 общини"}
{"url": "http://www.focus-news.net/news/2017/10/23/2449639/sport-karoline-vozhnyatski-pobedi-elina-svitolina-s-62-60.html", "text": "Каролине Вожняцки отбеляза първата си победа на Шампионата на WTA, след като надделя над поставената четири Елина Свитолина с 6:2, 6:0. Победният за поставената под номер 6 в схемата датчанка, продължи около един час. Следващата съперничка на Каролине Вожнячки е румънката Симона Халеп.", "date": "2017.10.23", "title": "Спорт: Каролине Вожняцки победи Елина Свитолина с 6:2, 6:0"}
{"url": "http://www.focus-news.net/news/2017/10/23/2449640/nimh-prez-sledvashtoto-denonoshtie-valezhite-shte-prodalzhat-maksimalnite-temperaturi-shte-sa-mezhdu-11-i-16.html", "text": "Атмосферното налягане ще остане по-ниско от средното за месеца.  През следващото денонощие валежите ще продължат. Значителни ще са в централните и източните райони от страната, докато в западните временно ще отслабнат. Вятърът ще е слаб до умерен от северозапад, в източните райони - от изток, постепенно през деня ще се ориентира от североизток и ще се усилва. Температурите ще се понижат още и в повечето райони максималните ще са между 11° и 16°. Това съобщи за Агенция „Фокус“ дежурният синоптик от НИМХ Мартин Славчев.\r\nПо Черноморието ще бъде облачно и дъждовно. Ще духа умерен, временно и силен вятър от изток-североизток. Максималните температури ще са 15° - 17°. Температурата на морската вода е 17° - 19°. Вълнението на морето ще е 3-4 бала.\r\nВ планините ще бъде облачно, ветровито и с валежи от дъжд, над около 1800 метра – от сняг. Ще духа силен, временно и бурен вятър от изток-югоизток. Максималната температура на височина 1200 метра ще е около 9°, на 2000 метра – около 2°.\r\nВ сряда валежите ще продължат, с тенденция до вечерта в Северна България да спрат. Значителни по количество ще са в южните райони от страната. Температурите ще се понижат още и минималните ще са между 5 и 10, максималните - предимно между 8° и 13°. Вятърът ще е от север-североизток, в крайните източни райони - умерен до силен. През нощта срещу четвъртък валежите навсякъде ще спрат, най-късно в югоизточните райони. В четвъртък и петък ще има променлива облачност, намаляваща и до предимно слънчево, ще се затопли. Вятърът ще е със западна компонента, временно ще се усилва. Дневните температури през втория ден ще достигнат 18°-23°, ще се повишат и минималните.", "date": "2017.10.23", "title": "НИМХ: През следващото денонощие валежите ще продължат, максималните температури ще са между 11° и 16°"}
{"url": "http://www.focus-news.net/news/2017/10/23/2449641/reuters-irak-othvarli-amerikanskiya-priziv-za-izteglyaneto-na-podkrepyanite-ot-iran-militsii-ot-stranata.html", "text": "Иракското правителство отхвърли призива на американския държавен секретар за изтеглянето на подкрепяните от Иран милиции от страната, предава Reuters .\r\nПо време на среща с иракския премиер Хайдар ал-Абади и саудитския крал Салман, Рекс Тилърсън заяви, че е време близките до Иран милиции „да се приберат у дома“. Във Вашингтон изразиха притеснението си, че Иран може да използва присъствието си в Ирак и Сирия, за да разшири влиянието си.\r\nИракският премиер отхвърли тези призиви.\r\n„Никоя страна няма право да се намесва в иракските дела“, се казва в изявление от офица на Хайдар ал-Абади.Агенция „Фокус“ припомня:\r\nПри операцията си в Киркук, иракските въоръжени сили бяха подкрепени от близки до Иран шиитски милиции. Симеон Миланов", "date": "2017.10.23", "title": "Reuters: Ирак отхвърли американския призив за изтеглянето на подкрепяните от Иран милиции от страната"}
{"url": "http://www.focus-news.net/news/2017/10/23/2449642/sofiya-dvama-ot-postradalite-pri-katastrofata-v-dragichevo-sa-nastaneni-vav-vma.html", "text": "Двама от пострадалите при катастрофата в Драгичево са настанени във ВМА. Това потвърдиха за Агенция \"Фокус\" от пресцентъра на болницата. Пострадалите са в стабилно състояние, няма данни за животозастрашаващи травми. Извършват им се още изследвания.", "date": "2017.10.23", "title": "София: Двама от пострадалите при катастрофата в Драгичево са настанени във ВМА"}
{"url": "http://www.focus-news.net/news/2017/10/23/2449643/ognyan-tsenkov-kmet-na-obshtina-vidin-smisalat-na-klubovete-na-mladite-vazrozhdentsi-e-da-vazpitavat-detsata-v-pochit-kam-natsionalnite-tsennosti.html", "text": "Смисълът на клубовете на младите възрожденци е да възпитават децата в почит към националните ценности, на уважение към българската история и към достойните синове на Родината ни. Това каза в приветствието си към участниците в 7-мата Регионална среща на младите възрожденци от Видин Огнян Ценков, кмет на Община Видин, предаде репортер на Радио „Фокус“ – Видин. Той посочи, че за активната дейност на младите възрожденци трябва се отдаде заслуженото на Общобългарски комитет „Васил Левски“. Тази година България официално чества 180 години от рождението на Апостола. „Във Видин също бяха проведени различни интересни инициативи и от училищата, и от неправителствени организации и сдружения, с които бе отбелязана тази годишнина. Няма по-подходящ пример в нашата история за беззаветна преданост към Отечеството, за жертвоготовност в името на народната свобода и за доблестно извървян житейски път от българския национален герой Васил Левски. Знанието за неговата личност и за неговите дела трябва да достигне до умовете и сърцата на нашите деца и на младите хора“, каза Огнян Ценков. Кметът на Видин допълни, че Общината е дарила за началото на учебната година на всички видински училища диск с художествено-документален филм за Васил Левски, посветен на 180-ата годишнина от неговото рождение. „По този начин заявихме своята съпричастност към отговорната мисия на българското училище да учи, възпитава и изгражда добродетели у децата ни“, каза Огнян Ценков.\r\nАнна ЛОЗАНОВА", "date": "2017.10.23", "title": "Огнян Ценков, кмет на Община Видин: Смисълът на клубовете на младите възрожденци е да възпитават децата в почит към националните ценности"}
{"url": "http://www.focus-news.net/news/2017/10/23/2449644/daily-sabahturskiyat-prezident-zayavi-che-ideyata-za-evropeyska-tsivilizatsiya-e-zaginala-v-bosna-i-e-bila-pogrebana-v-siriya.html", "text": "Идеята за европейска цивилизация е загинала, заяви турският президент Реджеп Тайип Ердоган, цитиран от Daily Sabah . Той разкритикува „липсата на интерес“ на европейските страни към хуманитарните трагедии в Сирия и Мианмар.\r\n„Европа загина в Босна, и бе погребана в Сирия. Труповете на невинните деца, които бреговете мият, са гробниците на западната цивилизация. За съжаление през последните седем години старите европейски ценности бяха дискредитирани и унищожени от самите си притежатели“, заяви турският президент на мероприятие в Анкара, което бе посветено на 14-тата годишнина от смъртта на босненския лидер Алия Изетбегович.\r\n„Тези, които не видяха престъпленията в Босна, са глухи и слепи за изстъпленията срещу рохингите“, каза Ердоган.\r\nТой добави, че времената и актьорите са се сменили, но човешкото страдание продължава, докато „империалистичните кръвопийци продължават да експлоатират“.\r\n„Каква е разликата между това, което се случи преди 25 години в Босна, и това което се случва днес в Сирия“, попита Ердоган. Симеон Миланов", "date": "2017.10.23", "title": "Daily Sabah:Турският президент заяви, че идеята за европейска цивилизация е загинала в Босна, и е била погребана в Сирия"}
{"url": "http://www.focus-news.net/news/2017/10/23/2449645/veliko-tarnovo-bibliotekata-pri-narodno-chitalishte-nadezhda-1869-shte-zapisva-bezplatno-chitateli-na-1-noemvri.html", "text": "Библиотеката при Народно читалище „Надежда 1869“ във Велико Търново обявява 1 ноември за Ден без такси. Това съобщи за Радио „Фокус“  -Велико Търново библиотекарят Бисера Дживодерова. По случай Деня на будителите читалището ще записва без пари всеки нов читател. Читателската карта на всички записали се на този ден ще е валидна за периода от 1 ноември 2017 година до 1 ноември 2018 година.\r\nФондът на  библиотеката при читалище „Надежда 1869“ разполага с над 50 800 книги. Институцията е включена в Регистъра на обществените библиотеки в България. Тя разполага с интернет читалня с обособени две работни места. Така читателите имат възможност да се запознаят с архива на периодичните издания в електронен вариант.\r\nНадежда КРЪСТЕВА", "date": "2017.10.23", "title": "Велико Търново: Библиотеката при Народно читалище „Надежда 1869“ ще записва безплатно читатели на 1 ноември"}
{"url": "http://www.focus-news.net/news/2017/10/23/2449646/varna-obshtina-valchi-dol-organizira-provezhdane-na-izsledvane-s-fluorograf.html", "text": "Община Вълчи дол организира провеждане на изследване с флуорограф по скринингова програма на Министерство на здравеопазването. Това съобщиха за Радио „Фокус“ – Варна от Община Вълчи дол. Целта на изследването е ранното откриване на туберкулоза и други заболявания на белите дробове и своевременното им лечение. Всички жители на община Вълчи дол могат да се подложат на изследването след подписване на информирано съгласие. Желаещите да се подложат на този преглед трябва да са навършили 16 години. Сред рисковите групи, които е желателно да се изследват, са хронично болни лица, диабетици, заразени с ХИВ/СПИН и лица от ромски произход. Изследването не се осъществява при бременни.\r\nСкринингът ще се проведе на 25 октомври от 10.00 до 18.00 часа пред сградата на поликлиниката в град Вълчи дол.\r\nМарияна ВАЛЕНТИНОВА", "date": "2017.10.23", "title": "Варна: Община Вълчи дол организира провеждане на изследване с флуорограф"}
{"url": "http://www.focus-news.net/news/2017/10/23/2449647/tass-ministerstvoto-na-vanshnite-raboti-na-rusiya-prizova-ruskite-turisti-da-badat-izklyuchitelno-bditelni-pri-poseshteniyata-si-v-egipet.html", "text": "Руското външно министерство припомни на гражданите си, че е нужно да проявяват бдителност при посещенията си в Египет, предава ТАСС. Руските власти заявиха, че туристите трябва да избягват районите с повишена терористична активност. Това се случва, след като в петък екстремисти извършиха терористичен атентат в Гиза.\r\n„В последно време в приятелски Египет се активизираха терористични групировки, в това число и ИДИЛ („Ислямска държава“, бел.р.), жертви, на които стават представителите на органите за сигурност и мирните граждани. МВнР на Русия напомня за действащите препоръки за гражданите на Русия, които се намират в Египет“, се казва в руското изявление. Симеон Миланов", "date": "2017.10.23", "title": "ТАСС: Министерството на външните работи на Русия призова руските туристи да бъдат изключително бдителни при посещенията си в Египет"}
{"url": "http://www.focus-news.net/news/2017/10/23/2449648/targovishte-praznichna-vecher-kontsert-za-levski-shte-se-sastoi-na-24-oktomvri.html", "text": "Празнична вечер, посветена на 180-ата годишнина от рождението на Васил Левски и Деня на народните будители, организират Община Търговище и Обществен комитет „Васил Левски“. Това съобщиха от пресцентъра на Общината. Проявата е на 24 октомври от 18.00 часа в Драматичен театър – Търговище. Участие в концерта ще вземат състави от Центъра за младежки дейности и инициативи, ОНЧ „Напредък – 1864“, музикална школа „Ню Войсис“, ПФА „Мизия“ и младежката формация към ансамбъла. Специално за случая е подготвен театрален етюд „Левски и ние“, в който се включват ученици от клуб „Млади възрожденци“ при ПГИИ „Джон Атанасов“ – Търговище.", "date": "2017.10.23", "title": "Търговище: Празнична вечер-концерт за Левски ще се състои на 24 октомври"}
{"url": "http://www.focus-news.net/news/2017/10/23/2449649/sport-ludogorets-pobedi-etar-s-40.html", "text": "Футболистите на Лудогорец победиха отбора на Етър с 4:0 в мач от 13-ия кръг на Първа лига. Клаудиу Кешерю отбеляза хеттрик, а още един гол за Лудогорец бе вкаран от Върджи Мисиджан във второто полувреме.След тази победа Лудогорец продължава да е на първа място в класирането с 33 точки, следван от ЦСКА-София с 28 точки.", "date": "2017.10.23", "title": "Спорт: Лудогорец победи Етър с 4:0"}
{"url": "http://www.focus-news.net/news/2017/10/23/2449650/ivan-gaytandzhiev-prilaganeto-na-chlen-155-ot-konstitutsiyata-na-ispaniya-bi-bilo-gruba-greshka.html", "text": "Прилагането на член 155 от Конституцията на Испания би било груба грешка, каза в интервю за Радио „Фокус“ дългогодишният журналист и посланик на България в Египет Иван Гайтанджиев. Според него Испания няма бъдеще без Каталуня, както и Каталуня няма бъдеще без Испания. „За да се преговаря, трябва да се намери обща позиция. Общата позиция е да не се седи от всяка страна докрай на думичката „не“ или на думичката „да“, а да се намери средният път. А средният път е чрез преговори да се намери решението. А решението, според мен, действително е да се търси политическият подход. А политическият подход може да бъде провеждане на едни извънредни избори, търсене на нова конфигурация на политическите сили в самата Каталуня, а защо да не говорим и за провеждане на извънредни избори в самата Испания, в самия Мадрид?“, коментира Иван Гайтанджиев. Той допълни, че самата Каталуня също е разделена и провеждането на нови избори в автономния регион, може да доведе до преразпределение на силите, което е възможен изход от кризата. \"Кризата в Испания е урок за Европа и тя трябва да намери своите лостове за намиране на разумното решение, а то е силна и единна Европа с участието на равнопоставени държави\", допълни Иван Гайтанджиев.", "date": "2017.10.23", "title": "Иван Гайтанджиев: Прилагането на член 155 от Конституцията на Испания би било груба грешка"}
{"url": "http://www.focus-news.net/news/2017/10/23/2449651/plovdiv-ogranicheno-e-dvizhenieto-v-dvete-posoki-po-pat-i-8-popovitsa-sadovo-v-rayona-na-s-cheshnegirovo-poradi-ptp.html", "text": "Oграничено e движението в двете посоки по път I-8 Поповица – Садово, в района на с. Чешнегирово, поради ПТП. Това съобщиха от пресцентъра на Агенция \"Пътна инфраструктура\".\r\nOбходния маршрут е през - път II-86 Пловдив – Асеновград - път III-804 Асеновград – Поповица.", "date": "2017.10.23", "title": "Пловдив: Oграничено e движението в двете посоки по път I-8 Поповица – Садово, в района на с. Чешнегирово, поради ПТП"}
{"url": "http://www.focus-news.net/news/2017/10/23/2449652/api-vazstanoveno-e-dvizhenieto-po-pat-i-1-sofiya-pernik-v-uchastaka-ot-s-vladaya-do-krastovishte-dragichevo.html", "text": "Възстановено е движението по път I-1 София - Перник, в участъка от с. Владая до кръстовище Драгичево. Това съобщиха от пресцентъра на Агенция \"Пътна инфраструктура\".", "date": "2017.10.23", "title": "АПИ: Възстановено е движението по път I-1 София - Перник, в участъка от с. Владая до кръстовище Драгичево"}
{"url": "http://www.focus-news.net/news/2017/10/23/2449653/politicshome-tereza-mey-ima-uverenost-che-pregovorite-za-targovsko-sporazumenie-s-es-shte-zapochnat-prez-dekemvri.html", "text": "Британският премиер Тереза Мей заяви, че е направен „важен напредък“ по време на срещата на Европейския съвет, въпреки че не успя да сключи споразумение за „първа фаза“ на преговорите за Брекзит, предава PoliticsHome. \r\nГоворейки пред Камарата на общините, Тереза Мей заяви, че много скоро стоящите въпроси между Великобритания и Европейския съюз ще бъдат разрешени. Тя потвърди твърдението на Дейвид Дейвис, според когото не е възможно да има споразумение за преходен период след Брекзит, ако няма и търговска сделка.\r\n„Не сме постигнали финално споразумение, но и това ще се случи. Имам увереност, че ще успеем да стигнем до точката, където ще сме постигнали значителен напредък“, каза тя. Симеон Миланов", "date": "2017.10.23", "title": "PoliticsHome: Тереза Мей има „увереност“, че преговорите за търговско споразумение с ЕС ще започнат през декември"}
{"url": "http://www.focus-news.net/news/2017/10/23/2449654/otkriha-remontiranite-detski-kliniki-na-umbalsm-n-i-pirogov-obzor.html", "text": "Откриха ремонтираните Клиника по детска хирургия и Спешно приемно отделение за деца на УМБАЛСМ „Н. И. Пирогов”. Това стана по време на официална церемония, на която присъстваха и премиерът Бойко Борисов и министърът на здравеопазването проф. Николай Петров. \r\nБорисов призова да работят така, че хората да не идват в \"Пирогов\", а ако се наложи - да излизат живи и здрави. Той благодари на всички, които са отделили средства и уточни, че няма значение кой колко е дал, но важното е да е от сърце. По думите му откакто е построено, не е ремонтирано. „Тук е мястото, където идват най-тревожните хора. Няма по-лошо от това нещо да се случи с детето ти. Всички сме минавали от тук по една или друга причина. И за това е важно поне с обстановката, а вече и с апаратурата, и с квалификацията, които имат докторите и сестрите, хората да бъдат просто по-спокойни. Защото, когато и средата е лоша, и ти се е случило нещастие на детето, ти е виновен целият свят. А ние си бяхме виновни, защото, от както е построен „Пирогов“, тези клиники, не са пипани“, коментира още премиерът. Той пожела на персонала на клиниките да нямат „клиенти“ и да стоят без работа. \r\nЗдравният министър проф. Николай Петров заяви, че е ясно е какво е „Пирогов“, но трябва да бъде ясно и че най-голяма концентрация на медицинска грижа за деца се осъществява именно там. По думите му е било неизвестно с годините какво е било като ситуация и организация на работа. „Това, което днес ни събира тук, за нашите деца, е, че те ще се радват на една нова прекрасна шокова зала, операционна. Това показва ангажимента на държавата, на правителството в грижата за децата“, коментира проф. Петров. Според него с този жест правителството показва, че „Пирогов“ е важен и че ще продължи да стои зад него. \r\nИзпълнителният директор на УМБАЛСМ \"Н. И. Пирогов\" проф. Асен Балтов обясни, че над 3000 деца се приемат и над 1800 операции се правят годишно в обновените Клиника по детска хирургия и Спешно приемно отделение за деца. Той коментира, че денят е прекрасен и щастлив за „Пирогов“, защото един проект, който е на повече от 5 години, е приключен. Проф. Балтов допълни, че са били отпуснати допълнително от второто правителство на Бойко Борисов 2,9 млн. лв., с които е бил направен ремонт на три етажа от детските клиники. Според него тежкото за тях е било, че това е трябвало да бъде извършено в движение. „Нямахме право и възможност да спрем работата на тези детски отделения. „Пирогов“ не може да се разшири повече от това, но сме направили така, че да има оптимално възможност, даже да има разширение и да бъдат поставяни допълнително легла, така че да могат и майките като придружители да бъдат в стаите с децата си, както и допълнително пациенти да бъдат поети“, допълни той и уточни, че е имало леко забавяне, тъй като са били обещали да бъде направено до 15 септември. По думите му клиниките в момента са пълни – детско коремно, детско кърмаческо и детско гръдно. Той добави, че ремонтът е протекъл 7 месеца и допълни, че продължават ремонтите на още някои неща. Необходимо е отвън сградата да се обнови, но това ще бъде направено допълнително, тъй като по-важното е, че клиниките работят. Проф. Балтов уточни, че предстои и детската ортопедия да бъде ремонтирана. \r\nЛюба АЛЕКСИЕВА", "date": "2017.10.23", "title": "Откриха ремонтираните детски клиники на УМБАЛСМ „Н. И. Пирогов” (ОБЗОР)"}
{"url": "http://www.focus-news.net/news/2017/10/23/2449655/varna-darzhavno-gorsko-stopanstvo-varna-zalesyava-60-dka-v-obshtina-aksakovo.html", "text": "Държавно горско стопанство „Варна” залесява 60 дка на територията на община Аксаково. Това съобщиха от пресцентъра на Североизточно държавно предприятие. На площ от 40 дка ще бъдат засадени тополи. „Теренът е в землището на с. Ботево. Вече го почистихме и сега подготвяме почвата за самото залесяване, което ще се извърши тази есен”, обясни директорът на стопанството инж. Иван Иванов. Той информира още, че стопанството планира и залесяване на площ от 20 дка край с. Генерал Кантарджиево. „Предстои почвата да се почисти и да се направят тераси, след което ще бъде засаден церов жълъд”, допълни инж. Иванов.\r\nЛесовъдите ще подпомогнат и растежа на 130 дка млади гори. „Фиданките изискват през първите години след засаждането им да се окопават и да се премахва заглушаващата ги растителност. В рамките на есенния сезон планираме такива мерки във връзка с отглеждането на едногодишни церови култури в землищата на селата Осеново, Тръстиково и Приселци, както и на двегодишни акациеви култури в землището на с. Слънчево”, каза още директорът на стопанството, което е част от Североизточно държавно предприятие.", "date": "2017.10.23", "title": "Варна: Държавно горско стопанство „Варна” залесява 60 дка в община Аксаково"}
{"url": "http://www.focus-news.net/news/2017/10/23/2449656/the-new-arab-reks-tilarsan-zayavi-che-e-malko-veroyatno-konfrontirashtite-se-strani-ot-persiyskiya-zaliv-da-sednat-na-masata-za-pregovori.html", "text": "Държавният секретар на САЩ Рекс Тилърсън заяви, че няма голяма вероятност за преговори между конфронтиращите се страни от Персийския залив, предава The New Arab.\r\n„Не можем да наложим преговори между хора, които не са готови за това“, заяви Тилърсън.\r\n„Няма силна индикация, че заинтересованите страни са готови за преговори. Не можем и няма да наложим решение на никого“, подчерта Рекс Тилърсън.\r\nКоментарът му дойде по време на визитата му в Саудитска Арабия и Катар, където трябваше да обсъди ограничаването на иранското влияние в региона. Симеон Миланов", "date": "2017.10.23", "title": "The New Arab: Рекс Тилърсън заяви, че е малко вероятно конфронтиращите се страни от Персийския залив да седнат на масата за преговори"}
{"url": "http://www.focus-news.net/news/2017/10/23/2449657/ria-novosti-kmetat-na-ankara-podade-ostavka-sled-razgovor-s-prezidenta-redzhep-tayip-erdogan.html", "text": "Кметът на Анкара от управляващата „Партия на справедливостта и развитието“ (ПСР) Мелих Гьокчек обяви, че подава оставка, след като проведе разговор с президента Реджеп Тайип Ердоган, предава РИА Новости .\r\n„Днес си поговорихме с президента. Надявам се, че градския съвет на Анкара ще проведе редовната си среща в събота и аз ще подам оставка“, написа кметът в Twitter.\r\nТурските медии съобщават, че оставката идва на фона на взетото от Ердоган решение за обновление на ПСР. Симеон Миланов", "date": "2017.10.23", "title": "РИА Новости: Кметът на Анкара подаде оставка след разговор с президента Реджеп Тайип Ердоган"}
{"url": "http://www.focus-news.net/news/2017/10/23/2449658/nimh-oranzhev-kod-za-obilni-valezhi-e-v-sila-za-16-oblasti-na-stranata-za-24-oktomvri.html", "text": "Оранжев код за обилни валежи е в сила за 16 области на страната за 24 октомври. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, за които е в сила кодът са: Плевен, Ловеч, Пловдив, Смолян, Кърджали, Стара Загора, Габрово, Велико Търново, Русе, Разград, Търговище, Шумен, Бургас, Ямбол, Хасково и Сливен. В тях се очакват значителни валежи до 35-50 л/кв., а локално са възможни и количества и до 60 л/кв.м. \r\nВъв Велико Търново, Русе, Разград, Търговище, Бургас, Ямбол, Сливен, Хасково и Кърджали има оранжев код и за силен вятър. Там поривите на вятъра ще достигнат до 15-20м/с. \r\nВъв всички останали области на страната е в сила жълт код за валежи. В тях количествата от дъжд ще бъдат в порядъка между 15-30 л/кв. Локално са възможни количества и до 40 л/кв.м. Жълт код за силен вятър има в областите Силистра, Добрич и Варна.", "date": "2017.10.23", "title": "НИМХ: Оранжев код за обилни валежи е в сила за 16 области на страната за 24 октомври"}
{"url": "http://www.focus-news.net/news/2017/10/23/2449674/lovech-vazstanoveno-e-dvizhenieto-po-pat-i-4-sofiya-varna-v-uchastaka-mezhdu-s-brestnitsa-i-s-balgarski-izvor.html", "text": "Възстановено е движението по път I-4 София - Варна, в участъка между с. Брестница и с. Български извор. Това съобщиха от пресцентъра на Агенция \"Пътна инфраструктура\" (АПИ).", "date": "2017.10.23", "title": "Ловеч: Възстановено е движението по път I-4 София - Варна, в участъка между с. Брестница и с. Български извор"}
{"url": "http://www.focus-news.net/news/2017/10/23/2449675/burgas-namalyala-e-nezakonnata-sech-v-regiona-v-sravnenie-s-izminalite-godini.html", "text": "В сравнение с изминалите години силно намаля незаконната сеч в Бургаско, съобщиха за Радио „Фокус“ от Регионалната дирекция по горите-Бургас. От там обясниха, че това се дължи на редовния контрол, извършван от горските инспектори и резултатните съвместни действия със служителите на МВР. „За съжаление, незаконна сеч има и в момента, но определено в по-малка степен, предимно в районите с преобладаващи социално слаби слоеве от населението – общините Средец, Сунгурларе, Карнобат, Камено, Созопол и Айтос“, казаха още от РДГ.\r\nОт началото на годината до сега са съставени 10 акта за установяване на административни нарушения по Закона за лова и опазване на дивеча на лица, превозващи дивечово месо от сърна и ранен дивеч (заек), непритежаващи разрешителни за лов; ловували без издадено писмено разрешително; за превишаване нормата за отстрел на голяма белочела гъска. Задържани са два автомобила, 16 кг месо и дивеч.\r\n73 са установените нарушения от горските инспектори при РДГ – Бургас на Закона за рибарството и аквакултурите, предимно за любителски риболов, извършван без притежаване на риболовен билет и използване на повече от разрешената една въдица. От общо съставените актове за нарушения на Закона за горите и поднормативната уредба, които са 211 на брой, 19 % са за незаконна сеч.\r\nОт РДГ-Бургас съобщиха още, че с увеличение на броя на горските инспектори, най-вече с назначаване на инженер-лесовъди, контролът по ползването на дървесина от горските територии би бил още по-ефективен. Необходимост от такива служители, които да извършват контролна дейност, има в териториалния обхват на общините Карнобат, Сунгурларе, Поморие и Несебър.\r\nТехниката, която се използва от служителите на РДГ – Бургас, са автомобили, необходими при изпълнение на дейностите по контрол в горските територии. През последните 2 години са получени 3 нови автомобила.\r\nМария РУСЕВА", "date": "2017.10.23", "title": "Бургас: Намаляла е незаконната сеч в региона в сравнение с изминалите години"}
{"url": "http://www.focus-news.net/news/2017/10/23/2449676/mvnr-na-frantsiya-kakvo-shte-bade-obsazhdano-na-sreshtata-mezhdu-frenskiya-vanshen-ministar-i-ekaterina-zaharieva.html", "text": "Министърът на външните работи на Франция Жан-Ив льо Дриан ще приеме българския си колега Екатерина Захариева, която е и заместник министър-председател за реформата в правосъдието, в Париж, предава официалната интернет страница на Министерството на външните работи на Франция.\r\nДриан ще потвърди пълната подкрепа на Франция за България преди балканската страна да поеме ротационното председателство на Европейския съвет през януари 2018 година.\r\nМинистрите ще разгледат различни въпроси от сферата на външните отношения на Европейския съюз, включително стабилността в региона на Западните Балкани, засилването на сигурността в страните-членки на ЕС и въпроси свързани с върховенството на закона. Освен това, те ще обменят мнения за планираните реформи в ЕС, придържайки се към идеите, които са били обсъждани от държавните лидери и правителства в Европейския съвет на 19-20 октомври. Друга важна тема, която ще бъде засегната, е разширяването на двустранните връзки между България и Франция.\r\nПревод и редакция:", "date": "2017.10.23", "title": "МВнР на Франция: Какво ще бъде обсъждано на срещата между френския външен министър и Екатерина Захариева"}
{"url": "http://www.focus-news.net/news/2017/10/23/2449677/afp-reks-tilarsan-pristigna-v-bagdad-za-da-se-sreshtne-s-irakskiya-premier.html", "text": "Държавният секретар на САЩ Рекс Тилърсън пристигна изненадващо в Багдад, за да проведе разговори с премиера на Ирак Хайдер ал Абади и президента на страната Фуад Масум, предава AFP.\r\nВизитата, по време на която Тилърсън и Абади ще проведат втората си среща за последните два дни, бе предизвикана от острата реакция на правителството в Багдад на коментарите на американския държавен секретар, че милициите свързани с Иран трябва да напуснат територията на Ирак.\r\n„Тъй като борбата с „Ислямска държава“ отива към своя край, иранските милиции, намиращи се в Ирак, трябва да си отидат вкъщи“, призова Тилърсън, по време на пресконференция в столицата на Саудитска Арабия – Рияд.\r\nВ отговор на това изявление, кабинетът в Багдад настоя, че паравоенните формирования, помогнали за разгрома на „Ислямска държава“, са изцяло иракски.\r\n„Бойците на Хашид (шиитска паравоенна организация) са иракчани, загрижени за съдбата на нашата страна, които дадоха много жертви в защитата на територията и народа ни“, написаха от Багдад. По-късно от там добавиха, че „никой няма право да се меси в работите на Ирак“.\r\nПревод и редакция:", "date": "2017.10.23", "title": "AFP: Рекс Тилърсън пристигна в Багдад, за да се срещне с иракския премиер"}
{"url": "http://www.focus-news.net/news/2017/10/23/2449678/sport-lokomotiv-moskva-pobedi-krasnodar-s-20-i-se-izravni-po-tochki-s-lidera-zenit-sankt-peterburg.html", "text": "Локомотив (Москва) победи Краснодар с 2:0 в последния мач от 14-ия кръг на руската Премиер лига, игран на московския стадион „Локомотив“. Московчани са на второ място във временното класиране с 29 точки, колкото има и лидерът Зенит (Санкт Петербург), но с по-добра голова разлика, а Краснодар е на 5-о място с актив от 21 точки.", "date": "2017.10.23", "title": "Спорт: Локомотив (Москва) победи Краснодар с 2:0 и се изравни по точки с лидера Зенит (Санкт Петербург)"}
{"url": "http://www.focus-news.net/news/2017/10/23/2449679/tereza-mey-tranzitniyat-period-sled-brekzit-shte-bade-dogovoren-zaedno-s-targovskoto-sporazumenie.html", "text": "Министър-председателят на Великобритания Тереза Мей подсказа в понеделник, че споразумението за дължината и условията на транзитния период, след излизането на страната от Европейския съюз, ще бъде включено в по-широка сделка, обвързана и със споразумението за бъдещите търговски отношения между Брюксел и Лондон, предава агенция Reuters.\r\nСветовните корпорации стават все по притеснени, пишат от агенцията, че Обединеното кралство ще излезе от европейските пазари без сделка, което би нарушило баланса в сложните международни търговски отношения.\r\nВ предишни изявления Тереза Мей гарантираше, че ще запази статуквото в единния европейски пазар за още две години, след като Великобритания напусне ЕС. Но в понеделник тя се изказа от трибуната на парламента в Лондон и заяви, че условията на транзитния период ще бъдат договорени заедно с бъдещето на търговските отношения между Брюксел и Лондон. Това означава, че ако споразумението бъде постигнато догодина, то на  компаниите може да им останат само 6 месеца до излизането на Обединеното кралство от Общността през март 2019 година.\r\n„Транзитният период е въпрос, който е свързан с договорката за бъдещите ни отношения“, заяви Мей. „Това е в основата на предложението ми към ЕС и това ще е основата, по която ще водим преговорите за постигане на споразумение“.\r\nПо-късно говорителят на британския премиер допълни, че Обединеното кралство иска да „финализира преговорите на един път“.\r\nПревод и редакция:", "date": "2017.10.23", "title": "Тереза Мей: Транзитният период след Брекзит ще бъде договорен заедно с търговското споразумение"}
{"url": "http://www.focus-news.net/news/2017/10/23/2449680/tass-ungarskiyat-premier-obyavi-iztochna-i-tsentralna-evropa-za-zona-bez-migranti.html", "text": "Страните от Източна и Централна Европа са успели да дадат отпор на нелегалната миграция. Това е единствената зона на европейски континент свободна от мигранти, според заявлението на унгарския премиер Виктор Орбан, направено по време на празненствата по случай годишнината от въстанието в Унгария през 1956 година, предава ТАСС.\r\n„Мистическа финансова сила награди Европа със съвременна миграция, милиони мигранти и инвазия от посетители. Този план беше приложен, за да се превърне Европа в смесен континент, но само ние успяхме да окажем съпротива. Поляците, чехите, словаците, румънците и унгарците трябва да се обединят в този процес“, е заявил унгарският премиер.\r\nОрбан е нарекъл Източна и Централна Европа единствената „зона без мигранти“ на европейския континент. Всеки следващи избори в Европа са демонстрирали, че жителите на континента искат сами да решават своята съдба и да вземат политическата ситуация в свои ръце, е добавил той. „Искаме сигурна, справедлива, християнска и свободна Европа“, е заключил унгарския премиер.\r\nАгенция „Фокус“ припомня, че на 23 октомври Унгария отбелязва годишнината от въоръженото въстание против съществуващия в страната просъветски режим през 1956 година. Към 11 ноември на същата година, въстанието е било потушено от \"Червената армия\". Това е първата демонстрация на готовността на СССР за прилагане на сила, в името на запазването на контрола над държавите участващи в Източния блок. В периода на студената война, в Съветския съюз и социалистическите страни тези събития се характеризираха като „Унгарски контрареволюционен метеж“, а в посткомунистическа Унгария получиха названието „Унгарска революция“.\r\nПревод и редакция:", "date": "2017.10.23", "title": "ТАСС: Унгарският премиер обяви Източна и Централна Европа за зона без мигранти"}
{"url": "http://www.focus-news.net/news/2017/10/23/2449681/tass-ruski-voynik-se-samoubi-v-armeniya-sled-kato-sluchayno-strelya-po-kolega-i-go-ubi.html", "text": "Руски военнослужещ се е самоубил на полигон в Армения, след като случайно е прострелял свой колега, загинал в резултат от изстрела, предава ТАСС, като се позовава на съобщение от пресслужбата на Южния военен окръг(ЮВО).\r\n„На 23 октомври, на полигона в Алагяз (Република Армения), при предаването на оръжие след провеждането на занятия, военнослужещ на контрактна служба грубо е нарушил изискванията за сигурност и произвел изстрел от своя автомат, ранявайки смъртоносно свой колега“, пише в съобщението.\r\nКакто съобщават от ЮВО, след инцидента, „уплашен от извършеното и вината за смъртта на своя колега“, войникът се е самоубил.\r\nПревод и редакция:", "date": "2017.10.23", "title": "ТАСС: Руски войник се самоуби в Армения, след като случайно стреля по колега и го уби"}
{"url": "http://www.focus-news.net/news/2017/10/23/2449682/afp-amerikanskite-voenni-shte-prodalzhat-operatsiite-si-v-niger-vapreki-smartonosnata-zasada.html", "text": "Американските войници ще продължат да подпомагат местните сили за сигурност в Нигер, въпреки смъртта на четирима военнослужещи от САЩ, които попаднаха в засада, предава AFP, като се позовава на информация от висшестоящ американски офицер.\r\n„Нашето намерение е да продължим операциите си там“, заяви председателят на Съвета на началник-щабовете на въоръжените сили на САЩ генерал Джоузеф Дънфорд.\r\nПревод и редакция:", "date": "2017.10.23", "title": "AFP: Американските военни ще продължат операциите си в Нигер, въпреки смъртоносната засада"}
