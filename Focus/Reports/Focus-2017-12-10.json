{"url": "http://www.focus-news.net/news/2017/12/10/2465976/cnn-amerikanskiyat-postoyanen-predstavitel-v-oon-zashtiti-reshenieto-na-donald-tramp-za-erusalim.html", "text": "По време на интервю за CNN, американският постоянен представител в ООН Ники Хейли защити решението на американския президент Доналд Тръмп относно Ерусалим. \r\nДържавният глава е изразил „волята на американския народ“ признавайки града за столица на Израел, отбеляза Хейли по време на неделното си интервю за медията. \r\n„За 22 години американският народ искаше посолството да се премести, а нито един президент, нито Бил Клинтън, нито Джордж Буш, нито Барак Обама, имаха смелостта да предприемат това, приемайки волята на американския народ“, каза Хейли. \r\nВ сряда Тръмп призна града за столица на Израел, като заяви, че „днес, ние най-после признаваме очевидното: Ерусалим е столица на Израел“. Според държавния глава „това е нищо друго освен приемането на реалността“. Решението му предизвика масови протести, като след сблъсъци между палестинци и израелски сили за сигурност стотици хора бяха ранени а поне четирима убити. На свой ред, израелският премиер Бенямин Нетаняху приветства решението на Белия дом.   Цанко Цолов", "date": "2017.12.10", "title": "CNN: Американският постоянен представител в ООН защити решението на Доналд Тръмп за Ерусалим"}
{"url": "http://www.focus-news.net/news/2017/12/10/2465949/nimh-utre-shte-e-predimno-slanchevo-dnevnite-temperaturi-shte-se-povishat-i-maksimalnite-shte-sa-mezhdu-7-i-12.html", "text": "През нощта ще преобладава ясно време. Вятърът ще отслабне. Минималните температури ще са между минус 5° и 0°, по Черноморието 2° - 6°. Утре ще е предимно слънчево. Вятърът ще се ориентира от югозапад, ще е слаб, в Източна България умерен. Дневните температури ще се повишат и максималните ще са между 7° и 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане ще е близко до средното за месец декември, през деня ще е почти без промяна.\r\nНад Черноморието ще е предимно слънчево. Ще духа до умерен югозападен вятър. Максималните температури ще са между 10° и 13°. Вълнението на морето ще е 2-3 бала. Температурата на морската вода 10° - 12°.\r\nВ планините ще е предимно слънчево. Ще духа силен югозападен вятър. Ще се затопли, максималната температура на височина 1200 метра ще е около 8°, на 2000 метра – около 3°.\r\nВъв вторник и през по-голямата част от деня в сряда ще бъде слънчево. Вятърът ще бъде от юг-югозапад, предимно слаб. Ще се затопли и преобладаващите максимални температури ще са между 10° и 15°. Главно в западната част на Дунавската равнина и в отделни райони на Горнотракийската низина ще бъде мъгливо и там дневните температури ще остават малко по-ниски. По-късно през деня в сряда от запад облачността ще се увеличи, отначало ще е висока и средна. В четвъртък на места от запад на изток ще превали слаб дъжд, тогава за кратко и вятърът ще се ориентира от запад, а температурите слабо ще се понижат.", "date": "2017.12.10", "title": "НИМХ: Утре ще е предимно слънчево, дневните температури ще се повишат и максималните ще са между 7° и 12°"}
{"url": "http://www.focus-news.net/news/2017/12/10/2465950/afp-emanyuel-makron-prizova-izrael-da-zamrazi-izgrazhdaneto-na-poseleniya-v-palestinskite-teritorii.html", "text": "Президентът на Франция Еманюел Макрон призова израелския министър-председател Бенямин Нетаняху да замрази изграждането на поселения в палестинските територии, предава  AFP.\r\n„Изглежда ми, че замразяването на строежа на израелски поселения и изграждането на мерки на взаимно доверие по отношение на палестинските власти ще са важни действия, с които да се започне“, заяви Макрон в Париж по време на съвместна пресконференция с Нетаняху.  Виктор Турмаков", "date": "2017.12.10", "title": "AFP: Еманюел Макрон призова Израел да замрази изграждането на поселения в палестинските територии"}
{"url": "http://www.focus-news.net/news/2017/12/10/2465951/ria-novosti-benyamin-netanyahu-prizova-mahmud-abbas-da-sedne-na-pregovornata-masa.html", "text": "Министър-председателят на Израел Бенямин Нетаняху отново призова президента на Палестинската Автономия Махмуд Аббас да седне на масата за преговори, защото, според него, това е най-простият и надежден начин да се постигне мир в региона, предава РИА Новости.\r\n„Най-важното за мирния процес е способността за водене на преговори. На първо място за мирния процес е важно всяка от страните да признае правото на съществуване на другата държава. Това, което пречи на преговорите, е честият отказ да се седне на преговорната маса заедно с Израел“, убеден е Нетаняху. „Говорил съм го многократно и го повтарям отново – винаги съм предлагал на Аббас да седнем на масата за мирни преговори. Това го правя отново, това е жест за мир, нищо не може да бъде по-просто. Ако Аббас иска мир, нека дойде на преговори“, заяви министър-председателят в Париж по време на съвместна пресконференция с президента на Франция Еманюел Макрон.  Виктор Турмаков", "date": "2017.12.10", "title": "РИА Новости: Бенямин Нетаняху призова Махмуд Аббас да седне на преговорната маса"}
{"url": "http://www.focus-news.net/news/2017/12/10/2465952/pazardzhik-zhelezen-paleshnik-e-opredelen-za-eksponat-na-mesetsa-na-istoricheskiya-muzey-v-batak-za-dekemvri.html", "text": "Историческият музей в Батак определи за експонат на месец декември 2017 година железен палешник, съобщи за Радио „Фокус“ – Пазарджик Теодора Пейчинова, директор на музея. Тя обясни, че железният палешник се слага на дървеното рало и с него се оре земята. „Освен тази си дейност, палешникът има и една друга много специфична задача. На Бъдни вечер, когато всички се събират около трапезата, стопанинът на къщата взима три въглена и ги слага в палешника. Поръсва отгоре смола, наречена тамян. Когато се извие синкав дим, прекадява трапезата, после цялата къща, зимника, хамбарите, оборите“, посочи Пейчинова. Тя добави, че така се прогонва всичко лошо, което може да се случи през годината. „Трите въглена се наричат по различен начин. Първият е наричан за живота, вторият - за виното, и третият - за царевицата. След като се прекади навсякъде, въглените се оставят при бъдника в огнището. Рано сутринта се оглеждат внимателно. Ако въглените са покрити с пепел, показват плодородие, ако са почернели – слаба реколта. Вярвало се, че колкото повече искри се вдигат, когато гори бъдникът, толкова по- плодородна ще е годината“, обясни Пейчинова.\r\nВаня НИКОЛОВА", "date": "2017.12.10", "title": "Пазарджик: Железен палешник е определен за експонат на месеца на Историческия музей в Батак за декември"}
{"url": "http://www.focus-news.net/news/2017/12/10/2465953/makedoniya-zasedanieto-na-tsk-na-vmro-dpmne-koyto-i-da-smeni-gruevski-tryabva-da-pobedi-zaev.html", "text": "Продължава заседанието на Централния комитет на ВМРО, на което се очаква да бъде приета оставката на председателя на партията Никола Груевски и да се потвърди решението на Изпълнителния комитет за провеждането на извънреден изборен конгрес на 23 декември 2017 г. във Валандово, предават македонските медии. Депутатът Антонио Милошоски вече е заявил, че оставката на Груевски ще бъде pриета, тъй като лидерът на партията е заявил, че няма да я изтегля. Според македонските медии Милошоски все още не решил дали да се кандидатира за партиен лидер. Генералният секретар на ВМРО-ДПМНЕ Християн Мицковски, който също се смята за един от възможните кандидати, заявява пред журналисти, че не е изключена възможността,  той да заеме председателския пост: „Който и да застане начело н партията, трябва в  бъдеще да победи Заев и да формира демократично правителство“. Според участници в заседанието трябва да бъдат приети дневният ред на конгреса и срок за издигане на кандидатури за председател„Фокус“ припомня: ЦК на ВМРО-ДПМНЕ се състои от 130 души и ако 2/3 от членовете  потвърдят решението за провеждане на извънреден конгрес, изборът за нов председател ще се състои на 23 декември във Валандово.", "date": "2017.12.10", "title": "Македония: Заседанието на ЦК на ВМРО-ДПМНЕ – който и да смени Груевски, трябва да победи Заев"}
{"url": "http://www.focus-news.net/news/2017/12/10/2465954/predstoyashti-mezhdunarodni-sabitiya-za-11-dekemvri-agentsiya-fokus.html", "text": "Външните министри на страните членки на ЕС ще приемат израелския министър-председател Бенямин Нетаняху, с който ще обсъдят ситуацията в Близкия изток, след като САЩ признаха Ерусалим за столица на Израел.\r\n*** Британският министър-председател Тереза Мей ще представи на британските депутати споразумението, което постигна с Европейската комисия относно Брекзит.\r\n*** Ръководството на германската партия ХДС ще проведе заседание, преди да проведе среща с председателя на ГСДП за формирането на управляваща коалиция.\r\n*** Започва осмият кръг на междусирийските преговори под егидата на ООН.\r\n*** Президентът на Русия Владимир Путин ще пристигне в Турция, където ще обсъди с местните власти положението в Сирия и ситуацията около Ерусалим. \r\n*** Президентът на Палестинската автономия Махмуд Аббас ще проведе среща с египетския си колега Абдел Фатах ас Сиси, за да обсъдят решението на САЩ относно Израел. \r\n***", "date": "2017.12.10", "title": "Предстоящи международни събития за 11 декември ( Агенция „Фокус“ )"}
{"url": "http://www.focus-news.net/news/2017/12/10/2465955/plovdiv-spetsialna-programa-shte-ima-za-koleda-v-detskite-gradini-v-obshtina-sadovo-vav-vrazka-s-proekt-integratsiya-i-dobro-obrazovanie.html", "text": "Различни съвместни изяви подготвят читалищата и кметствата в Садовска община в навечерието на Коледа и Нова година. Това съобщи за Радио „Фокус”-Пловдив Николина Йорданова, експерт в Общината. „Освен това, във всяко училище ще има отделни изяви на децата. Специална програма е предвидена за Коледа в детските градини в община Садово във връзка с проект „Интеграция и добро образование“, посочи тя. \r\n„В четири последователни дни в Садово и в село Поповица ще има съвместни изяви на детските градини”, каза Йорданова и поясни, че децата ще представят своите виждания за коледните и новогодишните празници, като идеята е да се представят българските традиции в различните етнически общности. За пример тя посочи ромския празник Банго Василий. Всеки, който има интерес, ще може да се включи в самото представяне на празниците. \r\nНа 19 декември ще бъде първата изява на детските градини в Поповица и Милево. Те ще се представят съвместно. На 20 декември ще има представяне на детската градина в Садово и детската градина в Кочево, в читалището в град Садово. На 22 декември ще бъде изявата на други две от детските градини на територията на общината. На 21 декември от 16.00 часа ще се проведе тържество на читалището, подготвено за всички деца в град Садово, което е свързано с посрещане на Дядо Коледа. Тогава ще бъде запалена и коледната елха. „Надяваме се да успеем с подготовката и съответно - украсяването на елхата, и да предизвикаме достатъчен интерес сред населението, за да присъстват на тържеството”, каза Николина Йорданова.\r\nТя посочи още, че младите хора в Садовско проявяват силен интерес към възстановяване на обичая „коледуване”, като инициатива за това е подета от читалищата във всяко населено място, където се образуват коледарски групи. „Обикновено в тях се включват момчета на различна възраст, разучават песни, обличат се с народни носии и обикалят селото. Тръпката от участието в коледуването е голяма за тях и затова има доста голям интерес ”, каза Йорданова. По думите ѝ по-възрастните хора участват със съвети и с разкази за това какво са представлявали тези обичаи през годините и така традициите се предават от поколение на поколение.\r\nНиколина Йорданова заяви също, че в училищата по Коледа се организират и голям брой благотворителни инициативи, свързани със събиране на средства, за да се подпомагат нуждаещите се. „Ситуацията е такава, че във всяко населено място има нуждаещи се. И затова, когато предстоят тези празници, това е едно от нещата, които се организират в помощ на нуждаещите се – и деца, и възрастни, и самотни хора, които се нуждаят от специално внимание в такъв момент”, каза още Йорданова.\r\nЦветана ТОНЧЕВА", "date": "2017.12.10", "title": "Пловдив: Специална програма ще има за Коледа в детските градини в община Садово във връзка с проект „Интеграция и добро образование“"}
{"url": "http://www.focus-news.net/news/2017/12/10/2465956/afp-katar-sklyuchi-s-velikobritaniya-sporazumenie-za-dostavkata-na-24-iztrebitelya-tayfun-na-sumata-ot-osem-mlrd-dolara.html", "text": "Катар сключи мащабно споразумение за покупката на 24 изтребителя „Тайфун“ от Великобритания, предава  AFP.\r\nСпоразумението за сума от осем милиарда  долара е подписано в Доха от министрите на отбраната на двете държави Халид бин Мохамед ал Атия и Гавин Уилямсън. То включва също така и намерението на Катар да закупи в бъдеще и допълнително военно оборудване от Великобритания. \r\nНа 7 декември Катар сключи споразумение с Франция да закупи 12 изтребителя „Рафал“ . Виктор Турмаков", "date": "2017.12.10", "title": "AFP: Катар сключи с Великобритания споразумение за доставката на 24 изтребителя „Тайфун“ на сумата от осем млрд. долара"}
{"url": "http://www.focus-news.net/news/2017/12/10/2465957/veliko-tarnovo-po-uspeshna-ot-minalogodishnata-e-do-momenta-kampaniyata-za-nabirane-na-sredstva-za-bezdomni-zhivotni-v-paviliona-na-koledniya-bazar.html", "text": "По-успешна от миналогодишната е до момента кампанията за набиране на средства за бездомни животни в павилиона на Великотърновския Коледен базар. Това обобщи за Радио „Фокус“ – Велико Търново Радостина Герганова, една от организаторките и член на фондация „Приятели на животните“. За трета поредна година Община Велико Търново безвъзмездно отпусна една от къщичките от Коледния базар в парк „Марно поле“ на сдружението. Асортиментът, който се предлага, е изключително богат. „Имаме календари, магнитчета със снимки на спасени от нас животни, ръчно изработени картички от доброволци, бижута, различни коледни играчки, сувенири, плюшени играчки. Първите дни бяха много успешни, но за да продължим тази тенденция, къщичката трябва да работи всеки ден“, обясни Радостина. Всичко изработено е направено само и единствено с помощта на доброволци. Спонсори, през настоящата година, няма. Освен пари, вече има дарения и на одеяла и храна. „Могат да се дават не само пари, приемаме и купички, поводи, каишки, играчки, постелки, както и храна за котки и кучета“, допълни Герганова. За миналата година са събрани общо 3035 лв. Средствата от тазгодишната кампания ще бъдат отчетени в началото на януари 2018 година.\r\nЛуиза ТРАНЧЕВА", "date": "2017.12.10", "title": "Велико Търново: По-успешна от миналогодишната е до момента кампанията за набиране на средства за бездомни животни в павилиона на Коледния базар"}
{"url": "http://www.focus-news.net/news/2017/12/10/2465958/reuters-emanyuel-makron-zayavi-che-tryabva-da-se-izchakat-predlozheniyata-na-vashington-za-razreshavaneto-na-krizata-v-blizkiya-iztok.html", "text": "Президентът на Франция Еманюел Макрон заяви, че не очаква решение в краткосрочен  план на кризата в Близкия изток, но че е важно да се изчака предложената от САЩ мирна инициатива в региона, преди Вашингтон да бъде отписан като посредник в нея, предава  Reuters.\r\n„Не смятам, че се нуждаем от други инициативи“, заяви президентът по време на провеждана в Париж съвместна пресконференция с министър-председателя на Израел Бенямин Нетаняху, отхвърляйки възможността за нови френски усилия за посредничество, след като страната проведе мирна конференция в Париж миналия януари. \r\nНа свой ред Нетаняху заяви, че все повече и повече арабски държави се приближават до страната му, за да се справят с регионалната заплаха, представлявана от Иран. Според него по-близките отношения между Тел Авив и арабските държави ще изолират екстремистите и ще отблъснат Иран. \r\n„Техеран се опитва да се окопае военно с наземни, въздушни и морски сили в Сирия с единствена цел да унищожи Израел. Не можем да търпим това и ще подплатим думите си с действие“, допълни Нетаняху.  Виктор Турмаков", "date": "2017.12.10", "title": "Reuters: Еманюел Макрон заяви, че трябва да се изчакат предложенията на Вашингтон за разрешаването на кризата в Близкия изток"}
{"url": "http://www.focus-news.net/news/2017/12/10/2465959/blagoevgrad-studenti-ot-yuzu-neofit-rilski-predstavyat-tantsova-koleda-na-13-dekemvri.html", "text": "Студенти от специалност „Съвременна хореография“, под ръководството на проф. д.изк. Анелия Янева ще зарадват благоевградската публика със спектакъла „Танцова Коледа“. Това съобщиха от пресцентъра на висшето учебно заведение. Представлението ще се състои на 13 декември от 19:00 часа в Драматичен театър „Никола Вапцаров“, Камерна сцена. Освен подготвените през зимния семестър курсови задания – квартети, трио, дуети, ще бъдат показани и няколко по-мащабни произведения: „Мюзикълни импресии“ – танцов вариант на известни мюзикълни творби като „Кабаре“, „Чикаго“, „Уестсайдска история“, „Магьосникът от Оз“; „При самодивското изворче“ – съвременен прочит на български фолклор и постановки, свързани с български митове и идеята за самодивите; „С френски аромат за любовта“ – авторска хореография по френски и български шлагерни песни. Организатори на спектакъла са Югозападният университет „Неофит Рилски“ и Драматичният театър „Никола Вапцаров“ в Благоевград. Входът за представлението е свободен. Два дни по-късно студентите и преподавателите от специалност „Съвременна хореография“ ще гостуват на Дома на културата „Искър“ в кв. Дружба, София. Отново входът е свободен.", "date": "2017.12.10", "title": "Благоевград: Студенти от ЮЗУ „Неофит Рилски“ представят „Танцова Коледа“ на 13 декември"}
{"url": "http://www.focus-news.net/news/2017/12/10/2465960/the-hill-niki-heyli-zayavi-che-nyama-da-prieme-posta-darzhaven-sekretar-na-sasht-ako-toy-y-bade-predlozhen.html", "text": "Постоянният представител на САЩ в ООН Ники Хейли отхвърли спекулациите, че е проявила интерес да замени Рекс Тилърсън на поста държавен секретар, ако той напусне позицията, пише  The Hill.\r\n„Няма да го приема. Напълно съм доволна в Ню Йорк и се опитвам да бъда ефективна и ще продължа да бъда такава, стига президентът да ми позволи да служа“, заяви Хейли. „Не се интересувам от поста държавен секретар защото знам, че съм ценна тук в ООН. Мога да преговарям, мога наистина дипломатично да правя това, което трябва, а понякога и не толкова дипломатично“, отбеляза тя.  Агенция „Фокус“ припомня: През последните месеци в американските медии се появяват данни, че Тилърсън ще напусне поста в началото на следващата година. Като негови наследници често се посочват или Хейли, или директорът на ЦРУ Майк Помпео. Самият Тилърсън неколкократно отхвърли появилите се данни.  Виктор Турмаков", "date": "2017.12.10", "title": "The Hill: Ники Хейли заяви, че няма да приеме поста държавен секретар на САЩ, ако той й бъде предложен"}
{"url": "http://www.focus-news.net/news/2017/12/10/2465961/s-bogata-praznichna-programa-pleven-otbelyaza-140-godini-ot-osvobozhdenieto-si-ot-tursko-robstvo-obzor.html", "text": "С богата празнична програма Плевен чества 140 години от освобождението си от турско робство. На тържествата в Плевен присъстваха президентът на Република България Румен Радев, вицепремиерът и министър на отбраната Красимир Каракачанов и министърът на правосъдието Цецка Цачева. Специално за честванията в града гостува руска делегация, водена от княз Никита Дмитриевич Ростовский, която е в България по покана на Румен Петков, член на Инициативния комитет за отбелязване на годишнината от освобождението на града. Освен руската делегация, събитията в Плевен уважи и посланикът на Руската федерация н. пр. Анатолий Макаров. \r\nПразничната програма започна в 08.30 ч. в храм „Света Параскева“, където Плевенският митрополит Игнатий, Западноевропейският митрополит Антоний и Ростовския и Новочеркаският митрополит Меркурий отслужиха празнична света литургия. В 10.00 часа в зала „Плевен“ в сградата на Областната администрация на княз Никита Дмитреиевич Ростовский  бе връчен почетен знак на Министерство на отбраната. Събитието се състоя в присъствието на министъра на правосъдието Цецка Цачева, плевенски депутати в 44-тото Народно събрание, кметът на Плевен Георг Спартански, областният управител Мирослав Петров. От руска страна присъстваха посланикът на Руската федерация н. пр. Анатолий Макаров и представители на делегацията на руската историческа общност. Князът получи и почетния знак на Община Плевен, който му бе връчен от кмета на града Георг Спартански. Румен Петков връчи на княз Ростовский пощенски плик и картичка, които отразяват 140-ата годишнина от Плевенската епопея, 110-годишнината от началото на военно-музейното дело и 40-годишнината от създаването на Плевенската панорама. От своя страна князът подари на Регионален военноисторически музей – Плевен корица от списание „Le Petit Jiurnal” от 1896 г., а директорът на музея Емилия Зорнишка му връчи първото фототипно издание, свързано с паметника на ген. Скобелев в Плевен. Пред събралите се вицепремиерът и министър на отбраната Красимир Каракачанов заяви, че българският народ с дълбока признателност е построил паметници по пътя на руската армия в цялата страна. Според него въпреки повратностите на времето и смяната на политическата конюнктура, никой не е успял да посегне на тези паметници.  Каракачанов посочи, че почетният знак се връчва на човек, който носи фамилията на държавник и политик на Русия, чиито заслуги България отбелязва редом с годишнината от освобождението на Плевен. Пред събралите се Румен Петков заяви, че княз Никита Дмитриевич Ростовский е автор на уникалната фраза, че неговата родина е България, но неговото отечество е Русия. Той отбеляза, че жизненият път на княза е пряко свързан с нашата страна, тъй като той е роден в София, а неговият дядо е има пряко отношение с Освобождението на България. Директорът на Института за руска история при Руската академия на науките и ръководител на руската делегация на Руското историческо общество в България Юрий Петров отбеляза, че визитата на делегацията на Руската историческа общност в България е знак на добра воля на Русияи  стремеж да се запази съвместната ни историческа памет. По думите му историята не бива да бъде подвластна на политическата конюнктура\r\nВ 11.00 часа в параклис-мавзолей „Свети Георги Победоносец“ се проведе паметен ритуал по повод 140 години от Плевенската епопея, който завърши с поднасяне на венци и цветя в памет на загиналите. Там бе отслужена и панихида за онези, които са дали живота си за освобождението на Плевен. След това в Драматично-куклен театър „Иван Радоев“ се състоя празничен концерт-спектакъл „Плевен помни“. \r\nПо-късно руската делегация поднесе цветя на паметника на ген. Скобелев в Плевен. \r\nВ града-герой се проведе и Кръгла маса по повод 140-ата годишнина от Плевенската епопея. Домакин на събитието бе областният управител на Плевен Мирослав Петров, който приветства руските гости с думите: „Днес 140 години по-късно Плевен помни героизма и кръвта, попили в нашата земя в мига на свободата“. Той обърна внимание, че в Плевен се пазят костите на загиналите войни от Руско-турската освободителна война. Румен Петков, член на Инициативния комитет за отбелязване на 140-ата годишнина и кмет на Плевен в периода 1995-1999 г., благодари на областния управител Мирослав Петров за гостоприемството и желанието да се даде възможност на представители на българската и руската историческа общност да направят дискусия, с която да дадат принос в анализа и оценката на битката за Плевен преди 140 години. Директорът на Регионалния военно-исторически музей Емилия Зорнишка представи доклад, чиято тема е свързана с 140-ата годишнина от Руско-турската война, Плевенската епопея и значението на тези събития. Директорът на института по руска история към Руската академия на науките Юрий Петров Александрович заяви от своя страна, че Плевенската епопея е била ключов епизод от Руско-турската освободителна война. В дискусията се включи Валентин Тодоров, който е потомък архиерейския наместник Антоний Попов, който посреща император Александър II в църквата \"Св. Николай\" в Плевен и отслужва първия молебен след освобождението на града. \r\nНа събитието присъстваха председателят на АБВ Константин Проданов, княз Никита Дмитриевич Ростовский и други представители на руската делегация, водена от него. \r\nКулминация на честванията бе проведе тържествена заря-проверка на площад „Възраждане“ и последвалото светлинното шоу „Плевен падна“. \r\nПред събралите се на площада стотици жители и гости на града държавният глава Румен Радев заяви, че битката за Плевен се е превърнала в прелом, без който днес едва ли щеше да съществува България. По думите му преди 140 години Плевен е паднал, за да се прероди България. „Ако има нарицателно за героизъм и саможертва, извисило се редом до свещения връх Шипка, това е името на Плевен“, каза още Радев. Държавният глава заяви, че днес Плевен продължава да бъде истински мемориал на героите от войната. „Когато историята надживее очевидците, поела по невидимия, но нездрав мост на народната памет и когато това се предаде на следващите поколения след тях, причината може да бъде само една – истинска, неподправена, народна признателност и преклонение към хилядите войни, дошли от далечни земи, за да отдадат живота си за нашата българска свобода“, заяви държавният глава. „Ние знаем много добре, че нашата свобода не е получена даром. Героизмът и саможертвата на нашите възрожденци, на априлци, на българските опълченци и войни по бойните поля и по скалистите върхове на бащината земя са безценен урок по национално достойнство. Техният подвиг ние няма да забравим. Поклон пред загиналите за свободата българска. Да пребъде България“, завърши словото си президентът Румен Радев. От своя страна кметът на града Георг Спартански заяви, че битката за Плевен е променила историята не само на един град, а и на една държава и цял един континент. „Плевен – краят на войната, началото на Европа. Ние помним. Плевен помни. Аз помня“, каза още Спартански.", "date": "2017.12.10", "title": "С богата празнична програма Плевен отбеляза 140 години от освобождението си от турско робство (ОБЗОР)"}
{"url": "http://www.focus-news.net/news/2017/12/10/2465962/washington-post-balgariya-rumaniya-i-gartsiya-podkrepyat-chlenstvoto-na-sarbiya-v-es.html", "text": "Министър-председателите на България, Гърция и Румъния Бойко Борисов, Алексис Ципрас и Михай Тудосе заявиха, че подкрепят членството на Сърбия в ЕС, изразявайки мнение, че това ще засили регионалната стабилност, пише   Washington Post.\r\nПо време на посещението си в Белград, където бяха приети от сръбския президент Александър Вучич, те обсъдиха заедно с него засилването на търговските, енергийните и търговските връзки между четирите държави.\r\n„Сърбия не може повече да бъде извън европейското семейство. Ние трябва да си сътрудничим, за да засилим мира и стабилността на Балканите“, заяви Ципрас.\r\n„Няма по-добър път за Балканите от европейския“, на свой ред заяви Борисов. \r\nСърбия иска да поддържа близки отношения и с традиционния си съюзник Русия, като същевременно иска да влезе в ЕС. Президентът ѝ Вучич заяви, че страната е поела по пътя към ЕС, но и че Москва остава „приятел“.  Виктор Турмаков", "date": "2017.12.10", "title": "Washington Post: България, Румъния и Гърция подкрепят членството на Сърбия в ЕС"}
{"url": "http://www.focus-news.net/news/2017/12/10/2465963/pazardzhik-ekoinspektsiyata-e-izdala-11-nakazatelni-postanovleniya-za-pochti-135-hilyadi-leva-prez-noemvri.html", "text": "РИОСВ-Пазарджик издаде през ноември единадесет наказателни постановления за налагане на имуществени санкции в размер на 134 600 лева, съобщи за Радио „Фокус“ – Пазарджик Цветана Чочева от Екоинспекцията. Тя обясни, че на една от фирмите са наложени шест административни наказания за 126 000 лева и са издадени шест наказателни постановления. „Четири от тях са за нарушения на Закона за управление на отпадъците – неизпълнение на предписание, липса на отчетност, третиране на отпадъци без разрешително, неизпълнение на условие от разрешително за дейности с отпадъци. За неизпълнение на предписание по Закона за опазване на околната среда и за съвместно съхранение на опасни отпадъци в нарушение разпоредбите на Закона за защита от вредното въздействие на химични вещества и смеси също са наложени санкции и издадени наказателни постановления. На физическо лице от гр. Стрелча е наложена глоба от 1400 лева по Закона за управление на отпадъците, за нерегламентирано третиране на отпадъци от излезли от употреба моторни превозни средства. За изпускане на производствени отпадъчни води, превишаващи индивидуалните емисионни ограничения, определени в разрешителните за заустване, са наложени имуществени санкции от 1000 лева на две фирми. С още 5000 лева е санкционирана едната от тях за заустване на отпадъчни води без разрешително“, допълни Чочева.\r\nВаня НИКОЛОВА", "date": "2017.12.10", "title": "Пазарджик: Екоинспекцията е издала 11 наказателни постановления за почти 135 хиляди лева през ноември"}
{"url": "http://www.focus-news.net/news/2017/12/10/2465735/api-vazstanoveno-e-dvizhenieto-pri-paten-vazel-yablanitsa-po-am-hemus.html", "text": "Възстановено е движението при пътен възел „Ябланица“ по АМ „Хемус“, съобщават от пресцентъра на Агенция Пътна инфраструктура.", "date": "2017.12.10", "title": "АПИ: Възстановено е движението при пътен възел „Ябланица“ по АМ „Хемус“"}
{"url": "http://www.focus-news.net/news/2017/12/10/2465736/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на Палестинската автономия Махмуд Абас няма да се срещне с американския вицепрезидент Майк Пенс по-късно този месец, потвърди старши съветник от Рамала в събота, три дни, след като държавният глава Доналд Тръмп обяви значителни промени в американската политика по отношение на Ерусалим, пише вестник The Jerusalem Post.\r\nКато част от обиколката си в Близкия Изток, Пенс трябваше да се срещне с Абас през втората половина на декември. „Няма да има среща с Пенс, защото решението на САЩ премина червената линия“, заяви Майди ал Халиди, съветник по дипломатическите въпроси на Махмуд Абас.\r\n„Ще търсим нов посредник от нашите арабски съюзници и от международната общност, посредник, който може да помогне за постигането на двудържавно решение\", заяви на свой ред министърът на външните работи на Палестинската автономия. \r\nСъщевременно от Белия дом уточниха, че Пенс „все още планира да се срещне с Абас по график\" и „смята, че би било контрапродуктивно да се откаже от срещата\".\r\nВ сряда в реч в Белия дом Тръмп призна Ерусалим за столица на Израел и обяви, че дипломатическото представителство на САЩ ще бъде преместено от Тел Авив в града. Американският лидер подчерта обаче, че остава привърженик на двудържавното решение на конфликта между израелци и палестинци.\r\n*** Властите в Калифорния са постигнали известен напредък в борбата срещу бушуващите в щата пожари, пише местното издание Los Angeles Times. Едно от по-големите огнища е започнало да губи сила, но метеоролози очакват опасните сухи ветрове да се подновят и създадат пречки за пожарникарите. \r\nСпоред официални данни общо шест големи огнища бушуват в Южна Калифорния, като в тяхното потушаване участват общо 8,500 души. \r\nВ началото на седмицата, малко след като огънят излезе извън контрол, губернаторът на Калифорния Джери Браун обяви извънредно положение в щата, като в петък президентът Доналд Тръмп също подписа подобна заповед, която позволи на Федералната служба за справяне с бедствията да се включи в потушаването заедно с местните пожарникари.  \r\n*** След повече от три години на военни операции, Ирак обяви в събота, че войната срещу групировката „Ислямска държава“ е приключила, след като по-рано през деня иракската армия е поела контрол над всички територии, които екстремистката групировка някога е държала. Това съобщава американското издание Washington post, като се позовава на телевизионно обръщение на премиера Хайдар ал Абади, направено вечерта в събота. \r\n„Уважаеми иракчани, вашата земя бе напълно освободена“, заяви министър-председателят, като добави, че „мечтата за свобода се сбъдна. Постигнахме победа в трудни времена благодарение на Божията помощ, силата на нашия народ и смелостта на войниците си“. \r\n„Флагът на Ирак се вее високо над територията на цялата страна и най-далечната точна на границата“, отбеляза още Абади. \r\nОт Вашингтон на свой ред поздравиха Багдад за победата. Говорителят на Държавния департамент Хедър Науърт, изрази „най-сърдечни поздравления към иракския народ и смелите иракски войници, много от които са загубили живота си в тежката борба с „Ислямска държава“.\r\nНауърт подчерта, че „нашата коалиция ще продължи да стои редом с Ирак и подкрепя силите за сигурност, икономика и стабилизирането на страната.“ \r\n*** Трима севернокорейски рибари са арестувани в събота по подозрение за кражба, съобщава японското издание Japan Times. Бреговата охрана на о. Хокайдо е задържала гражданите на изолираната страна, след като най-вероятно в петък те са се опитали да разбият и ограбят отдалечена рибарска колиба на острова. \r\nТехният рибарски съд е бил закачен на буксир за кораб на бреговата охрана, като севернокорейците са се опитали да срежат въжето и избягат, но японската служба е забелязала навреме и предотвратила това.\r\nЕкипажът на лодката, състоящ се от общо 10 души е бил разпитан по повод на намерения в техния съд генератор. Същите трима души са обвинени и в нанасяне на щети на обща стойност 70 хил. долара. \r\nИзданието припомня, че на 30 ноември японските власти задържаха и разпитаха 10-те души на рибарската лодка, открита акостирала два дни по-рано на необитаем остров край град Мацумае. Официалната версия на севернокорейците е, че са се озовали на острова след като рулят на съда им се е повредил. \r\n***", "date": "2017.12.10", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/10/2465737/predstoyashti-sabitiya-za-10-dekemvri-agentsiya-fokus.html", "text": "***\r\nОт 18.00 часа на площад „Възраждане“ президентът Румен Радев ще участва в тържествената заря-проверка по повод 140 години от Плевенската епопея.\r\n***\r\nОт 11.30 часа министърът на регионалното развитие и благоустройството Николай Нанков ще даде брифинг по повод една година от трагедията след влаковата експлозия в селото.  \r\n***\r\nОт 10.30 часа в храм „Св. ап. Андрей Първозвани“, деца от неделното  училище при църквата ще изложат свои творения на рождественски базар.\r\n*** \r\nОт 11.00 часа от пл. „Възраждане” ще тръгне специален оранжев ретро трамвай по повод Световния ден на ООН за човешките права. Акцията цели налагането на нулева толерантност срещу насилието над жени.\r\n***\r\nОт 18.00 до 19.30 часа пред Китайското посолство с бдение със свещи и мирен протест ще бъде отбелязан Международният ден за човешки права практикуващи китайската система за самоусъвършенстване Фалун Дафа.\r\n***\r\nОт 11.30 часа в Туристически комплекс „Акве калиде“ ще се проведе коледна работилница. \r\n***\r\nОт 12.30 часа в зала „Пресцентър“ на Фестивалния и конгресен център във Варна, местната структура на ГЕРБ организира XXI открит турнир по ускорен шах. \r\n*** \r\nОт 10.00 часа на Коледния базар в парк „Марно поле“ ще се проведе кампания на фондация „Искам бебе“ „Ангелска чудотворница“ във Велико Търново“. \r\n*** \r\nОт 11.00 часа в МДТ „К. Кисимов“ ще се проведе коледно матине за деца и родители с участието на Ангел Заберски бенд и Астор „Магия по Коледа Ангел Заберски бенд и Астор“. \r\n*** \r\nОт 12.00 часа в Художествена галерия „Христо Цокев“ - Габрово ще се състои уникалния културен проект Музикална лаборатория за човека с Йордан Камджалов. \r\n***\r\nОт 9.00 часа в Спортна зала  „Никола Петров”   ще се играят мачове от Детския турнир по хандбал „Купа Горна Оряховица“, под домакинството на ХК „Раховец 2008“ - град Горна Оряховица.\r\n*** \r\nОт 10.00 и от 11.30 часа на  Стадион „Захарни заводи“ ще се проведат срещи за  „Футбол 7” и „Футбол 9” между ФК „Долна Оряховица” - град Долна Оряховица – ФК „Локомотив” - град Дряново.\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Косе Босе“. \r\n***\r\nОт 11.00 часа в Малък салон в Двореца на културата ще се състои концерт на Духовия оркестър при ОК Дворец на културата  и  Хор „Родна песен” при ЦПЛР – ОДК  - Перник. \r\n***\r\nПосланикът на Русия в България А.А.Макаров ще вземе участие в тържества, посветени на 140-годишнината от освобождението на Плевен. Паметният ритуал ще започне от 08.30 от света литургия в храм „Св.Параскева“. След нея от 11.00 часа следва панихида в памет на загиналите на пл. „Възраждане“. В двора на Параклис „Св. Георги Победоносец“, ще бъдат поднесени цветя и венци. В 12.00 в Драматично-куклен театър \"Иван Радоев\" започва празничен концерт „Плевен помни“, след който ще бъдат поднесени цветя към паметника на ген. Скобелев. От 18.00 ще се проведе тържествена заря-проверка на пл. „Възраждане“.\r\n***\r\nОт 11.00 часа в Куклен театър ще се играе спектакълът „Обущарят и джуджетата“ по Братя Грим.", "date": "2017.12.10", "title": "Предстоящи събития за 10 декември (Агенция „Фокус“)"}
{"url": "http://www.focus-news.net/news/2017/12/10/2465738/al-jazeera-generalniyat-sekretar-na-arabskata-liga-osadi-reshenieto-na-donald-tramp-za-erusalim.html", "text": "Генералният секретар на Арабската лига Ахмед Абул Гейт осъди решението на американския президент Доналд Тръмп да признае Ерусалим за столица на Израел, съобщава телевизия Al Jazeera. Гейт е изразил позицията си в събота вечерта, при откриването на извънредната среща на страните от Арабската лига.\r\nВъншните министри на 22-те държави от организацията се събраха извънредно в Кайро в събота, като се очаква да излязат с общо становище, осъждащо решението на Тръмп от шести декември, което предизвика остри международни реакции и протести от страна на палестинците, които прерастнаха в сблъсъци с израелските сили за сигурност.  Цанко Цолов", "date": "2017.12.10", "title": "Al Jazeera: Генералният секретар на Арабската лига осъди решението на Доналд Тръмп за Ерусалим"}
{"url": "http://www.focus-news.net/news/2017/12/10/2465739/deutsche-welle-germansko-selo-be-prodadeno-na-auktsion-v-sabota.html", "text": "Германското село Алвин, разположено в източната провинция Бранденбург, бе продадено в събота на аукцион за сумата от 140 хил. евро, предава Deutsche Welle. Населеното място е с обща големина от 16 хил. квадратни метра и се намира на два часа път с кола от Берлин. \r\nСелото е било собственост на намиращия се в него социалистически завод за гориво, който прекратява дейност през 1990 г. след обединението на Германия. Малкото населено място започва да запада, като по-младите хора се преместват в големите градове в търсене на работа. През 2001 г. двама братя купуват селото за „една символична дойчемарка“, но не успяват да вдъхнат нов живот в него. Новият собственик, който е пожелал да запази анонимност, смята да успее там където неговите предшественици са се провалили, разкрива още медията.  Цанко Цолов", "date": "2017.12.10", "title": "Deutsche Welle: Германско село бе продадено на аукцион в събота"}
{"url": "http://www.focus-news.net/news/2017/12/10/2465740/stolichna-obshtina-preduprezhdava-grazhanite-da-obezopasyat-nezakrepeni-predmeti-po-terasite-ili-prozortsite-si.html", "text": "Във връзка със силния вятър тази нощ в София напомняме на гражданите да обезопасят незакрепени предмети от терасите или прозорците на жилищата си, съобщиха от пресцентъра на Столична община. \r\nИзпълнителите на строителни обекти да проверят състоянието на строежите и оградите, крановете и строителните скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. \r\nЕкипи на Дирекция „Аварийно-спасителна дейност” към Столична община реагират на място при сигнали.", "date": "2017.12.10", "title": "Столична община предупреждава гражаните да обезопасят незакрепени предмети по терасите или прозорците си"}
{"url": "http://www.focus-news.net/news/2017/12/10/2465741/reuters-dva-slabi-trusa-sa-useteni-ot-myasto-kadeto-e-bil-proveden-severnokoreyski-yadren-opit.html", "text": "Два слаби труса са усетени в събота на територията на Северна Корея, като те най-вероятно са вторични и предизвикани от ядрените тестове на Пхенян, извършени в началото на септември, предава Reuters, като се позовава на данни от Американския геологичен център. \r\nДвата труса са били с магнитуд от 2,9 и 2,4 по скалата на Рихтер, като те са регистрирани на мястото, където на трети септември Северна Корея извърши своя шести и най-силен ядрен опит. \r\n„Те най-вероятно са предизвикани от шестия ядрен тест“, заяви официално лице от центъра, като поясни, че след такъв тип изпитания, има известен период в който земната маса около мястото се намества и уляга.  Цанко Цолов", "date": "2017.12.10", "title": "Reuters: Два слаби труса са усетени от място, където е бил проведен севернокорейски ядрен опит"}
{"url": "http://www.focus-news.net/news/2017/12/10/2465742/voa-donald-tramp-darzha-rech-po-vreme-na-otkrivane-na-muzey-na-grazhdanskite-prava-v-misisipi.html", "text": "Американският президент Доналд Тръмп държа реч в събота, по време на откриването на музей, посветен на гражданските права в град Джаксън, щата Мисисипи, съобщава радио Voice of America. \r\nДържавният глава похвали борците за граждански права в американската история, докато група протестиращи организира демонстрация против Тръмп пред сградата, отбелязва още медията. Активистите обвиняват президента, че е разпалил искрата на расово напрежение в страната. На откриването присъства и губернаторът на щата Фил Браян, докато сенатор от Демократическата партия бойкотира събитието заради присъствието на държавния глава. \r\nФокусът на новооткрития музей е движението за права на цветнокожото население в южните американски щати в периода от 1945 до 1976 г.  Цанко Цолов", "date": "2017.12.10", "title": "VOA:  Доналд Тръмп държа реч по време на откриване на музей на гражданските права в Мисисипи"}
{"url": "http://www.focus-news.net/news/2017/12/10/2465743/zdravnoto-ministerstvo-opredeli-kato-neseriozni-motivite-za-prezidentskoto-veto-na-byudzheta-na-nzok-za-2018-g-obzor.html", "text": "На 8 декември президентът Румен Радев наложи вето на част от Закона за Бюджета на НЗОК през 2018 година, заради незаплащането на определени лекарствени продукти. Президентът смята, че се създава различно третиране на здравноосигурените лица и се засяга основно конституционно право за достъпна медицинска помощ. „Считам, че възприетият подход отнема същностен компонент от социалния характер на държавата и противоречи на принципа за социална справедливост“, заявява Румен Радев в мотивите си. Според частта от закона, основание за налагане на ветото, се установява правило НЗОК да не заплаща за лекарствени продукти с ново международно непатентно наименование. Държавният глава посочи, че лимитираният финансов ресурс за здраве налага оптимизиране на разпределението, но това не може да е за сметка на конституционните права на гражданите и социалната справедливост. \r\nПо повод ветото на президента върху част от Бюджета на Касата, здравният министър Кирил Ананиев заяви, че използвайки една много чувствителна тема като здравето на българина, се извършва огромна манипулация от малък брой хора, които изпълняват корпоративни интереси. Той беше категоричен, че няма заболяване, което да не е осигурено с най-модерните, прилагани в Европа и света медикаменти. Здравният министър определи като несериозни мотивите за президентското вето. „Писал съм мотиви към вето на президент и мисля, че хората, които пишат мотивите на президента, трябва да бъдат по-добре запознати с материята, за която пишат“, заяви той. \r\nГраждани, лекари и пациенти протестираха пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. \r\nЗдравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарва новите молекули. „Това е важно и трябва да търсим баланса, не винаги новите молекули, преди изпитването им, носят положителни ефекти върху лечението на гражданите“, поясни той. \r\n„Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. \r\nБиляна ИВАНОВА", "date": "2017.12.10", "title": "Здравното министерство определи като несериозни мотивите за президентското вето на бюджета на НЗОК за 2018 г. (ОБЗОР)"}
{"url": "http://www.focus-news.net/news/2017/12/10/2465744/afp-turskata-politsiya-zadarzha-demonstranti-uchastvali-v-antiizraelski-protest.html", "text": "Турската полиция в събота е задържала десетина демонстранти от антиизраелски протест, обявили се против решението на американския държавен глава да признае Ерусалим за столица на Израел, предава AFP.\r\nАктивистите са носели надписи, гласящи „против империализма, ционизма и техните партньори“. \r\nДемонстрацията се е провела в азиатската част на Истанбул, като тя е само част от протестите, организирани в Турция от шести декември насам, когато американският президент обяви решението си. Не е съобщена точната причина за техния арест.  Цанко Цолов", "date": "2017.12.10", "title": "AFP: Турската полиция задържа демонстранти, участвали в антиизраелски протест"}
{"url": "http://www.focus-news.net/news/2017/12/10/2465745/independent-britanskata-politsiya-izdirva-vaorazhena-banda-otvlekla-i-izmachvala-mazh.html", "text": "Британската полиция издирва въоръжена банда, нападнала, ограбила и отвлекла мъж, заради скъп часовник, който той е носел, пише Independent. \r\nВ началото на декември, двама мъже са спрели 24-годишната жертва и поискали да разберат, дали часовникът който носи е оригинален. След като получили потвърждение, те го прилъгали да ги последва към близка сграда, където чакали техни въоръжени съучастници. Групата взела часовника и малтретирала жертвата в продължение на два дни, заплашвайки го с хладни оръжия и пистолет, че ако не се обади на родителите си и не им поиска откуп, ще го убият. Когато станало ясно, че поисканата от престъпниците сума е непосилна за семейството, те взели насила ключовете от дома на жертвата и ги използвали за да ограбят сградата. \r\n24-годишният мъж, чието име не е разкрито е успял да избяга, когато групировката го закарала до банкомат, за да изтегли пари от личната си сметка. \r\nКъм момента полицията издирва двамата братя Али и Синан Дервиш, които са били заснети от охранителни камери в процеса по ограбването на къщата. От Скотланд ярд вярват, че до 12 души са замесени в атаката.   Цанко Цолов", "date": "2017.12.10", "title": "Independent: Британската полиция издирва въоръжена банда, отвлекла и измъчвала мъж"}
{"url": "http://www.focus-news.net/news/2017/12/10/2465747/tass-livanskiyat-vanshen-ministar-smyata-che-sreshtu-sasht-tryabva-da-badat-nalozheni-sanktsii-zaradi-obyavyavaneto-na-erusalim-za-izraelska-stolitsa.html", "text": "Ливанският външен министър Джебран Базил заяви, че срещу САЩ трябва да бъдат наложени санкции, като отговор на решението на американския държавен глава Доналд Тръмп да обяви Ерусалим за столица на Израел и предприеме мерки за преместване на американското посолство от Тел Авив в спорния град. Изказването на Базил е направено в събота, по време на извънредна срещна на Арабската лига, провела се в Кайро. \r\nПо думите на външния министър, предадени от ТАСС, е нужно да се предприемат „превантивни мерки срещу (решението на американската администрация), като се започне с дипломатически действия, след това политически и накрая икономически санкции“. \r\nПо-рано, по време откриването на извънредната среща на Арабската лига в Кайро в събота, генералният секретар на организация също осъди решението на Тръмп.  Цанко Цолов", "date": "2017.12.10", "title": "ТАСС: Ливанският външен министър смята, че срещу САЩ трябва да бъдат наложени санкции заради обявяването на Ерусалим за израелска столица"}
{"url": "http://www.focus-news.net/news/2017/12/10/2465748/aleksis-tsipras-gartsiya-podkrepya-stremezhite-na-sarbiya-za-chlenstvo-v-evropeyskiya-sayuz.html", "text": "Гръцкият премиер Алексис Ципрас заяви, че Атина подкрепя стремежите на Сърбия за членство в Европейския съюз, предава Greek Reporter. \r\nПо време на четиристранна среща, провела се в Белград, министър-председателят отбеляза, че „Сърбия вече не може да стои извън европейското семейство“, и подчерта нуждата от сътрудничество с цел „насърчаване на мира и стабилността на Балканите“. \r\nЦипрас не пропусна да спомене скорошните коментари на турския президент относно Лозанския договор, коментира още изданието. Според него, само чрез сътрудничество, солидарност и уважение към международното право и договори, включително Лозанския, може да бъде постигнат мир на полуострова.  Цанко Цолов", "date": "2017.12.10", "title": "Алексис Ципрас: Гърция подкрепя стремежите на Сърбия за членство в Европейския съюз"}
{"url": "http://www.focus-news.net/news/2017/12/10/2465749/agerspres-na-chetiristranna-sreshta-balkanskite-lideri-potvardiha-angazhimentite-za-satrudnichestvo.html", "text": "На четиристранна среща в Белград, румънският премиер Михай Тудосе, подчерта важната роля на Румъния, България и Гърция по пътя към европейска интеграция на Сърбия, това съобщава Agerpres. Министър-председателят добави, че четирите страни вече изграждат своя обща инфраструктура, икономически връзки и културен обмен. По този начин, според него, влизането на Сърбия в ЕС ще е само формалност, която обаче трите останали държави подкрепят. \r\nНа свой ред сръбският колега на Тудосе Александър Вучич отбеляза, че четиристранната среща свидетелства за продължаващото сътрудничество между Сърбия, Румъния, България и Гърция. Българският премиер подчерта важността на общите инфраструктурни проекти –„искаме да имаме модерна инфраструктура и да бъдем способни да доставяме интернет, достоен за следващия век“, бяха думите на Борисов. \r\nГръцкият министър-председател завърши, като обърна внимание на „символиката“, която носи срещата – три държави от ЕС – Гърция, Румъния и България, плюс Сърбия, държава, която \"играе важна роля в развитието на нашия регион\". \r\nТова бе втора подобна среща, припомня румънската медия, като първата се проведе по-рано тази година в българския град Варна.  Цанко Цолов", "date": "2017.12.10", "title": "Agerspres: На четиристранна среща, балканските лидери потвърдиха ангажиментите за сътрудничество"}
{"url": "http://www.focus-news.net/news/2017/12/10/2465750/daily-express-maskirani-sa-napadnali-sinagoga-v-shvetsiya.html", "text": "Група маскирани лица, състояща се от около 20 души, е нападнала синагога в шведския град Гьотеборг, съобщава британското издание Daily Express, като се позовава на данни от местни медии. \r\nАтаката е извършена с Коктейли Молотов, състоящи се от бутилки, пълни с лесно запалима субстанция, като в случая нападателите са използвали газ. По същото време, когато маскираните са започнали да хвърлят коктейлите по еврейския храм, в сградата се е провеждало младежко събиране. \r\nСинагогата не е успяла да се запали, но някои от колите на паркинга са претърпели щети. На мястото веднага се пристигнали екипи на пожарната, които са предотвратили по-сериозен пожар. \r\nИнцидентът е станал малко след 22:00 часа местно време. Властите са започнали разследване по случая. Към момента не е известно какво може да предизвикало нападението и които са извършителите.  Цанко Цолов", "date": "2017.12.10", "title": "Daily Express: Маскирани са нападнали синагога в Швеция"}
{"url": "http://www.focus-news.net/news/2017/12/10/2465751/ria-novosti-benyamin-netanyahu-razkritikuva-evropa-za-dvoyni-standarti-v-navecherieto-predi-vizitata-si-vav-frantsiya.html", "text": "Израелският премиер Бенямин Нетаняху разкритикува Европа за двойните ѝ стандарти в навечерието на своя визита във Франция, предава РИА Новости. \r\nНеговото посещение до френската столица и Брюксел, ще бъде първото международно пътуване на министър-председателя от както президентът на САЩ Доналд Тръмп призна Ерусалим за столица на Израел и обеща да премести американското посолство от Тел Авив в Ерусалим. \r\nМалко преди да се качи на самолета, Нетаняху отбеляза, че уважава Европа, но „не съм готов да толерирам двойните ѝ стандарти. Чувам гласове, заклеймяващи историческото решението на Тръмп, но не виждам някой да е осъдил ракетните атаки срещу Израел или чудовищната кампания против нас“. \r\nАгенцията припомня, че Израел бе обект на няколко атаки с ракети в последните години, идващи от Ивицата Газа, като последната от тях падна в град Седерот по-рано тази седмица.  Цанко Цолов", "date": "2017.12.10", "title": "РИА Новости: Бенямин Нетаняху разкритикува Европа за двойни стандарти в навечерието преди визитата си във Франция"}
{"url": "http://www.focus-news.net/news/2017/12/10/2465752/deutsche-welle-arabskata-liga-osadi-reshenieto-na-donald-tramp-za-erusalim.html", "text": "Държавите от Арабската лига осъдиха решението на американския президент Доналд Тръмп да признае Ерусалим за столица на Израел, съобщава Deutsche Welle. \r\nГенералният секретар на организацията Ахмед Абул Гейт заяви, че действията на Тръмп са подкопали „арабското доверие“ в президентската администрация на САЩ и са спомогнали да се „легализира израелската окупация“ на Палестина. \r\nСъщевременно някои от делегатите призоваха за конкретни действия, отделно от общото осъждане на решението на Белия дом. Външният министър на Ирак отбеляза, че ако не се направи нищо срещу решението на Тръмп, „ще има още много трагедии“, като призова да „няма компромиси“ и нормализиране на отношенията с Израел. \r\nПо-рано на срещата ливанският външен министър също призова за действия, изразяващи се не само в политическо осъждане но и въвеждане на икономически санкции срещу САЩ.  Цанко Цолов", "date": "2017.12.10", "title": "Deutsche Welle: Арабската лига осъди решението на Доналд Тръмп за Ерусалим"}
{"url": "http://www.focus-news.net/news/2017/12/10/2465753/pazardzhik-zapochva-izplashtaneto-na-stipendii-na-darovitite-detsa-v-obshtina-panagyurishte.html", "text": "Започва изплащането на стипендии на даровитите деца в община Панагюрище, съобщи за Радио „Фокус“ – Пазарджик Радка Костуркова от общинската администрация. Тя уточни, че специална комисия, назначена със заповед на кмета на общината е оценила и класирала подадените на втора сесия искания за осъществяване на закрила на деца и ученици с изявени дарби в община Панагюрище. „От 11 до 15 декември 2017 година ще се изплащат стипендиите и еднократното финансово подпомагане на деца с изявени дарби от община Панагюрище, които са кандидатствали и са одобрени от комисията. Средствата ще се получават от родител/ настойник срещу представен документ за самоличност, в сградата на Община Панагюрище, всеки работен ден от 15:00 до 17:00 часа“, обясни Костуркова.\r\nВаня НИКОЛОВА", "date": "2017.12.10", "title": "Пазарджик: Започва изплащането на стипендии на даровитите деца в община Панагюрище"}
{"url": "http://www.focus-news.net/news/2017/12/10/2465754/dvizhenieto-po-am-trakiya-v-oblast-sofiya-e-ogranicheno-dvuposochno-za-tezhkotovarni-avtomobili-nad-12-t-poradi-obilen-snegovalezh.html", "text": "Движението по АМ „Тракия“ в област София е ограничено двупосочно за тежкотоварни автомобили над 12 т поради обилен снеговалеж и снегопочистване, съобщават от пресцентъра на Агенция \"Пътна инфраструктура\". Превозните средства изчакват на място, съобразно указанията на Пътна полиция.", "date": "2017.12.10", "title": "Движението по АМ „Тракия“ в област София е ограничено двупосочно за тежкотоварни автомобили над 12 т поради обилен снеговалеж"}
{"url": "http://www.focus-news.net/news/2017/12/10/2465755/telegraph-hilyadi-protestiraha-sreshtu-koruptsiyata-i-premiera-benyamin-netanyahu-v-tel-aviv.html", "text": "Хиляди жители на Израел протестираха в Тел Авив в събота вечерта, изразявайки недоволството си срещу премиера на страната Бенямин Нетаняху, който е разследван по два случая за корупция, пише британското издание Telegraph.\r\nПо данни на полицията, броят на събралите се на митинга достига до 10 хил. души. На предишни демонстрации миналата седмица цифрата достигаше до около 20 хил. души, припомнят от редакцията на вестника. \r\nПротестите започнаха след като срещу Нетаняху бяха повдигнати две обвинения в корупция. Според първото той е получил прекалено скъп подарък от местен бизнесмен, докато второто обвинение гласи, че премиерът се е опитал да сключи сделка с местен вестник, според която изданието ще представи по-благоприятен образ на министър-председателя, срещу което Нетаняху се ангажира да създаде пречки пред конкурентен вестник. \r\nОт „Ликуд“, политическата формация на премиера, заявиха, че протестите са организирани от леви партии и правителствени опоненти. В публикувано в една от социалните мрежи съобщение, партията пише: „Вместо да застанем заедно зад Ерусалим и покажем на света обединен фронт, левите явно не могат да се въздържат и предпочитат да създават разцепление“.   Агенция Фокус припомня, че по-рано протестите искаха отмяната на проектозакон, според който полицията би изгубила правото да публикува данни от определени свои разкрития, които включваше е и двата случая, за които е разследван и премиера. Заради недоволството, Нетаняху промени текста на закона според исканията на недоволните.  Цанко Цолов", "date": "2017.12.10", "title": "Telegraph: Хиляди протестираха срещу корупцията и премиера Бенямин Нетаняху в Тел Авив"}
{"url": "http://www.focus-news.net/news/2017/12/10/2465756/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Хиляди жители на Израел протестираха в Тел Авив в събота вечерта, изразявайки недоволството си срещу премиера на страната Бенямин Нетаняху, който е разследван по два случая за корупция, пише британското издание Telegraph.\r\nПо данни на полицията, броят на събралите се на митинга достига до 10 хил. души. На предишни демонстрации миналата седмица цифрата достигаше до около 20 хил. души, припомнят от редакцията на вестника. \r\nПротестите започнаха след като срещу Нетаняху бяха повдигнати две обвинения в корупция. Според първото той е получил прекалено скъп подарък от местен бизнесмен, докато второто обвинение гласи, че премиерът се е опитал да сключи сделка с местен вестник, според която изданието ще представи по-благоприятен образ на министър-председателя, срещу което Нетаняху се ангажира да създаде пречки пред конкурентен вестник. \r\nОт „Ликуд“, политическата формация на премиера, заявиха, че протестите са организирани от леви партии и правителствени опоненти. В публикувано в една от социалните мрежи съобщение, партията пише: „Вместо да застанем заедно зад Ерусалим и покажем на света обединен фронт, левите явно не могат да се въздържат и предпочитат да създават разцепление“.   Агенция Фокус припомня, че по-рано протестите искаха отмяната на проектозакон, според който полицията би изгубила правото да публикува данни от определени свои разкрития, които включваше е и двата случая, за които е разследван и премиера. Заради недоволството, Нетаняху промени текста на закона според исканията на недоволните. \r\n*** Група маскирани лица, състояща се от около 20 души, е нападнала синагога в шведския град Гьотеборг, съобщава британското издание Daily Express, като се позовава на данни от местни медии. \r\nАтаката е извършена с Коктейли Молотов, състоящи се от бутилки, пълни с лесно запалима субстанция, като в случая нападателите са използвали газ. По същото време, когато маскираните са започнали да хвърлят коктейлите по еврейския храм, в сградата се е провеждало младежко събиране. \r\nСинагогата не е успяла да се запали, но някои от колите на паркинга са претърпели щети. На мястото веднага се пристигнали екипи на пожарната, които са предотвратили по-сериозен пожар. \r\nИнцидентът е станал малко след 22:00 часа местно време. Властите са започнали разследване по случая. Към момента не е известно какво може да предизвикало нападението и които са извършителите. \r\n*** Британската полиция издирва въоръжена банда, нападнала, ограбила и отвлекла мъж, заради скъп часовник, който той е носел, пише Independent. \r\nВ началото на декември, двама мъже са спрели 24-годишната жертва и поискали да разберат, дали часовникът който носи е оригинален. След като получили потвърждение, те го прилъгали да ги последва към близка сграда, където чакали техни въоръжени съучастници. Групата взела часовника и малтретирала жертвата в продължение на два дни, заплашвайки го с хладни оръжия и пистолет, че ако не се обади на родителите си и не им поиска откуп, ще го убият. Когато станало ясно, че поисканата от престъпниците сума е непосилна за семейството, те взели насила ключовете от дома на жертвата и ги използвали за да ограбят сградата. \r\n24-годишният мъж, чието име не е разкрито е успял да избяга, когато групировката го закарала до банкомат, за да изтегли пари от личната си сметка. \r\nКъм момента полицията издирва двамата братя Али и Синан Дервиш, които са били заснети от охранителни камери в процеса по ограбването на къщата. От Скотланд ярд вярват, че до 12 души са замесени в атаката.  \r\n*** Британският премиер Тереза Мей поздрави в събота своя иракски колега Хайдар ал Абади, по случай обявения от него край на войната срещу терористичната групировка „Ислямска държава“, пише вестник Guardian. \r\n„Това поставя началото на нова страница за по-мирен и проспериращ“ Ирак, отбеляза Мей, но предупреди, че „Ислямска държава“ остава опасност за Багдад, не само заради възможността оцелелите бойци на групировката да започнат партизанска война, но и защото те все още контролират някои територии в Сирия, колкото и незначителни да са те. \r\n„Великобритания изигра водеща роля за подкрепата на иракските сили за сигурност, включително армията и пешмергите“, добави британският премиер, като подчерта, че английските военновъздушни сили са извършили над 1350 въздушни удари в Ирак и тренирали общо над 60 хил. иракски войници. \r\n***", "date": "2017.12.10", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/10/2465757/afp-cheshkiyat-prezident-opredeli-es-kato-strahlivtsi.html", "text": "Чешкият президент Милош Земан определи държавите в Европейския съюз като „страхливци“ заради тяхната реакция на обявеното от американския президент Доналд Тръмп признаване на Ерусалим за израелска столица. Това предава AFP. \r\n„Европейският съюз, страхливците, правят всичко по силите си, за да може пропалестинско терористично движение да има предимство пред произраелско движение“, заяви Земан, показвайки се като защитник на израелската държава. Коментарът му е направено в събота, малко преди среща на дясната чешка партия „Свобода и пряка демокрация“. Земан добави още, че е доволен от решението на Тръмп. \r\nМалко след изявлението на американския президент в сряда, с което той съобщи позицията си и изрази намерение да премести посолството на управляваната от него държава от Тел Авив в Ерусалим, чешкото външно министерство също обяви, че има вероятно да премести посолството си в оспорвания между Израел и Палестинската автономия град, но първо трябва да се консултира с местните си партньори.  Цанко Цолов", "date": "2017.12.10", "title": "AFP: Чешкият президент определи ЕС като „страхливци“"}
{"url": "http://www.focus-news.net/news/2017/12/10/2465760/dvizhenieto-po-pat-ii-35-troyan-karnare-prohod-troyanski-e-ogranicheno-za-tezhkotovarni-avtomobili-nad-12-t.html", "text": "Движението по път II-35 Троян – Кърнаре /проход „Троянски“/ е ограничено за тежкотоварни автомобили над 12 т поради обилен снеговалеж и снегопочистване, пресцентъра на Агенция \"Пътна инфраструктура\".", "date": "2017.12.10", "title": "Движението по път II-35 Троян – Кърнаре /проход „Троянски“/ е ограничено за тежкотоварни автомобили над 12 т"}
{"url": "http://www.focus-news.net/news/2017/12/10/2465761/sport-zavarshiha-sedem-macha-ot-16-iya-krag-na-angliyskata-vissha-liga.html", "text": "Завършиха седем мача от 16-ия кръг на английската „Висша лига“. Резултати: \r\nУест Хем – Челси – 1:0\r\nБърнли – Уотфорд – 1:0\r\nКристъл Палас – Борнемут – 2:2\r\nХъдърсфийлд – Брайтън – 2:0\r\nСуонзи -  Уест Бромич – 1:0\r\nТотнъм – Стоук сити – 5:1 \r\nНюкасъл – Лейстър – 2:3\r\nПърва позиция заема Манчестър Сити с 43 точки, следван от Манчестър Юнайтед с 35, което е три повече от активна на заемащия трето място отбор на Челси.", "date": "2017.12.10", "title": "Спорт: Завършиха седем мача от 16-ия кръг на английската „Висша лига“"}
{"url": "http://www.focus-news.net/news/2017/12/10/2465763/otpadat-ogranicheniyata-za-dvizhenie-na-tezhkotovarni-avtomobili-nad-12-t-po-am-trakiya-za-oblastite-sofiya-i-pazardzhik.html", "text": "Отпадат ограниченията за движение на тежкотоварни автомобили над 12 т по АМ \"Тракия\" за областите София и Пазарджик, съобщават от пресцентъра на Агенция \"Пътна инфраструктура\".", "date": "2017.12.10", "title": "Отпадат ограниченията за движение на тежкотоварни автомобили над 12 т по АМ \"Тракия\" за областите София и Пазарджик."}
{"url": "http://www.focus-news.net/news/2017/12/10/2465764/telegraph-predstavitel-na-oon-predupredi-severna-koreya-za-vazmozhnostta-ot-voyna.html", "text": "Представител на ООН предупреди Северна Корея за възможност от война при „погрешни сметки“ от страна на Пхенян, коментира вестник Telegraph. Джефри Фелтман бе първият представител на световната организация, който посети севернокорейската страна от 2010 г. насам. Фелтман се е срещна с първия дипломат на Пхенян, като двамата са се съгласили, че „сегашната ситуация е най-напрегнатата (до сега на Корейския полуостров) и представлява опасност за мира и сигурността днешния свят“. \r\nВъпреки това дипломатът на ООН предупреди Северна Корея да „избягва грешни сметки и отвори каналите за комуникация, за да намали рисковете от конфликт“. Фелтман също така не пропусна да подчертае нуждата Северна Корея да започне да спазва резолюциите на Съвета за сигурност и Общото събрание на ООН.  Цанко Цолов", "date": "2017.12.10", "title": "Telegraph: Представител на ООН предупреди Северна Корея за възможността от война"}
{"url": "http://www.focus-news.net/news/2017/12/10/2465765/pregled-na-mezhdunarodnite-novini-do-6-chasa-agentsiya-fokus.html", "text": "Хиляди жители на Израел протестираха в Тел Авив в събота вечерта, изразявайки недоволството си срещу премиера на страната Бенямин Нетаняху, който е разследван по два случая за корупция.\r\nПо данни на полицията, броят на събралите се на митинга достига до 10 хил. души. На предишни демонстрации миналата седмица цифрата достигаше до около 20 хил. души, припомнят от редакцията на вестника. \r\nПротестите започнаха след като срещу Нетаняху бяха повдигнати две обвинения в корупция. Според първото той е получил прекалено скъп подарък от местен бизнесмен, докато второто обвинение гласи, че премиерът се е опитал да сключи сделка с местен вестник, според която изданието ще представи по-благоприятен образ на министър-председателя, срещу което Нетаняху се ангажира да създаде пречки пред конкурентен вестник. \r\nОт „Ликуд“, политическата формация на премиера, заявиха, че протестите са организирани от леви партии и правителствени опоненти. В публикувано в една от социалните мрежи съобщение, партията пише: „Вместо да застанем заедно зад Ерусалим и покажем на света обединен фронт, левите явно не могат да се въздържат и предпочитат да създават разцепление“.   Агенция Фокус припомня, че по-рано протестите искаха отмяната на проектозакон, според който полицията би изгубила правото да публикува данни от определени свои разкрития, които включваше е и двата случая, за които е разследван и премиера. Заради недоволството, Нетаняху промени текста на закона според исканията на недоволните. \r\n*** Държавите от Арабската лига осъдиха решението на американския президент Доналд Тръмп да признае Ерусалим за столица на Израел. \r\nГенералният секретар на организацията Ахмед Абул Гейт заяви, че действията на Тръмп са подкопали „арабското доверие“ в президентската администрация на САЩ и са спомогнали да се „легализира израелската окупация“ на Палестина. \r\nСъщевременно някои от делегатите призоваха за конкретни действия, отделно от общото осъждане на решението на Белия дом. Външният министър на Ирак отбеляза, че ако не се направи нищо срещу решението на Тръмп, „ще има още много трагедии“, като призова да „няма компромиси“ и нормализиране на отношенията с Израел. \r\nПо-рано на срещата ливанският външен министър също призова за действия, изразяващи се не само в политическо осъждане но и въвеждане на икономически санкции срещу САЩ. \r\n*** Израелският премиер Бенямин Нетаняху разкритикува Европа за двойните ѝ стандарти в навечерието на своя визита във Франция. \r\nНеговото посещение до френската столица и Брюксел, ще бъде първото международно пътуване на министър-председателя от както президентът на САЩ Доналд Тръмп призна Ерусалим за столица на Израел и обеща да премести американското посолство от Тел Авив в Ерусалим. \r\nМалко преди да се качи на самолета, Нетаняху отбеляза, че уважава Европа, но „не съм готов да толерирам двойните ѝ стандарти. Чувам гласове, заклеймяващи историческото решението на Тръмп, но не виждам някой да е осъдил ракетните атаки срещу Израел или чудовищната кампания против нас“. \r\nАгенцията припомня, че Израел бе обект на няколко атаки с ракети в последните години, идващи от Ивицата Газа, като последната от тях падна в град Седерот по-рано тази седмица. \r\n*** Турската полиция в събота е задържала десетина демонстранти от антиизраелски протест, обявили се против решението на американския държавен глава да признае Ерусалим за столица на Израел.\r\nАктивистите са носели надписи, гласящи „против империализма, ционизма и техните партньори“. \r\nДемонстрацията се е провела в азиатската част на Истанбул, като тя е само част от протестите, организирани в Турция от шести декември насам, когато американският президент обяви решението си. Не е съобщена точната причина за техния арест. \r\n*** Два слаби труса са усетени в събота на територията на Северна Корея, като те най-вероятно са вторични и предизвикани от ядрените тестове на Пхенян, извършени в началото на септември, според данни от Американския геологичен център. \r\nДвата труса са били с магнитуд от 2,9 и 2,4 по скалата на Рихтер, като те са регистрирани на мястото, където на трети септември Северна Корея извърши своя шести и най-силен ядрен опит. \r\n„Те най-вероятно са предизвикани от шестия ядрен тест“, заяви официално лице от центъра, като поясни, че след такъв тип изпитания, има известен период в който земната маса около мястото се намества и уляга. \r\n*** Властите в Калифорния са постигнали известен напредък в борбата срещу бушуващите в щата пожари. Едно от по-големите огнища е започнало да губи сила, но метеоролози очакват опасните сухи ветрове да се подновят и създадат пречки за пожарникарите. \r\nСпоред официални данни общо шест големи огнища бушуват в Южна Калифорния, като в тяхното потушаване участват общо 8,500 души. \r\nВ началото на седмицата, малко след като огънят излезе извън контрол, губернаторът на Калифорния Джери Браун обяви извънредно положение в щата, като в петък президентът Доналд Тръмп също подписа подобна заповед, която позволи на Федералната служба за справяне с бедствията да се включи в потушаването заедно с местните пожарникари.  \r\n***Пожар наложи евакуацията на търговския център под Лувъра, според данни на местни медии. \r\nПо данни на френската полиция огънят е избухнал в сервизно помещение в търговския център. Посетителите му са били призовани да напуснат помещенията незабавно, а оживената улица пред музея е била затворена за преминаване на превозни средства и пешеходци. \r\nНе се привеждат данни за пострадали или за причинени материални щети.\r\n*** След повече от три години на военни операции, Ирак обяви в събота, че войната срещу групировката „Ислямска държава“ е приключила, след като по-рано през деня иракската армия е поела контрол над всички територии, които екстремистката групировка някога е държала. Това е заявил в телевизионно обръщенеи в събота премиерът Хайдар ал Абади.\r\n„Уважаеми иракчани, вашата земя бе напълно освободена“, заяви министър-председателят, като добави, че „мечтата за свобода се сбъдна. Постигнахме победа в трудни времена благодарение на Божията помощ, силата на нашия народ и смелостта на войниците си“. \r\n„Флагът на Ирак се вее високо над територията на цялата страна и най-далечната точна на границата“, отбеляза още Абади. \r\nОт Вашингтон на свой ред поздравиха Багдад за победата. Говорителят на Държавния департамент Хедър Науърт, изрази „най-сърдечни поздравления към иракския народ и смелите иракски войници, много от които са загубили живота си в тежката борба с „Ислямска държава“.\r\nНауърт подчерта, че „нашата коалиция ще продължи да стои редом с Ирак и подкрепя силите за сигурност, икономика и стабилизирането на страната.“ \r\n*** Президентът на Палестинската автономия Махмуд Абас няма да се срещне с американския вицепрезидент Майк Пенс по-късно този месец, потвърди старши съветник от Рамала в събота, три дни, след като държавният глава Доналд Тръмп обяви значителни промени в американската политика по отношение на Ерусалим.\r\nКато част от обиколката си в Близкия Изток, Пенс трябваше да се срещне с Абас през втората половина на декември. „Няма да има среща с Пенс, защото решението на САЩ премина червената линия“, заяви Майди ал Халиди, съветник по дипломатическите въпроси на Махмуд Абас.\r\n„Ще търсим нов посредник от нашите арабски съюзници и от международната общност, посредник, който може да помогне за постигането на двудържавно решение\", заяви на свой ред министърът на външните работи на Палестинската автономия. \r\nСъщевременно от Белия дом уточниха, че Пенс „все още планира да се срещне с Абас по график\" и „смята, че би било контрапродуктивно да се откаже от срещата\".\r\nВ сряда в реч в Белия дом Тръмп призна Ерусалим за столица на Израел и обяви, че дипломатическото представителство на САЩ ще бъде преместено от Тел Авив в града. Американският лидер подчерта обаче, че остава привърженик на двудържавното решение на конфликта между израелци и палестинци.\r\n*** Държавният глава на Турция Реджеп Тайип Ердоган и френският президент Еманюел Макрон ще работят съвместно в опит да убедят САЩ да преразгледат решението си за признаване на Ерусалим за столица на Израел.\r\nДвамата лидери са провели телефонен разговор, в който са постигнали съгласие, че решението на Вашингтон е тревожно за развитието на ситуацията в региона, разкри източникът на агенцията, допълвайки, че Макрон и Ердоган ще положат съвместни усилия да убедят Доналд Тръмп в нецелесъобразността на решението му. \r\nЕрдоган е провел телефонни разговори и с президентите на Казахстан, Ливан и Азербайджан по темата, заяви източникът. По-рано той свика извънредна среща на Организацията за ислямско сътрудничество, която ще се проведе в Турция следващата седмица. \r\nСъобщението на президента Доналд Тръмп предизвика критика от страна на американските съюзници на Запад. ООН, Франция, Италия, Германия, Великобритания и Швеция призоваха САЩ да „внесат подробни предложения за израелско-палестинско споразумение\".\r\n***", "date": "2017.12.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/10/2465766/sport-evertan-izliza-sreshtu-livarpul-s-nadezhdata-da-prekrati-18-godishna-losha-seriya.html", "text": "Английският тим Евертън излиза днес срещу Ливърпул, като тимът на Сам Алардайс ще се опита да прекрати 18-годишната серия без победа като гост срещу градския си съперник. Последният път, когато Евертън успя да си тръгне с трите точки от „Амфийлд“ бе през 1999 г., след победа с 1:0 и мач с 3 червени картона.", "date": "2017.12.10", "title": "Спорт: Евертън излиза срещу Ливърпул с надеждата да прекрати 18-годишна лоша серия"}
{"url": "http://www.focus-news.net/news/2017/12/10/2465767/ria-novosti-yaponskiyat-vanshen-ministar-opredeli-kato-vazhna-stapka-pobedata-nad-islyamska-darzhava-v-irak.html", "text": "Японският външен министър Таро Коно определи като „важна стъпка“ победата над „Ислямска държава“ в Ирак, която бе обявена в събота от премиера на страната Хайдар ал Абади. Това съобщава РИА Новости.\r\n„Иракският министър-председателя обяви освобождението на всички територии в Ирак от „Ислямска държава“. Считаме, че това е важна стъпка за установяването на мир и стабилност в страната и изказваме нашите поздравления“, се казва в изявлението на Коно. \r\n„Народът на Ирак е способен да предприеме усилия за разрешаване на вътрешните си проблеми, които усилия се основават на конструктивен диалог и недопускане разпространението на радикални течения“, подчерта още японският външен министър.  Цанко Цолов", "date": "2017.12.10", "title": "РИА Новости: Японският външен министър определи като „важна стъпка“ победата над „Ислямска държава“ в Ирак"}
{"url": "http://www.focus-news.net/news/2017/12/10/2465768/vremenno-e-ogranicheno-dvizhenieto-po-pat-ii-55-veliko-tarnovo-gurkovo-v-uchastaka-na-gr-pchelinovo-poradi-patnotransportno-proizshestvie.html", "text": "Временно е ограничено движението по път II-55 Велико Търново – Гурково в участъка на гр. Пчелиново поради пътнотранспортно произшествие между два тежкотоварни автомобила, съобщават от Пресцентъра на Агенция \"Пътна Инфраструктура\". Обходен маршрут за леки МПС: път I-6 Гурково – Казанлък и път I-5 Казанлък – Габрово /проход „Шипка“/.\r\nТежкотоварните автомобили изчакват на място, съобразно указанията на Пътна полиция.", "date": "2017.12.10", "title": "Временно е ограничено движението по път II-55 Велико Търново – Гурково в участъка на гр. Пчелиново поради пътнотранспортно произшествие"}
{"url": "http://www.focus-news.net/news/2017/12/10/2465769/afp-fatah-prizova-palestintsite-da-prodalzhat-protestite.html", "text": "Палестинската политическа формация „Фатах“ призова жителите на Автономията да продължат с протестите и в неделя, съобщава AFP. \r\nВ свое публикувано становище, партията се обръща към всички палестинци, като ги подканва да „продължат с противопоставянето и да го разширят до всички точки, където е разположена израелската армия“. Лидерът на формацията и президент на Автономията Махмуд Аббас също така заяви, че няма да се срещне с американския вицепрезидент Майк Пенс, който ще посети Близкия изток по-късно през декември. \r\nПротестните действия са предизвикани от обръщението на президента на САЩ Доналд Тръмп, направено в сряда, в което той призна Ерусалим за столица на Израел. Палестинската автономия претендира част от града да бъде център на бъдеща независима палестинска държава. В последните три дни в резултат на сблъсъците общо около хиляда души бяха ранени, по данни на палестинския червен полумесец, а четирима бяха убити.     Цанко Цолов", "date": "2017.12.10", "title": "AFP: „Фатах“ призова палестинците да продължат протестите"}
{"url": "http://www.focus-news.net/news/2017/12/10/2465770/predstoyashti-mezhdunarodni-sabitiya-za-10-dekemvri-agentsiya-fokus.html", "text": "Министър-председателят на Израел Бенямин Нетаняху пристига на посещение във Франция.\r\n*** На церемония в Осло ще бъдат връчени наградите на нобеловите лауреати.\r\n*** Навършва се една година от двойния атентат край стадион „Водафон Арена“ в Истанбул, при който загинаха 46 души.\r\n*** Министърът на външните работи на Великобритания Борис Джонсън ще бъде приет за среща на президента на Иран Хасан Роухани.\r\n***", "date": "2017.12.10", "title": "Предстоящи международни събития за 10 декември ( Агенция „Фокус“ )"}
{"url": "http://www.focus-news.net/news/2017/12/10/2465771/aktualna-patna-obstanovka.html", "text": "Температурите са в интервала от -4° до +11°. Времето над страната е облачно. Слаб до умерен вятър духа в по-голямата част от страната. Дъжд вали в областите: Благоевград, Бургас, Велико Търново, Враца, Кюстендил, Разград, Сливен, Смолян, Стара Загора и Шумен. Сняг вали в областите Благоевград, Велико Търново, Враца, Габрово, Кюстендил, Ловеч, Монтана, Перник, Пловдив, Плевен, Смолян, София и Стара Загора. Това съобщиха от пресцентъра на Агенция „Пътна инфраструктура”. Пътните настилки в страната са предимно мокри, в районите със снеговалеж – заснежени и обработени.\r\nНамалена видимост поради мъгла:\r\n- до 50 м в района на прохода „Шипка“;\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСЪСТОЯНИЕ НА АВТОМАГИСТРАЛИТЕ:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” – забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\n Състояние на републиканската пътна мрежа:\r\n Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.10", "title": "Актуална пътна обстановка"}
{"url": "http://www.focus-news.net/news/2017/12/10/2465772/predstoyashti-sabitiya-za-10-dekemvri-agentsiya-fokus.html", "text": "***\r\nОт 18.00 часа на площад „Възраждане“ президентът Румен Радев ще участва в тържествената заря-проверка по повод 140 години от Плевенската епопея.\r\n***\r\nОт 11.30 часа министърът на регионалното развитие и благоустройството Николай Нанков ще даде брифинг по повод една година от трагедията след влаковата експлозия в селото.  \r\n***\r\nОт 10.30 часа в храм „Св. ап. Андрей Първозвани“, деца от неделното  училище при църквата ще изложат свои творения на рождественски базар.\r\n*** \r\nОт 11.00 часа от пл. „Възраждане” ще тръгне специален оранжев ретро трамвай по повод Световния ден на ООН за човешките права. Акцията цели налагането на нулева толерантност срещу насилието над жени.\r\n***\r\nОт 18.00 до 19.30 часа пред Китайското посолство с бдение със свещи и мирен протест ще бъде отбелязан Международният ден за човешки права практикуващи китайската система за самоусъвършенстване Фалун Дафа.\r\n***\r\nОт 11.30 часа в Туристически комплекс „Акве калиде“ ще се проведе коледна работилница. \r\n***\r\nОт 12.30 часа в зала „Пресцентър“ на Фестивалния и конгресен център във Варна, местната структура на ГЕРБ организира XXI открит турнир по ускорен шах. \r\n*** \r\nОт 10.00 часа на Коледния базар в парк „Марно поле“ ще се проведе кампания на фондация „Искам бебе“ „Ангелска чудотворница“ във Велико Търново“. \r\n*** \r\nОт 11.00 часа в МДТ „К. Кисимов“ ще се проведе коледно матине за деца и родители с участието на Ангел Заберски бенд и Астор „Магия по Коледа Ангел Заберски бенд и Астор“. \r\n*** \r\nОт 12.00 часа в Художествена галерия „Христо Цокев“ - Габрово ще се състои уникалния културен проект Музикална лаборатория за човека с Йордан Камджалов. \r\n***\r\nОт 9.00 часа в Спортна зала  „Никола Петров”\tще се играят мачове от Детския турнир по хандбал „Купа Горна Оряховица“, под домакинството на ХК „Раховец 2008“ - град Горна Оряховица.\r\n*** \r\nОт 10.00 и от 11.30 часа на\tСтадион „Захарни заводи“ ще се проведат срещи за  „Футбол 7” и „Футбол 9” между ФК „Долна Оряховица” - град Долна Оряховица – ФК „Локомотив” - град Дряново.\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Косе Босе“. \r\n***\r\nОт 11.00 часа в Малък салон в Двореца на културата ще се състои концерт на Духовия оркестър при ОК Дворец на културата  и  Хор „Родна песен” при ЦПЛР – ОДК  - Перник. \r\n***\r\nПосланикът на Русия в България А.А.Макаров ще вземе участие в тържества, посветени на 140-годишнината от освобождението на Плевен. Паметният ритуал ще започне от 08.30 от света литургия в храм „Св.Параскева“. След нея от 11.00 часа следва панихида в памет на загиналите на пл. „Възраждане“. В двора на Параклис „Св. Георги Победоносец“, ще бъдат поднесени цветя и венци. В 12.00 в Драматично-куклен театър „Иван Радоев“ започва празничен концерт „Плевен помни“, след който ще бъдат поднесени цветя към паметника на ген. Скобелев. От 18.00 ще се проведе тържествена заря-проверка на пл. „Възраждане“.\r\n***\r\nОт 11.00 часа в Куклен театър ще се играе спектакълът „Обущарят и джуджетата“ по Братя Грим.", "date": "2017.12.10", "title": "Предстоящи събития за 10 декември (Агенция „Фокус“)"}
{"url": "http://www.focus-news.net/news/2017/12/10/2465773/sofiya-142-snegopochistvashti-mashini-sa-rabotili-prez-izminalata-nosht-prodalzhavat-obrabotkite-sas-smesi-protiv-zaledyavane.html", "text": "През изминалата нощ в София са работили 142 автомобилa – снегопочистваща техника, съобщиха от пресцентъра на Столична община. Екипите са извършвали бутане на снежна маса и обработки със смеси против заледяване. Обработени са всички улици, по които се движи масовият градски транспорт, Южната дъга, главни улици в кварталите опасни и стръмни места, мостове и частично вътрешноквартални улици. Опесъчени са планинските пътища Бояна - Златни  мостове и Драгалевци - Алеко. Продължава разпръскването със смеси против заледяване,  започнало е  разчистване на спирките и подходите към подлези. Продължава почистването на бул. „Цариградско шосе“ и бул. „Брюксел“ . Усложнена е обстановката в планинските райони - Витоша и Панчарево, където има навявания.\r\nКъм момента градският транспорт се движи нормално при зимни условия.", "date": "2017.12.10", "title": "София: 142 снегопочистващи машини са работили през изминалата нощ, продължават обработките със смеси против заледяване"}
{"url": "http://www.focus-news.net/news/2017/12/10/2465774/nimh-dnes-do-obyad-valezhite-shte-sprat-temperaturite-shte-badat-mezhdu-2-i-7.html", "text": "Днес до обяд валежите от запад на изток ще спрат, най-късно в източните райони, а облачността ще се разкъса и намалее и след обяд над по-голямата част от страната вече ще е предимно слънчево. Ще духа умерен и силен запад-северозападен вятър и с него ще нахлува студен въздух. Ще бъде студено с температури към 14 ч. между 2° и 7°, в София 1-2°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН).\r\nНад Черноморието до обяд валежи от дъжд ще спрат, а облачността ще започне да се разкъсва и намалява. Ще духа умерен и силен запад-северозападен вятър, който привечер ще отслабне. Вълнението на морето ще е 3-4 бала, вечерта ще се успокои. Температурите ще се понижават, към 14 ч. ще са между 4° и 8°.\r\nВ планините валежите от сняг още преди обяд ще спрат, облачността ще се разкъса до предимно слънчево време, най-късно в източните масиви. Ще духа силен запад-северозападен вятър. Студено, с максимална температура на височина 1200 метра – около 0°, на 2000 метра – около минус 7°.\r\nАтмосферното налягане ще се повишава и към края на деня вече ще е близко до средното за месец декември.", "date": "2017.12.10", "title": "НИМХ: Днес до обяд валежите ще спрат, температурите ще бъдат между 2° и 7°"}
{"url": "http://www.focus-news.net/news/2017/12/10/2465775/prezidentat-rumen-radev-shte-uchastva-v-tarzhestvenata-zarya-proverka-po-povod-140-godini-ot-plevenskata-epopeya.html", "text": "Президентът Румен Радев ще участва в тържествената заря-проверка по повод 140 години от Плевенската епопея, съобщиха от прессекретариата на държавния глава. Тържествена проверка-заря ще се проведе на днес от 18.00 часа на площад „Възраждане“ в Плевен.", "date": "2017.12.10", "title": "Президентът Румен Радев ще участва в тържествената заря-проверка по повод 140 години от Плевенската епопея"}
{"url": "http://www.focus-news.net/news/2017/12/10/2465776/daily-mail-dostatachno-bitkoyni-za-da-pokriyat-edna-peta-ot-balgarskiya-darzhaven-dalg-e-konfiskuvala-balgarskata-politsiya.html", "text": "Достатъчно биткойни, за да покрият една пета от българския външен дълг, е конфискувала българската полиция, пише Daily Mail. През май органите на реда са конфискували стотици хиляди единици от виртуалната валута, тогава на стойност 500 млн. долара. Но след като стойността на криптовалутата скочи с над 600% за половин година, отнетите 213 519 биткойна сега струват 3,3 млрд. долара. Това е достатъчно да покрие почти една четвърт от държавния дълг на България, въпреки че не е ясно какво са направили властите с валутата. \r\nПрез май след разследване на Центъра за правоприлагане в Югоизточна Европа (SELEC). бяха арестувани десетки заподозрени. От организацията тогава посочиха, че нарушителите са избрали да оперират с криптовалутата, тъй като е трудна за проследяване.  Калина Жекова", "date": "2017.12.10", "title": "Daily Mail: Достатъчно биткойни, за да покрият една пета от българския държавен дълг, е конфискувала българската полиция"}
{"url": "http://www.focus-news.net/news/2017/12/10/2465777/navarshva-se-1-godina-ot-tragediyata-v-s-hitrino.html", "text": "Навършва се 1 година от трагедията в шуменското село Хитрино, когато 7 души загинаха, а 29 бяха ранени при експлозия на цистерни с газ пропан-бутан. На 10 декември 2016 г. сутринта товарен влак дерайлира в района на гарата в селото. Сигналът за инцидента е подаден в 05.37 часа. Взривната вълна засегна инфраструктурата и повече от 300 домакинства в селото – част от къщите в населеното място бяха сринати до основи, а на други бяха нанесени сериозни щети. Хитрино получи помощ от държавата, ЕС и дарения в общ размер на близо 33 млн.лв. за възстановяване, което продължава и днес. Усвоените до момента средства са близо 7,3 млн. лв. От общо 24-те къщи, които трябваше да бъдат възстановени в селото, 11 са дарение от Камарата на строителите и ГЕРБ. Десет от тях са готови, а строежът на едната закъснява заради проблем със собствеността на имота. Останалите 13 се изграждат със средства от социални фонд в размер на 5 млн. лв., които държавата отпусна за населеното място. Напълно ремонтирани са покривите на над 60 къщи в селото. По още 30-40 се работи и предстои да се сключат договори за поправката на други покриви, които са били най-малко засегнати от  взрива.\r\nРазследването на инцидента установи, че причината за дерайлирането на влака е несъобразена скорост и на двамата машинисти - Димитър Михнев и Радослав Петков, бяха повдигнати обвинения за непредпазливост. Според обвинението композицията е навлязла в гарата в Хитрино със  скорост от 78 км/ч, вместо с допустимите - 40 км/час. Според прокуратурата при наредено влизане в гара Хитрино локомотивният машинист Димитър Михнев не е изпълнил незабавно, точно и безусловно указанията на сигнала на предупредителния семафор, а вторият локомотивен машинист Радослав Петков не предприел действия за незабавно спиране на влака, след като Михнев не показал с действия, че управлява безопасно влака.\r\nВ резултат на допуснатите нарушения от двамата машинисти е последвало дерайлиране на влака и повреждане на вагон-цистерни от състава на композицията, изтичане на превозван газ пропилен и последвал взрив.\r\nСъдебният процес срещу локомотивните е насрочено за 15 януари 2018 г.", "date": "2017.12.10", "title": "Навършва се 1 година от трагедията в с. Хитрино"}
{"url": "http://www.focus-news.net/news/2017/12/10/2465778/ministar-nikolay-nankov-shte-poseti-hitrino-po-povod-edna-godina-ot-tragediyata-sled-vlakovata-eksploziya.html", "text": "Днес министърът на регионалното развитие и благоустройството Николай Нанков ще посети Хитрино по повод една година от трагедията след влаковата експлозия в селото, съобщиха от пресцентъра на Министерството на регионалното развитие и благоустройството.  \r\nМинистър Нанков ще се срещне с жители на населеното място. При обиколката си той ще бъде придружаван от областния управител на Шумен проф. Стефан Желев и председателя на Камарата на строителите в България Николай Станков.", "date": "2017.12.10", "title": "Министър Николай Нанков ще посети Хитрино по повод една година от трагедията след влаковата експлозия"}
{"url": "http://www.focus-news.net/news/2017/12/10/2465779/navarshvat-se-140-godini-ot-osvobozhdenieto-na-pleven.html", "text": "На днешната дата през 1877 г., след тримесечна обсада, руската армия успява да превземе окупирания от Осман паша Плевен. Битката е с решаващо значение за изхода от Руско-турската война (1877-1878 г.), тъй като от победата в това сражение зависи дали руските войски ще продължат по-нататъшното си настъпление в пределите на Османската империя. С падането на Плевен във войната настъпва прелом в полза на Русия.\r\nРано сутринта на 10 декември 1877 г. части на Плевенския гарнизон предприемат опит да преминат през р. Вит (в района между селата Долни Дъбник и Долна Митрополия). С помощта на навреме пристигнали подкрепления турските части са отблъснати и около 14 ч. Осман паша приема предложената му безусловна капитулация и командваната от него 43 000-на армия попада в плен.\r\nРуско-турската освободителна война (1877-1878 г.) е довела до освобождаването на по-голямата част от българския народ от османско иго и до възстановяването на българската държава. Предизвиква се от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).", "date": "2017.12.10", "title": "Навършват се 140 години от Освобождението на Плевен"}
{"url": "http://www.focus-news.net/news/2017/12/10/2465780/greek-reporter-gartsiya-shte-podkrepi-kandidaturata-za-chlenstvo-v-es-na-sarbiya.html", "text": "Гръцкият премиер Алексис Ципрас и неговите колеги от България и Румъния обещаха да подкрепят кандидатурата за членство в ЕС на Сърбия, като заявиха, че това ще увеличи стабилността на Балканите, предаде Greek Reporter. \r\nЦипрас даде това обещание на втората четиристранна среща на върха между Гърция, България, Румъния и Сърбия, която се проведе в Белград. Лидерите се договориха със сръбския президент да подобрят търговските, енергийните и транспортни връзки между четирите страни. Той каза, че „Сърбия повече не може да стои извън европейското семейство“ и добави, че е нужно сътрудничество за укрепването на мира и стабилността на Балканите. \r\nГръцкият премиер коментира също скорошните изказвания на турския президент Реджеп Тайип Ердоган, който поиска предоговаряне на Лозанския договор от 1923 г., регулиращ отношенията между Гърция и Турция. Ципрас каза, че на Балканите можем да живеем спокойно единствено чрез сътрудничество, солидарност и спазване на международното право и спогодби, включително Лозанския договор.  Калина Жекова", "date": "2017.12.10", "title": "Greek Reporter: Гърция ще подкрепи кандидатурата за членство в ЕС на Сърбия"}
{"url": "http://www.focus-news.net/news/2017/12/10/2465781/sofiya-vremenno-e-ogranicheno-dvizhenieto-pri-km-34-na-am-trakiya-v-posoka-burgas-poradi-avariral-tezhkotovaren-avtomobil.html", "text": "Временно е ограничено движението при км 34 на АМ \"Тракия\" в  посока Бургас, поради аварирал тежкотоварен автомобил, съобщиха от пресцентъра на Агенция \"Пътна инфраструктура\". Обходен маршрут: по път I-8 п.в. \"Ихтиман\" - гр. Ихтиман - п.в. \"Мирово\".", "date": "2017.12.10", "title": "София: Временно е ограничено движението при км 34 на АМ \"Тракия\" в  посока Бургас поради аварирал тежкотоварен автомобил"}
{"url": "http://www.focus-news.net/news/2017/12/10/2465782/gd-granichna-politsiya-intenziven-e-trafikat-za-tovarni-avtomobili-na-izhoda-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изхода на ГКПП \"Капитан Андреево\" и ГКПП  \"Лесово\". Това съобщиха от пресцентъра на ГД \"Гранична полиция\". Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2017.12.10", "title": "ГД \"Гранична полиция\": Интензивен е трафикът за товарни автомобили на изхода на ГКПП \"Капитан Андреево\" и ГКПП  \"Лесово\""}
{"url": "http://www.focus-news.net/news/2017/12/10/2465783/denyat-10-dekemvri-v-balgarskata-istoriya.html", "text": "2016 г.\r\nТоварен влак на с пропан-бутан и пропилен, пътуващ от Бургас към Русе дерайлира при навлизане в гара Хитрино. Загиват 7 души, а ранените са 29. Ударната вълна, образувана при възпламеняването разрушава околните сгради, заради което се налага евакуация на живущите в селото.\r\n2007 г.\r\nПрезидентът на Република България връчва Орден „Стара планина” - първа степен на Радослав Гайдарски „за изключително големите му заслуги към българското здравеопазване като лекар и водещ хирург в страната и по повод 70 години от рождението му.“\r\n2006 г.\r\n10 декември е ден на национален траур в памет на загиналите при катастрофата в Бяла 18 души.\r\nВ Бяла на 9 декември погребват 13 жертви на катастрофата, на 10-ти – още пет.\r\nНационален траур в България се обявява от Министерски съвет. Според Протокола, където има българско знаме на открито, то да бъде свалено наполовина. Ако има планирани тържества предварително, те трябва да се отменят. Ако това е невъзможно, се препоръчва минута мълчание.\r\n1999 г.\r\nНа срещата \"на върха\" на Европейския съюз в Хелзинки е взето решение от януари 2000 г. още 6 държави, между които и България, да започнат преговори за присъединяване към Съюза.\r\nБългария установява дипломатически отношения с Европейската Общност през 1988 г. През 1993 г. е подписано Европейското споразумение за асоцииране, което влиза в сила през 1995 г. През декември 1995 г. България подава молба за членство в Европейския съюз. Комисията представя първия си редовен доклад за напредъка на България към членство през ноември 1998 г. Вторият доклад, публикуван през 1999 г., препоръчва започването на преговори. Преговорите за присъединяване на България към ЕС започват на 15 февруари 2000 г. София приключва преговорите на 15 юни 2004 г., което е шест месеца предсрочно.\r\nЕвропейският съвет в Брюксел на 16 – 17 декември 2004 г. потвърждава приключването на преговорите за присъединяване и декларира, че ЕС се надява да приветства страната като член на Съюза от януари 2007 г.\r\nЕвропейският парламент дава одобрение за членството на България на 13 април 2005 г. с 522 гласа “за”, 70 гласа “против” и 69 “въздържали се”.\r\nДоговорът за присъединяване на България към ЕС е подписан на 25 април 2005 г. в Люксембург. В зависимост от напредъка в изпълнението на изискванията за членство, ЕС декларира, че целта му е да приеме България от 1 януари 2007 г.\r\nСпоразумението за присъединяване съдържа възможност за отлагане на членството с една година, ако ЕС прецени, че съществува “сериозен риск” страната да не успее да приложи изискваните реформи.\r\nРедовният доклад на Европейската комисията (ЕК) за 2004 г. посочва реформата в правосъдието и публичната администрация като основни приоритети. България трябва да положи сериозни усилия за изграждането на административен и съдебен капацитет за прилагане на достиженията на правото на Общността (acquis communautaire).\r\nБългария става пълноправен член на ЕС от 1 януари 2007 г.\r\n1977 г.\r\nВ Плевен е открита панорамата \"Плевенска епопея - 1877 г.\". Тя е изградена в парк-музей “Скобелев” в чест на 100-годишнината от освобождението на Плевен.\r\n1976 г.\r\nВ Гюргево се провежда среща между Тодор Живков и Николае Чаушеску. Сложено е началото на изграждането на българо-румънско предприятие за производство на тежки машини и съоръжения Русе-Гюргево.\r\nНиколае Чаушеску е румънски държавник, общественик, политик. От 1969 г. е генерален секретар на РКП, от 1967 г. е председател на Държавния съвет на СРР, от 1968 г. е върховен главнокомандващ на въоръжените сили. В периода март 1974 г. до декември 1989 г. е президент на СРР . Като ръководител на румънски комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата; двамата са разстреляни. Погребани са в Генчя, Букурещ.\r\n1956 г.\r\nОт 10 до 11 декември е проведено общо събрание на Българската академия на науките (БАН), на което за председател на академията е преизбран акад. Тодор Павлов.\r\nТодор Павлов е философ, естетик, литературен критик, политически и държавен деец, академик. Роден е на 14 февруари 1890 г. в Щип. Завършва философия и педагогика в Софийски университет \"Св. Климент Охридски\". Работи като учител в Лом, Казанлък, Ихтиман и др. Влиза в редовете на БКП през 1919 г. През 1922 г. е главен редактор на печатния орган на ЦК на БКМС в. \"Младеж\". В началото на 1924 г. е включен в ръководството на легалната Партия на труда. На Витошката нелегална конференция на БКП 1924 г. е избран за член на ЦК на партията. За своята дейност многократно е арестуван. В затвора написва книгите: \"Очерки по материалистическата философия\" и \"Диалектическият материализъм и теорията на образите\". Участва в редактирането на в. \"РЛФ\" (1929–1934 г.). През 1932 г. заминава за СССР. От 1932 г. до 1936 г. е професор по диалектически материализъм в Института за червена професура в Москва. Декан е на Философския факултет на Института по история, философия и литература в Москва. По това време написва труда си \"Теория на отражението\". Завръща се в България през 1936 г. и се отдава на научна и публицистична дейност. След 9 септември 1944 г. до 1946 г. е включен в Регентството. През 1947 г.– 1954 г. и 1962 г.– 1971 г. е член на Президиума на Народното събрание. Дългогодишен председател е на Българската академия на науките и неин почетен председател. През 1947 г.– 1952 г. и 1960 г.– 1977 г. е директор на Института по философия при Българската академия на науките. В периода 1948 г.- 1952 г. завежда катедра по диалектически материализъм в Историко-филологическия факултет на Софийски университет \"Св. Климент Охридски\". Основава и става главен редактор на сп. \"Философска мисъл\". Издава книгите \"На литературни и философски теми\", \"Обща теория на изкуството. Основни въпроси на естетиката\", \"Против объркването на понятията\", \"Материализмът и другите философски учения\", \"Информация, отражение, творчество\", \"Диалектическата материалистическа философия и частните науки\" и др. Научното му творчество обхваща различни области: философия, изкуство, естетика, литературна критика и др.\r\n1947 г.\r\nVІ Велико Народно събрание отново избира Георги Димитров за министър-председател и му възлага да състави четвъртото по ред правителство на Отечествения фронт.\r\nГеорги Михайлов Димитров е български политически деец, един от ръководителите на международното комунистическо движение. Роден на 18 юни 1882 г. в с. Ковачевци, Радомирско. Член е на БРСДП от 1902 г., а от 1909 г. е член на ЦК. От 1919 г. е член на БКП. Един от ръководителите на Септемврийския селски бунт 1923 г. (емигриран след потушаването му). Георги Димитров е обвиняем в Лайпцигския процес през 1933 г. по повод подпалването на Райхстага. От 1934 г. до 1945 г. е в СССР. Инициатор е за създаването на Отечествен фронт в България (юли, 1942 г.) и негов ръководител. Между 1937 г. и 1945 г. е депутат във ВС на СССР, а от 1946 г. е министър-председател на България. От 1948 г. Георги Димитров е генерален секретар на ЦК на БКП. Умира на 2 юли 1949 г. в Борвиха, близо до Москва. След смъртта му е поставен в мавзолей в София. През юли 1990 г. мавзолея е разрушен и той е препогребан в Софийските централни гробища.\r\n1882 г.\r\nОткрито е ІІІ Обикновено Народно събрание. Председатели са митрополит Симеон Варненско-Преславски (до 8 септември 1883 г.) и Д. Греков (9 септември - 25 декември 1883 г.).\r\nОбикновеното народно събрание е висш орган на законодателната власт, създаден с Търновската конституция 1879 г. Състои се от представители на народа, избирани пряко, по един на 10 хиляди души, като депутати могат да бъдат лица и от двата пола. Срокът на всяко Обикновено народно събрание е 3 години. След промяната на Конституцията през 1893 г. всеки депутат се избира от 20 хиляди души, а мандатът на Народното събрание е удължен на 5 години. През 1911 г. е направено ново изменение в Конституцията, според което срокът на Обикновено народно събрание е сведен до 4 години.\r\n1880 г.\r\nОбнародван е първият Закон за съдене на министрите, конкретизиращ принципа за министерска отговорност и регламентиращ структурата на Държавния съд.\r\nДържавният съд е непостоянно действаща съдебна институция, създадена със Закона за съдене на министрите от 10 декември 1880 г. на основание член 155 от Търновската конституция. Предложение за съдене на министър или министри може да прави всеки депутат в Народното събрание, но за да се предприеме тази мярка, тя трябва да бъде одобрена и подписана най-малко от 1/4 от народните представители. На санкция от Държавния съд подлежат всички случаи, предвидени в чл. 155. от Търновската конституция – от държавна измяна и предателство до нанасяне на вреди на държавата с цел лична изгода. Предварителното следствие на обвиняемото лице или лица се възлага на особена следствена комисия, състояща се от трима души – един от Върховния касационен съд, който обикновено става председател на комисията, и по един представител, избран измежду апелативните и окръжните съдилища. Членовете на комисията се назначават с височайши указ по предложение на правосъдния министър. След приключване на предварителното следствие делото се препраща до държавния обвинител. При водене на делото Държавния съд се ръководи от общите правила за решаване на углавните дела. Присъдите му са окончателни и не подлежат на обжалване. От 1903 г. насам работата на държавния обвинител се подпомага от няколко негови заместници, а от 1904 г. според височайши указ е внесено допълнение към Закона за съдене на министрите, което ограничава дотогавашната материя. Според това допълнение министрите могат да бъдат съдени само при нарушение на някой член от конституцията, а служебните им нарушения подлежат на углавно и гражданско преследване. Претърпява промени и самият състав на Държавния съд. Първоначално той се състои от председател, 6 съдии и 14 съдебни заседатели, от които 10 действителни и 4 запасни. С промените от 1923 г. съставът на Държавния съд е председател, избран от Народното събрание, и 16 народни съдии, от които 12 действителни и 4 запасни.\r\n1878 г.\r\nОснована e Народната библиотека в София (сега Народна библиотека \"Св. Св. Кирил и Методий\").\r\nПредложение за нейното учредяване е внесено в Градския съвет на 4 април 1878 г. На 28 ноември 1878 г. е избрана временна библиотечна комисия, която би се наела да уреди и отвори библиотеката \"според съществующий нейн Устав\". Тази дата (по нов стил 10 Декември 1878 г.) се приема за рождена дата на Народната библиотека.\r\nПод името Софийска публична библиотека е открита за читатели на 15 януари 1879 г. Първоначалният й фонд е образуван от дарения. Днес Народната библиотека е най-голямата универсална библиотека в България. Съхранява ценни ръкописи (Х-ХІХ в.), старопечатни български книги, редки архивни материали. Води значителен международен книгообмен.\r\nНа 5 юни 1879 г. по предложение на Марин Дринов, председател на библиотечната комисия и управляващ отдел Просвещение, Софийската публична библиотека получава статут на държавно учреждение под названието Българска народна библиотека. На 22 февруари 1897 г. е приет внесеният от Константин Величков Закон за депозирането на печатни произведения в народните библиотеки. Три години по-късно Българската народна библиотека получава собствено здание - откупения за целта Граждански клуб на ул. \"Г. С. Раковски\" 131. През 1924 г. се открива Архивен отдел към Народната библиотека, в който се влива основаният през 1904 г. Архив на Възраждането. През 1939 г. започва строеж на нова сграда на Народната библиотека на мястото на царския манеж. Пет години по-късно по време на бомбардировките са разрушени старата и новата сграда на библиотеката. На 26 април 1946 г. в Държавен вестник е публикуван Закон за сключване на заем за доизграждането на Народната библиотека в София. На 16 декември 1953 г. тържествено се открива новата сграда на Народната библиотека. През 1963 г. Народната библиотека \"Васил Коларов\" се преименува в Народна библиотека \"Кирил и Методий\". През 1970 г. е приета Наредба за задачите и устройството на Народната библиотека, а четири години по-късно е приет Правилник за организацията на научноизследователската работа в Народната библиотека. През 1991 г. започва преустройството на филиала на Народната библиотека в кв. Изгрев. На 11 август 1994 г. Народната библиотека е обявена за културен институт с национално значение, пет години след което излиза Законът за закрила на културата, по смисъла на който Библиотеката е институт с национално значение. През 2000 г. излиза новият Закон за задължителното депозиране на печатни и други видове публикации.\r\n1877 г.\r\nВ хода на Руско-турската освободителна война (1877-1878 г.) след тримесечна обсада Руските войски превземат Плевен.\r\nБитката за Плевен е решаваща за цялата война, тъй като от победата в това сражение зависи дали руските войски ще продължат по-нататъшното си настъпление в пределите на Османската империя.\r\nС падането на Плевен във войната настъпва прелом в полза на Русия.\r\nРано сутринта на 10 декември 1877 г. части на Плевенския гарнизон предприемат опит да преминат през р. Вит (в района между селата Долни Дъбник и Долна Митрополия). С помощта на навреме пристигнали подкрепления турските части са отблъснати и около 14 ч. Осман паша приема предложената му безусловна капитулация и командваната от него 43 000-на армия попада в плен.\r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвиква се от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1871 г.\r\nВ Цариград се провеждат нови преговори между българските представители и Патриаршията по въпроса за границите на Екзархията, които завършват, без да бъде постигнато съгласие.\r\nБългарската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те години на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. Цариградската патриаршия от своя страна се обявява против образуването на Българската екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война – 1877-1878 г., екзарх Антим I е свален от своя пост и е заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I.\r\nСлед Освобождението Българската екзархия съсредоточава своята дейност главно в онези български земи, които по силата на Берлинския договор – 1878 г. остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. До избухването на Балканската война – 1912-1913 г. влиянието на Българската екзархия в Македония и Одринско се простира в следните епархии: Охридска, Битолска, Скопска, Дебърска, Велешка, Струмишка, Неврокопска, Костурска, Леринска (Мъгленска), Воденска, Солунска, Поленинска (Кукушка), Серска, Мелнишка, Драмска и Одринска. Първите седем от тях се управляват от български владици, а останалите - от екзархийски наместници. След разгрома на България в Междусъюзническата война – 1913 г. екзарх Йосиф I премества седалището си в София. След неговата смърт през 1915 г. в продължение на три десетилетия тя е управлявана от Светия синод, начело на който стои наместник-председател. През 1945 г. за нов екзарх е избран софийският митрополит Стефан I. Свиканият през 1953 г. църковен събор прокламира издигането на Българската екзархия в Българска патриаршия.На тази дата са родени: \r\n1957 г.\r\nРоден е Кирил Емануилов Гоцев – български експерт в областта на мултимедийните и телевизионни технологии. Завършва Технически университет, специалност \"Радио, телевизия и електроника\". От 1985 г. работи в БНТ като анализатор в \"Програмна апаратна\"; анализатор в \"Субтитрираща апаратна\"; видеомонтажист, технолог, зам.-директор на дирекция \"Техника\". В годините 1993-1994 е директор на дирекция \"Техника\", след което до 1995 г. е изпълнителен директор. От 1995 г. е преподавател в НБУ. От 1999 г. е директор на техническо изложение \"Мултимедийни и телевизионни технологии\". От 2001 г. до 2004 г. е генерален директор на БНТ.\r\n1920 г.\r\nРоден е Станко Тодоров (С. Т. Георгиев) - български политик. Като войник участва в изграждането на нелегални ремсови групи в армията; разкрит и минава в нелегалност (1943 г.); осъден е задочно на смърт. Член е на Щаба на бойните групи в София. Задържан в Дирекция на полицията; по време на бомбардировките над София успява да избяга (март 1943 г.). Активно участва в подготовката и реализацията на Деветосептемврийския преврат. След 1944 г. заема ръководни постове в структурите на БКП. В периода 1952 – 1957 г. е министър на земеделието.В периода 1954-1990 г. е народен представител. Няколко години е секретар (1957-1959 г., 1966-1971 г.) на ЦК на БКП; член е на Политбюро (1961-1988 г.). В периода 1959 – 1966 г. е зам.-председател, в периода 1971-1981 г. е председател на МС на НРБ. Председател на VIII и IX НС. През 1990 г. подава оставка. Член е на Висшия партиен съвет на БСП (от 1990 г.).Умира на 17 декември 1996 г. в София.На тази дата умират: \r\n2006 г.\r\nУмира Цветан Владовски (Чочо) – български певец и музикант.\r\nЦветан Владовски - Чочо е роден на 20 март 1956 г. в София. През 1974 г. е вокалист на първата формация \"Диана експрес\". Работи още с група \"Сребърните гривни\", както и със \"Синьобелите\". От 1979 г. до 1984 г. е вокал на \"Тангра\", след което работи самостоятелно.\r\nЧочо Владовски пее с Лили Иванова, с която създават и звукозаписно студио. Той продуцира и албума й \"Хазарт\".\r\nЦветан Владовски печели няколко награди “Златния Орфей”. Издава албумите: “Цветан Владовски” (1986 г.) и “ Богатство” (1996 г.).\r\nУмира на 50-годишна възраст след тежко боледуване.\r\n1906 г.\r\nУбит е Даме Груев, деец на македоно-одринското революционно движение.\r\nДамян (Даме) Йованов Груев е деец на македоно-одринското революционно движение. Роден е през месец януари 1871 г. в с. Смилево, Битолско. Учи в родното си село, след което продължава образованието си в Солунската българска мъжка гимназия \"Св. св. Кирил и Методий\" и Висшето училище в Белград. През 1889 г. постъпва във Висшето педагогическо училище в София (днес Софийски университет \"Св. Климент Охридски\"), но през 1891 г. е изключен от него и става учител в родния си край. През лятото на 1893 г. се премества в Солун, където работи като коректор в българската печатница на К. Самарджиев. По негова инициатива на 23 октомври същата година се полагат основите на Вътрешната македоно-одринска революционна организация (ВМОРО), на която става фактическият ръководител. Веднага след това разгръща активна дейност за изграждане на нейната мрежа в Щипско, Охридско, Битолско и др. краища на Македония. Голям успех за него е привличането в организацията на Гоце Делчев, който скоро след това се издига до всепризнат вожд на организацията. Дейността му не остава скрита за турските власти и през 1898 г. е интерниран в Битоля. През 1899–1900 г. е назначен от Екзархията за учител в българската гимназия в същия град, което му позволява да разгърне активна организационна дейност. През август 1900 г. отново е арестуван, а през пролетта на 1902 г. е заточен в крепостта Подрумкале, Мала Азия. Освободен през пролетта на 1903 г., незабавно се среща с Гоце Делчев и двамата полагат големи усилия за временно отлагане на насроченото от Солунския конгрес на ВМОРО въстание в Македония и за превръщането му от повсеместно в четническо. Понася тежко убийството на Гоце Делчев (април 1903 г.) и след неговата гибел поема изцяло върху себе си цялостната подготовка на въстанието. На Смилевския конгрес на Битолския революционен окръг (лятото на 1903 г.) е избран за член на Главния щаб на въстанието. Той определя и датата на избухването на Илинденско-Преображенското въстание (1903 г.). По време на въстанието участва в сражения с турските войски и търси съдействие от българското правителство за оказване на помощ на въстаниците. След неуспеха на въстанието не напуска Македония и продължава участието си в живота на ВМОРО. Председателства Прилепския подвижен конгрес на Битолския революционен окръг (1904 г.) и полага големи грижи за възстановяване и укрепване на организационната мрежа. На Рилския конгрес на ВМОРО (1905 г.) отново е избран за чл. на Централния комитет на организацията. През лятото на 1906 г. се завръща в Македония и с малка чета обхожда различните й краища. През дек. същата година попада на турска потеря край с. Русиново, Малешевско, и пада убит в завързалата се престрелка.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.10", "title": "Денят 10 декември в българската история"}
{"url": "http://www.focus-news.net/news/2017/12/10/2465784/afp-silnite-vetrove-koito-podsilvaha-prirodnite-pozhari-v-kaliforniya-zapochnaha-da-stihvat.html", "text": "Силните ветрове, които подсилваха природните пожари в американския щат Калифорния, започнаха да стихват, предаде AFP.\r\nСлед петдневна огнена обсада някои калифорнийци вече се завърнаха в домовете си, за да инспектират щетите. Стихията принуди стотици хиляди хора да се евакуират и унищожи над 850 сгради, включително мултимилионни имения. \r\nВластите съобщават за един смъртен случай, причинен от природните пожари, бушуващи на територията между райони северно от Лос Анжелис до областта на Сан Диего. \r\nПоривите на вятъра, достигащи скорост от 95 км в час, които подклаждаха огъня до събота, в неделя започнаха да стихват, но опасността остава заради сухото време.  Калина Жекова", "date": "2017.12.10", "title": "AFP: Силните ветрове, които подсилваха природните пожари в Калифорния, започнаха да стихват"}
{"url": "http://www.focus-news.net/news/2017/12/10/2465785/s-bogata-praznichna-programa-pleven-chestva-140-godini-ot-osvobozhdenieto-si-ot-tursko-robstvo.html", "text": "С богата празнична програма Плевен  чества 140 години от освобождението си от турско робство. На тържествата в Плевен ще присъстват президентът на Република България Румен Радев, вицепремиерът и министър на отбраната Красимир Каракачанов, министърът на правосъдието Цецка Цачева и министърът на транспорта, информационните технологии и съобщенията Ивайло Московски. Специално за честванията в града ще гостува руска делегация, водена от княз Никита Дмитриевич Ростовский, която е в България по покана на Румен Петков, член на Инициативния комитет за отбелязване на годишнината от освобождението на града. Освен руската делегация, събитията в Плевен ще уважи и посланикът на Руската федерация н. пр. Анатолий Макаров. \r\nПразничната програма ще започне в 08.30 ч., когато в  храм „Света Параскева“ Плевенският митрополит Игнатий, Западноевропейският митрополит Антоний и Ростовския и Новочеркаският митрополит Меркурий ще отслужат празнична света литургия. От 10.00 часа в зала „Плевен“ в сградата на Областната администрация на княз Никита Дмитреиевич Ростовский ще бъде връчен почетен знак на Министерство на отбраната. Князът ще получи отличието от вицепремиера и министър на отбраната Красимир Каракачанов, в присъствието на министрите Цецка Цачева и Ивайло Московски. От 11.00 ч. в параклис-мавзолей „Свети Георги Победоносец“  ще се проведе паметен ритуал по повод 140 години от Плевенската епопея. Там ще бъде отслужена и панихида за загиналите за освобождението на Плевен. Паметният ритуал  ще завърши с поднасяне на венци и цветя за загиналите. От 12.00 часа е предвиден празничен концерт-спектакъл „Плевен помни“. Той ще се проведе в Драматично-куклен театър „Иван Радоев“.  По програма след това руската делегация ще поднесе цветя на паметника на ген. Скобелев в Плевен. \r\nПредвидено е от 16.00 часа да се проведе кръгла маса по повод 140-ата годишнина от Плевенската епопея, в която активно участие ще вземе отново руската делегация, водена от княз Никита Дмитриевич Ростовский. Кулминация на честванията ще бъде от 18.00 часа, когато в града-герой ще пристигне държавният глава Румен Радев и ще се проведе тържествена заря-проверка на площад „Възржадене“. Очаква се руската делегация да подари на президента копие от руска бойна схема на разположението на войските от 19 август 1877 г.\r\nДеница КИТАНОВА", "date": "2017.12.10", "title": "С богата празнична програма Плевен  чества 140 години от освобождението си от турско робство"}
{"url": "http://www.focus-news.net/news/2017/12/10/2465786/api-vremenno-e-ogranicheno-dvizhenieto-na-tovarni-kamioni-nad-12-t-po-pat-i-5-ruse-veliko-tarnovo-v-posoka-veliko-tarnovo.html", "text": "Временно е ограничено движението на товарни камиони над 12 т по път I-5 Русе-Велико Търново в посока Велико Търново, поради затваряне на Прохода на Републиката вследствие на тежко ПТП, съобщиха от пресцентъра на Агенция \"Пътна инфраструктура\".", "date": "2017.12.10", "title": "АПИ: Временно е ограничено движението на товарни камиони над 12 т по път I-5 Русе-Велико Търново в посока Велико Търново"}
{"url": "http://www.focus-news.net/news/2017/12/10/2465787/nimh-v-16-oblasti-e-obyaven-zhalt-kod-za-silen-vyatar.html", "text": "В 16 области е обявен жълт код за силен вятър, сочи справка на сайта на Националния институт по метеорология и хидрология (НИМХ) към Българската академия на науките (БАН). Кодът е в сила за областите Видин, Монтана, Враца, Плевен, Велико Търново, Търговище, Русе, Разград, Силистра, Шумен, Добрич, Варна, Сливен, Стара Загора, Пловдив, Пазарджик. В тези области през деня ще духа силен вятър от запад-северозапад със средна скорост до 14-17 m/s и пориви до 24 m/s.\r\nПри жълтия код за силен вятър хората трябва да бъдат внимателни за летящи във въздуха предмети, като по тази причина са възможни локални нарушения на обичайните дейности на открито.", "date": "2017.12.10", "title": "НИМХ: В 16 области е обявен жълт код за силен вятър"}
{"url": "http://www.focus-news.net/news/2017/12/10/2465788/veliko-tarnovo-proektat-valshebstva-po-koleda-postavya-nachaloto-na-predstoyashtite-praznichni-sabitiya-v-grada.html", "text": "Проектът “Вълшебства по Коледа“ ще се състои в града днес. Това съобщиха от пресцентъра на Община Велико Търново. “Вълшебства по Коледа“ с чара и фокусите на Астор и с приказната музика на Ангел Заберски – син е синкретичен музикално-артистичен спектакъл за малки и големи, ще бъде представен в залата на МДТ „К. Кисимов“ във Велико Търново. Композиран и сътворен с много настроение и празнична предновогодишна емоция Маг номер едно Астор в компанията на Маестрото на музикалната картина ще наградят търновската публика с вълнуващо преживяване. Поводът е предстоящият новогодишен период на празнични събития. Проектът е изпълнен с чудеса приказен спектакъл-концерт, с много подаръци за малките в новогодишна атмосфера и ефекти, който да зарадва децата и техните родители ведно. Той представя чудесата по Коледа с Астор, които ще бъдат поднесени на фона на елегантните джазпиеси, изпълнени от септета на Маестро Заберски с много красота, мистика и традиционни музикални картини. Фокусите, разбира се, ще бъдат за всички възрасти. Астор не само ще влезе в ролята на Дядо Коледа, но и ще раздаде подаръци, така, както само той може да го направи - с тънкости и трикове, с фокуси, чудеса и магьосничество. В оглед на неговото световнопризнато творчество и уникалност като МАГ, имайки предвид и неговата възраст, публиката ще има уникалното удоволствие да се срещне с великия магьосник, надявам се, с удоволствие. Добрият старец е най-очакваният вълшебник в света на децата, а и на големите, така че ще разчитаме на гарантиран успех. \r\nАнгел Заберски - син е в ролята на композитор и диригент на септета, който ще създаде своеобразна музикална среда на сюжета и ще бъде диригент на спектакъла. Авторската музика ще бъде поднесена на живо. Предвидени са и образователни моменти за малки и големи - всичко това по посока сцената да възпитава подрастващото поколение. За малките музиката ще бъде подбрана целенасочено и тематично, като в творчеството на Ангел Заберски има и произведения не само в джаз, но и в класика, а също и пиеси за деца. \r\nСпектакълът съчетава две, дори и три поколения в една зала чрез синкретично живо и истинско изкуство, което днес все по-трудно се реализира, конкурирайки се с лесно произвежданите постпродукции без импровизация, без авторство и без сътворяване на живо, на сцена. \r\nЗа децата, както и за техните родители ще има чувал с подаръци. На сцената гостите ще видят смело превъплъщение на добрия старец, а зрителите в залата ще се почувстват приказно и ще останат наградени с най-доброто от портфолиото на най-великите артисти от българската сцена – музиканти и илюзионисти.\r\nЗа децата в неравностойно положение е подготвено и специално отношение.", "date": "2017.12.10", "title": "Велико Търново: Проектът “Вълшебства по Коледа“ поставя началото на предстоящите празнични събития в града"}
{"url": "http://www.focus-news.net/news/2017/12/10/2465789/reuters-ministarat-na-otbranata-na-izrael-se-nadyava-che-protestite-na-palestintsite-zapochvat-da-stihvat.html", "text": "Министърът на отбраната на Израел Адвигор Либерман изрази надежда, че идва краят на насилствените протести на палестинците срещу решението на президента на САЩ Доналд Тръмп да признае Ерусалим за столица на Израел, предаде Reuters. „Нашата надежда е, че обстановката ще се успокои и ще се върнем към нормалния живот без бунтове и без насилие“, каза Либерман. \r\nНасилие избухна в Газа за трети пореден ден в отговор на оповестеното в сряда решение на Тръмп, с което той преобърна поддържаната с десетилетия политика на Вашингтон спрямо Близкия изток. В събота при въздушни удари на израелската армия загинаха двама палестински бойци. Ударите бяха в отговор на няколко изстреляни от Ивицата Газа ракети, които паднаха в Израел в петък.  Калина Жекова", "date": "2017.12.10", "title": "Reuters: Министърът на отбраната на Израел се надява, че протестите на палестинците започват да стихват"}
{"url": "http://www.focus-news.net/news/2017/12/10/2465790/sofiya-vremenno-dvizhenieto-pri-km-34-na-am-trakiya-v-posoka-burgas-se-osashtestvyava-v-izprevarvashtata-i-avariynata-lenta.html", "text": "Временно движението при км 34 на АМ \"Тракия\" в посока Бургас се осъществява в изпреварващата и аварийната лента, поради катастрофирал тежкотоварен автомобил, съобщиха от пресцентъра на Агенция \"Пътна инфраструктура\".", "date": "2017.12.10", "title": "София: Временно движението при км 34 на АМ \"Тракия\" в посока Бургас се осъществява в изпреварващата и аварийната лента"}
{"url": "http://www.focus-news.net/news/2017/12/10/2465791/sofiya-vavezhda-se-vremenna-organizatsiya-na-dvizhenieto-po-bul-aleksandar-stamboliyski.html", "text": "Въвежда се временна организация на движението по бул. „Александър Стамболийски“ в София, съобщиха от пресцентъра на Столична община. От 8.30 до 17.30 часа се забраняват престоят и паркирането на превозни средства по дясната пътна лента от южната страна на бул. „Ал. Стамболийски“ между бул. „Кн. Мария Луиза“ и бул. „Хр. Ботев“.", "date": "2017.12.10", "title": "София: Въвежда се временна организация на движението по бул. „Александър Стамболийски“"}
{"url": "http://www.focus-news.net/news/2017/12/10/2465792/denyat-10-dekemvri-v-svetovnata-istoriya.html", "text": "2016 г.\r\nАтентатор се взривява до стадиона в квартал „Бешикташ“, Истанбул. Целта е автобус, пълен с полицаи. Загиват 38 души, ранените са 166.\r\n2014 г.\r\nСъд в Ланфан, Китай, осъжда бившия висш китайски политик Лиу Тиенан на доживотен затвор, след като е намерен за виновен по обвинение в корупция.\r\nПринцесата на Монако Шарлен, съпруга на принц Албер II, ражда близнаци, Жак и Габриела. Жак е наследникът на престола според законите за унаследяване на Монако.\r\nСписание Nature публикува изследвания на Унивеситета на Торонто, обявявайки откритието на нов клас стволови клетки, наречени F-class стволови клетки, които имат потенциала да са по-добри и по-безопасни за употреба в медицински изследвания.\r\n2013 г.\r\nДженеръл Мотърс за първи път в историята си се оглавява от жена. 51-годишната Мери Бара наследява председателя на борда и изпълнителния директор – Дан Ейкърсън. Встъпва в длъжност от 15 януари.\r\n2012 г.\r\nПрезидентът на Сао Томе и Принсипи Мануел Пинто да Коща назначава Габриел Арканжу да Коща за нов министър-председател на страната на мястото на Патрис Тровоаду, получил вот на недоверие от парламента.\r\nГубернаторът на щата Колорадо в САЩ легализира марихуаната.\r\n2011 г.\r\nМинистър председател на Перу става министърът на вътрешните работи Оскар Валдес.\r\nВ десетки градове на Русия се провеждат митинги на опозицията за честни избори. В Москва митингът се състои на „Болотная площадь“ от 14 до 18 часа. Много опозиционни партии и общественици призовават за участие в митингите. Още на 6 декември специални части на руското вътрешно министерство са изпратени в Москва, за да гарантират сигурността.\r\n1999 г.\r\nРусия обявява прекратяване на доставките от природен газ и електроенергия за Украйна.\r\nВ писмо до руското правителство един от чеченските военни лидери – Салман Радуев предлага срещу един милион щатски долара да предаде на Русия Шамил Басаев и да изведе чеченските воини от Чечня.\r\n1991 г.\r\nНа референдум в областта Нагорни Карабах, намираща се между Армения и Азербайджан болшинството от населението гласува за създаването на Нагорно-Карабахска република.\r\nРеферендумът за независимост е проведен поради военния конфликт между Армения и Азербайджан за областта, избухнал по-рано същата година.\r\n1990 г.\r\nЗапочва излъчване първото в Русия независимо радио – “Радио Русия”.\r\n1983 г.\r\nНовозеландски отбор от двадесет души подобрява световен плувен рекорд – за едно денонощие преплават 182,5 км.\r\n1981 г.\r\nВ САЩ е установена мистериозна смъртоносна болест с признаци на епидемия сред хомосексуалистите.\r\nНеизвестната до този момент болест се състои от две отделни заболявания – форма на пневмония и кожен рак, открити сред 180 пациенти в 15 щата от юли същата година. До този момент заразата е отнела 75 живота. 92% от откритите до тогава заразени са мъже хомосексуалисти. Констатиран е един смъртен случай със същите симптоми и в Лондон.\r\nИзследвания, проведени от научноизследователски звена в САЩ констатират, че причина за горепосочените симптоми е изключително силно отслабена имунна дейност.\r\nДве години по-късно – 1983 г. заразата, наречена Синдром на придобитата имунна недостатъчност (СПИН) е засегнала 4000 души в САЩ, не само хомосексуалисти и не само мъже. Болестта е открита и сред наркомани и болни, на които е преливана кръв. В същата година е открит и е изолиран вирусът причиняващ болестта, който е наречен Вирус на човешката имуннонедостатъчност – Human Immunodeficiency Virus (HIV).\r\n1964 г.\r\nНа Жан-Пол Сартр е присъдена Нобеловата награда за литература, но той отказва да я приеме, тъй като е пацифист и не приема откритието на А. Нобел. Жан-Пол Сартр е френски писател, публицист, философ, създател на атеистичния екзистенциализъм и на театъра на ситуациите. Учи в парижкия лицей “Ла Рошел”, следва в “Екол Нормал Супериор”, защитава аспирантура в Сорбоната. Преподава философия в Хавър. Идеологическите му настроения са опит за съвместяване на либералната демокрация с левия радикализъм. Участва във френската Съпротива (1941-1944 г.). Скъсва окончателно с Комунистическата партия през 1956 г. През 1968 г. застава на страната на бунтуващите се младежи. Жан-Пол Сартр е автор на философските трудове: “Въображението”, “Ескизи към теория на емоциите”, “Въображаемото”, “Битие и нищо”; на романите и разказите: “Погнусата”, “Стената”, “Пътищата на свободата” и др.; есетата “Екзистенциализъм и хуманизъм”, “Ситуации”, “Разговори за политиката”. Той пише още литературни биографии, сред които са “Идолът на семейството”, “Бодлер”, “Сен Жьоне, комедиант и мъченик”, както и пиеси- “Мухи”, “При закрити врати”, “Почтената проститутка”, “Мъртъвци без гроб”, “Мръсни ръце”, “Дяволът и дядо Господ”, “Затворниците от Алтона”, “Некрасов”.\r\n1950 г. \r\nЗа първи път ООН обявява този ден за Ден на човешките права.\r\n1948 г.\r\nВ Сеул се подписва споразумение за оказване на помощ на Южна Корея от страна на САЩ.\r\nПриета е Декларацията за правата на човека.\r\nВсеобщата декларация за правата на човека е основен документ, отнасящ се до човешките права и тяхната международна защита. Приет е от Общото събрание на ООН на 10 Декември 1948 г. Принципите на Всеобщата декларация за правата на човека са разработени и конкретизирани основно в 2 пакта: Международен пакт за икономическите, социалните и културните права и Международен пакт за гражданските и политически права, приети през 1966 г. и влезли в сила през 1976 г.\r\n1947 г.\r\nVІ Велико Народно събрание отново избира Георги Димитров за министър-председател и му възлага да състави четвъртото по ред правителство на Отечествения фронт.\r\nГеорги Михайлов Димитров е български политически деец, един от ръководителите на международното комунистическо движение. Роден на 18 юни 1882 г. в с. Ковачевци, Радомирско. Член е на БРСДП от 1902 г., а от 1909 г. е член на ЦК. От 1919 г. е член на БКП. Един от ръководителите на Септемврийския селски бунт 1923 г. (емигриран след потушаването му). Георги Димитров е обвиняем в Лайпцигския процес през 1933 г. по повод подпалването на Райхстага. От 1934 г. до 1945 г. е в СССР. Инициатор е за създаването на Отечествен фронт в България (юли, 1942 г.) и негов ръководител. Между 1937 г. и 1945 г. е депутат във ВС на СССР, а от 1946 г. е министър-председател на България. От 1948 г. Георги Димитров е генерален секретар на ЦК на БКП. Умира на 2 юли 1949 г. в Борвиха, близо до Москва. След смъртта му е поставен в мавзолей в София. През юли 1990 г. мавзолея е разрушен и той е препогребан в Софийските централни гробища.\r\n1945 г.\r\nСАЩ дават съгласието си за изграждане в Ню Йорк на централата на ООН.\r\n1944 г.\r\nВ Москва е подписан съветско-френски договор за сътрудничество.\r\n1941 г.\r\nВ хода на Втората световна война в Южнокитайско море японската авиация унищожава два британски кораба, загиват почти 800 моряци.\r\nПо време на Втората световна война Японските войски завладяват остров Гуам.\r\nГуам е остров в западната част на Тихия океан, най-големият от групата на Марианските острови; територия е на САЩ. Площта на острова е 535 кв. км., а броят на населението е 106 000 жители, от които около 20 000 американци. Официален език е английски.\r\nПо време на II св. война е окупиран от Япония (1941-1944 г.). След II св. война е база на флота и ВВС на САЩ в Тихия океан. Има няколко големи военни бази на САЩ: Апра, Агания, Андерсън.\r\n1921 г.\r\nВ Русия са върнати на собствениците им частните предприятия с численост на работниците до десет души, които са били национализирани.\r\n1901 г.\r\nВръчени са първите Нобелови награди. Техни носители стават физикът Вилхелм Рьонтген (Германия), химикът Якоб Вант-Гоф (Холандия), микробиологът Емил Беринг (Германия), писателят Франсуа Сюли-Прюдом (Франция), а наградата за мир си поделят французинът Фредерик Паси и швейцарецът Жан Анри Дюнан.\r\nНобеловите награди са ежегодни международни награди за физика, химия, физиология и медицина, литература, икономика и за принос към движението за мир. Според завещанието на Алфред Нобел приходите от продажбата на имуществото му трябва да се разделят на 5 равни части. Условието му е да се награждават само приживе, хора с най-голям принос към човечеството. На 29 юни 1900 г. се учредява Нобеловата фондация с 4 институции: Кралска шведска академия на науките, Кралски каролински медико-хирургичен институт в Стокхолм, Шведска академия в Стокхолм и Нобеловия комитет в Осло. Към тях се създават Нобелови институти, които подпомагат издирването, проучването и избирането на кандидатите. Най-много трима души могат да поделят Нобелова награда. Документите, събрани с подбора на кандидатите се засекретяват за 50 години. Обявяването на лауреатите е на 21 октомври – рождения ден на Алфред Нобел. Официалното връчване е на 10 декември, денят на неговата смърт. Нобеловата награда се състои от Нобелов златен медал, Нобелов диплом и чек. Първите наградени (1901 г.) са получили по 150 хил. шведски крони ($42 хил.), през 2004 г. чекът е около 1 млн. и 400 хил. щатски долара.\r\n1898 г.\r\nСъгласно договор между САЩ и Испания Куба става независима от Испания.\r\n1868 г.\r\nВлиза в действие първият в света уличен светофар, издигнат недалеч от площада на парламента в Лондон.\r\n1857 г.\r\nФранция официално обявява намерението си да помогне на кралство Пиемонт във Австро-итало-френската война (1859 г.).\r\nАвстро-итало-френската война (1859 г.) е война на кралство Пиемонт и Франция срещу Австрия. Пиемонт води национално- освободителна война за обединение на Италия; Франция се стреми да отслаби позициите на Австрия в района, да укрепи позициите си в Северна Италия и да присъедини към територията си Савоя и Ница. Австрия иска да попречи на образуването на единна италианска държава. В сраженията при Маджента и Солферино пиемонтско-френските войски разбиват австрийската армия. Според Цюрихския договор (1859 г.) Австрия предава Ломбардия на Пиемонт, а Франция съгласно Торинския договор (1860 г.) получава Савоя и Ница, принадлежащи дотогава на Пиемонт.\r\n1848 г.\r\nВъв Франция се провеждат президентски избори, които са спечелени от кандидата на монархистите Луи Наполеон Бонапарт (племенник на Наполеон I).\r\nПрез 1848 г. във Франция избухва буржоазнодемократична революция, която унищожава монархията в страната и довежда до създаването на Втората република. Скоро след началото на революцията монархическото управление е свалено, във Франция се провеждат парламентарни избори, спечелени от републиканците, приета е конституция и са проведени президентски избори.\r\n1845 г.\r\nПървите пневматични гуми са патентовани от английския инженер Робърт Томпсън.\r\n1817 г.\r\nМисисипи става двадесетият щат на САЩ.\r\n1799 г.\r\nФранция става първата страна в света, която въвежда метричната система. Тя представлява система единици, основана на метъра и килограма. Съдържа десетични кратни и дробни единици. Съвременната й форма е Международната система единици.\r\n1768 г.\r\nВ Англия е основана Кралската академия на науките.\r\n1520 г.\r\nМартин Лутер публично изгаря папската була, с която е обявено отлъчването му от Църквата.\r\nМартин Лутер е германски философ, теолог, родоначалник на Реформацията в Германия, основател на протестантизма (лутеранството). Роден е на 10 ноември 1483 г. От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните трудове на Лутер имат голямо значение за развитието на литературния немски език и немската литература. Автор е на \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др.Умира на 18 февруари 1546 г. в Айслебен, Саксония.На тази са родени:\r\n1830 г.\r\nРодена е Емили Елизабет Дикинсън – американска поетеса, публикува приживе анонимно само 8 от 2 000 стихотворения. Първата й посмъртно издадена книга е \"Стихотворения\" (1890 г). Умира на 15 май 1886 г.На тази дата умират:\r\n2008 г.\r\nУмира Албин Планинц – югославски и словенски шахматист, гросмайстор, роден през 1972 г. Считан е за един от най-добрите словенски шахматисти за всички времена, наред с Милан Видмар, Вася Пирц и Бруно Парма.\r\n2006 г.\r\nНа 91-годишна възраст умира бившият чилийски диктатор Аугусто Пиночет.\r\nГенерал Аугусто Пиночет е лидер на военната хунта, която управлява Чили от 1973 до 1990 г., като идването му на власт става след преврат, довел до свалянето президента Салвадор Алиенде. Пиночет е роден на 25 ноември 1915 г. във Валпарисо в семейството на бретонски имигранти. Завършва военно училище през 1937 г.\r\nЗавзема властта чрез преврата от 11 септември 1973 г., като сваля демократично избрания президент социалист Салвадор Алиенде, за когото се смята, че се е самоубил малко преди да бъде арестуван от привържениците на Пиночет.\r\nСлед преврата властта е поета от военна хунта, в която членуват главнокомандващите отделни родове войски и полицията. Пиночет бързо консолидира политическата власт в свои ръце, като първоначално се обявява за председател на хунтата, а по-късно на 27 юни 1974 г. бива провъзгласен за президент.\r\nЗа разлика от повечето други държави в Южна Америка, преди преврата Чили има дълга история на демократично управление, като намесата на армията в политиката е ограничена.\r\n1896 г.\r\nУмира Алфред Бернхард Нобел - шведски химик, изобретател. Собственик на повече от 300 патента в областта на синтеза и производството на взривни вещества.\r\nАлфред Нобел е роден на 21 октомври 1833 г. в Упсала. Завършва Химическия факултет на Санктпетербургския университет. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит. През 1887 г. създава бездимния нитроглицеринов барут, наречен балистит. През 1868 г. заедно с баща си получава златния медал \"Летерстед\" на шведската Академия на науките за използването на нитроглицерина и откриването на динамита. През 1896 г. патентова откритието си \"бездимен барут\". Депозира в различни държави ок. 350 сертификата, представящи 150 изобретения. Оставя непубликувани новела, роман, а една трагедия публикува в Париж (1895 г.).\r\nАлфред Нобел е член на Кралската шведската академия на науките (1884 г.), на Лондонското кралско дружество и на Дружеството на инж. в Париж. От 1880 г. е рицар на Нордстейерне орден; почетен доктор по философия на университета в Упсала (1893 г.); кавалер на Почетния легион. Умира от мозъчен инсулт в Италия. След няколко дни близките му откриват документ, с който дарява 1,5 млрд. долара (33 млн. швед. крони) за международен награден фонд за висши научни постижения.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.10", "title": "Денят 10 декември в световната история"}
{"url": "http://www.focus-news.net/news/2017/12/10/2465793/bbc-pobeditelyat-v-evroviziya-se-vazstanovyava-sled-transplantatsiya-na-sartse.html", "text": "Победителят в конкурса „Евровизия“ за 2017 г., португалецът Салвадор Сорбал се възстановява след трансплантация на сърце, предаде BBC. \r\nХирурзите в болница Санта Круз в Лисабон оповестиха, че операцията е минала успешно и състоянието на 27-годишния певец е задоволително. От там посочват, че възстановяването ще отнеме време, но след това той ще може да води нормален живот. \r\nСобрал, който страда от сърдечно заболяване, спечели тазгодишния музикален конкурс с песента Amar Pelos Dois (Любов и за двама ни). \r\nТова е първият път, в който Португалия печели конкурса.  Калина Жекова", "date": "2017.12.10", "title": "BBC: Победителят в „Евровизия“ се възстановява след трансплантация на сърце"}
{"url": "http://www.focus-news.net/news/2017/12/10/2465794/bdzh-vliza-v-sila-noviyat-grafik-za-dvizhenie-na-vlakovete.html", "text": "Влиза в сила новият график за движение на влаковете на „БДЖ - Пътнически превози“ ЕООД. Това съобщиха от пресцентъра на БДЖ. В повечето региони на страната се запазва досега действащият график за движение.\r\nПри изготвянето на новата транспортна схема, Националният железопътен превозвач всяка година съгласува движението на бързите и пътническите влакове с областните и общинските администрации по места. Това се прави с цел подобряване на транспортното обслужване на населението, затова и голяма част от направените промени в новия график за движение на влаковете са съобразени с постъпили предложения тяхна страна. Друга част от промените са свързани с обосновани искания на редовни клиенти, а трети – с повишаване рентабилността на превозите и ефективното използване на наличния подвижен състав. \r\nПрез следващата година ще се запази обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 583 влака, от които: 18 международни бързи влака (като 4 от тях ще се движат само през летния сезон), 77 бързи влака (три, от които ще се движат само в работни дни), 143 пътнически влака и 345 крайградски пътнически влака.\r\nПредвидено е движението на влаковете в участъците с най-голям брой пътници в работните дни да се осъществява на по-чести интервали. В сутрешните часове влаковете по направлението Перник - София ще се движат на интервал от 20 минути, а в следобедните часове и вечер на интервал от 40 минути. \r\nЗа направлението Лакатник - Своге - София в сутрешните часове влаковете ще се движат на интервал от 30 минути, а вечер в обратното направление движението ще се осъществява на всеки 60 минути.\r\nВ участъка Пловдив - Асеновград ще бъде запазено досега действащото разписание и движение на влаковете на интервал от 60 минути. \r\nС влизането в сила на новото разписание се запазва ежедневното движение на директния международен влак от Истанбул за София, както и международната връзка София-Крайова, която се осъществява със сутрешния влак София-Видин и обедния Видин-София. \r\nПрез летния сезон, вкл. месеците от юни до октомври, се планира да се запази движението на сезонния влак Солун - София - Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин. \r\nЗа пътуващите по направлението София - Букурещ директните вагони ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ - Русе - Букурещ. \r\nПо направлението София-Белград придвижването с директния влак ще се осъществява само в периода от 15 юни 2018 г. до 17 септември 2018 г.\r\nВ графика са взети предвид и планираните по-мащабни ремонти по железопътната инфраструктура. С оглед при стартирането им, корекциите в маршрутите и разписанията на влаковете да са минимални. Например за участъка Пловдив-Стара Загора, предвид очакваните ремонти са разработени разписания на влаковете по алтернативни маршрути през гара Димитровград. Това е направено, за да бъдат избегнати бъдещи изменения в разписанието на влаковете, движещи се по вече ремонтираният участък Пловдив-Димитровград-Свиленград.\r\nПри разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитет на подвижния състав.\r\nПодробна информация за новия график за движение на влаковете клиентите на „БДЖ - Пътнически превози“ ЕООД могат да получат от служителите на гишета „Информация” и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg.", "date": "2017.12.10", "title": "БДЖ: Влиза в сила новият график за движение на влаковете"}
{"url": "http://www.focus-news.net/news/2017/12/10/2465795/plovdiv-10-12-sm-e-snezhnata-pokrivka-v-rayona-na-prohoda-troyan-karnare.html", "text": "Проходът Троян-Кърнаре е затворен за движение на моторни превозни средства над 12 тона. Това съобщи за Радио „Фокус“ – Пловдив дежурният в Областно пътно управление-Пловдив.  Ограничението е въведено около 04.00 часа тази сутрин, заради обилен снеговалеж. Към момента снежната покривка в района е около 10-12 см. Екипи почистват и обработват срещу заледяване. Призовават се водачите да шофират с повишено внимание, съобразена скорост и с подготвени за зимни условия автомобили.\r\nПътните настилки в останалата част от областта са мокри, заради валежи от дъжд, но нормално проходими. По усойните и планински райони са обработени срещу заледяване. Заради валежите от дъжд през последната нощ има завишена опасност от образуването на свлачища по отсечките Бачково-Нареченски бани, Югово-Лъки и Кричим-Девин.\r\nТрафикът по основните пътни артерии в Пловдивска област се извършва с нормална интензивност и без затруднения.\r\nДвижението на територията на град Пловдив също се осъществява нормално.\r\nТони МИХАЙЛОВ", "date": "2017.12.10", "title": "Пловдив: 10-12 см е снежната покривка в района на прохода Троян-Кърнаре"}
{"url": "http://www.focus-news.net/news/2017/12/10/2465796/rumen-petkov-plevenchani-sme-gordi-i-se-spravyame-sami-mnogo-pati-sme-chestvali-praznitsite-si-vapreki-pravitelstvata-i-nezavisimo-ot-rezhima.html", "text": "Плевенчани сме горди и се справяме сами – много пъти сме чествали своите празници, въпреки правителствата и независимо от режима. Това каза в интервю за Агенция „Фокус“. Румен Петков, член на Инициативния комитет по отбелязване на 140-ата годишнина от Плевенската епопея. Във връзка с това как ще бъде отбелязан празникът, Петков заяви: „Основната идея на кмета на Плевен Георг Спартански и на Инициативния комитет, когато се обърнахме към правителството да подкрепи финансово Плевен, бяха военните паметници. За съжаление правителството реагира много късно, но по никой начин не помрачи атмосферата в града. Това е за сметка на правителството. Не можеш да се правиш, че не виждаш такива значими дати в своята история и същевременно със зоологически ентусиазъм да обявяваш, че даваш 1 млн. лв. на един спортен клуб\". \"Разбира се, аз съм човек, милеещ за спорта, но съм човек, който си дава сметка, че ако ние не уважаваме историята си, утре няма да имаме и спорт“, коментира той. Румен Петков поясни, че кметът на Плевен Георг Спартански с голям размах и с помощта на бивши кметове, народни представители и членове на Инициативния комитет, е успял да вдъхне на града усещане за значимост, което цял свят е видял преди 140 години. „1934 година, когато се открива паметникът на свободата при Шипка, в словото си тогавашният цар казва: „…и пред учудените погледи на света, тук засия славата на българското оръжие, възкръснало след пет века“. Това са неща, които през вековете минават и се носят, но с помощта на акад. Светлин Русев и на други колеги привлякохме повече от 200 деца от Плевен и от различни краища на България в един великолепен конкурс за рисунка, песничка и есе. Направихме специален пощенски плик и пощенска картичка, които са адресирани към трите юбилея и те бяха посрещнати с огромна радост и интерес, когато ги валидирахме в Плевен. В града се създаде атмосфера на празник, на тържество, на силата на плевенския и българския дух“, каза Петков.\r\nДеница КИТАНОВА", "date": "2017.12.10", "title": "Румен Петков: Плевенчани сме горди и се справяме сами – много пъти сме чествали празниците си, въпреки правителствата и независимо от режима"}
{"url": "http://www.focus-news.net/news/2017/12/10/2465797/kyustendil-patnite-nastilki-v-regiona-sa-mokri-i-hlazgavi-a-vav-visokoplaninskite-rayoni-zasnezheni-i-obraboteni.html", "text": "Проходими при зимни условия са пътищата в региона, пътните настилки са мокри и хлъзгави. Това съобщи за Радио  „Фокус” – Кюстендил дежурният в Областно пътно управление – Кюстендил. По думите му тази нощ в региона е превалял сняг. В равнината част пътните настилки са мокри и хлъзгави, а във високопланинските райони – заснежени и обработени. Няма въведени ограничения за движението на моторни превозни средства по пътищата в областта заради метеорологичната обстановка. Водачите на автомобили трябва да се движат с повишено внимание и със скорост, съобразена с пътната обстановка.\r\nВенцеслав ИЛЧЕВ", "date": "2017.12.10", "title": "Кюстендил: Пътните настилки в региона са мокри и хлъзгави, а във високопланинските райони – заснежени и обработени"}
{"url": "http://www.focus-news.net/news/2017/12/10/2465798/vremenno-zatvoren-za-dvizhenie-e-prohodat-na-republikata-zaradi-tezhak-paten-intsident.html", "text": "Временно затворен за движение е Проходът на Републиката. Причината е тежък пътен инцидент, станал в района село Пчелиново, Старозагорска област, съобщи за Радио „Фокус“ – Велико Търново говорителят на Областна дирекция на МВР Марияна Христова. Към момента са въведени обходни маршрути – леките автомобили се пренасочват през прохода Шипка, а тежкотоварните изчакват. \r\nЛуиза ТРАНЧЕВА", "date": "2017.12.10", "title": "Временно затворен за движение е Проходът на Републиката заради тежък пътен инцидент"}
{"url": "http://www.focus-news.net/news/2017/12/10/2465799/abc-news-snezhnata-burya-koyato-premina-prez-dalbokiya-yug-na-sasht-se-nasochva-na-sever.html", "text": "Снежната буря, която премина през Дълбокия юг на САЩ и затрупа части от Северна Каролина и Вирджиния, се насочва на север, като затрудни трафика и прекъсна електроснабдяването на хиляди домакинства, предаде ABC News. \r\nСиноптиците предупреждават за опасност от поледици. \r\nВ събота на места в Минесота натрупа покривка от 35 см, в Северна Каролина покривката достигаше 30 см. В северозападните части на Джорджия паднаха 25 см снеговалежи. 18 см сняг е натрупал в Алабама и Мисисипи. \r\nАварийни екипи успяха да възстановят електроподаването към 37 000 домакинства в Северна Каролина, но 2000 домове остават без ток. \r\nНад 334 000 домакинства са натъмно в Джорджия, Алабама, Мисисипи и Луизиана.  \r\nВластите във Вирджиния пък съобщават за стотици пътни инциденти, причинени от поледиците. \r\nНа международното летище в Атланта в петък и събота бяха отменени 1600 полета.  Калина Жекова", "date": "2017.12.10", "title": "ABC News: Снежната буря, която премина през Дълбокия юг на САЩ, се насочва на север"}
{"url": "http://www.focus-news.net/news/2017/12/10/2465800/blagoevgrad-teatar-za-bebeta-shte-bade-predstaven-za-parvi-pat-v-grada.html", "text": "Театър за бебета ще бъде представен за първи път в Благоевград, съобщиха от пресцентъра на общината.  С постановката „Ту тук, ту там“ най-малките зрители и техните родители ще имат възможност да бъдат част от Коледната програма на община Благоевград. Представлението ще бъде на 12 декември /вторник/ от 16:30 часа и на 13 декември /сряда/ от 11:00 часа. „Ту тук, ту там“ е постановка за деца от 0 до 4 години, която е изпълнена с много цветове, музика и движения. Представлението ще ангажира вниманието на малките зрители, като ще ги забавлява с игра на кубчета и различни фигури. Този вид представления са се доказали като изключително успешни.", "date": "2017.12.10", "title": "Благоевград: Театър за бебета ще бъде представен за първи път в града"}
{"url": "http://www.focus-news.net/news/2017/12/10/2465801/plovdiv-74-godishen-mazh-e-zaginal-sled-kato-e-blasnat-ot-avtomobil-na-patya-mezhdu-selata-benkovski-i-voysil.html", "text": "74-годишен мъж е загинал, след като е бил блъснат от автомобил на пътя между селата Бенковски и Войсил. Това съобщи за Радио „Фокус“ – Пловдив говорителят на Областната дирекция на МВР. Инцидентът е станал около 19.00 часа снощи. Според подадената информация, лек автомобил „Фолксваген“, с 41-годишен водач от Съединение, е блъснал 74-годишния пешеходец от Стамболийски, който е загинал. Шофьорът на колата е тестван за употреба на алкохол и наркотични вещества, резултатите са отрицателни. Наложена му е 24-часова полицейска мярка за задържане. Причините за инцидента се изясняват, уведомена е прокуратурата.\r\nТони МИХАЙЛОВ", "date": "2017.12.10", "title": "Пловдив: 74-годишен мъж е загинал, след като е блъснат от автомобил на пътя между селата Бенковски и Войсил"}
{"url": "http://www.focus-news.net/news/2017/12/10/2465802/opu-gabrovo-do-50-metra-e-namalena-vidimostta-v-prohoda-shipka-poradi-magla.html", "text": "До 50 метра е намалена видимостта в прохода Шипка, поради мъгла. Пътната настилка в региона е мокра, на места - заснежена и обработена, съобщиха за Радио „Фокус” – Велико Търново от  Областно пътно управление (ОПУ)-Габрово. В останалата част от Габровска област видимостта е нормална. Пътищата са предимно мокри, обработени и опесъчени.\r\nВ региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над р. Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението на автомобили над 3.5 тона по пътя между Габрово и село Стомонеците. Причината е срутена конзола на мост при км 4+375. Пътят е сигнализиран със знаци. Срокът за приключване на ремонтите е  31 декември.\r\nЛуиза ТРАНЧЕВА", "date": "2017.12.10", "title": "ОПУ-Габрово: До 50 метра е намалена видимостта в прохода Шипка поради мъгла"}
{"url": "http://www.focus-news.net/news/2017/12/10/2465803/stara-zagora-dva-tir-a-sa-katastrofirali-pri-prohoda-na-republikata-v-rayona-selo-pchelinovo.html", "text": "Два ТИР-а са катастрофирали при Прохода на Републиката, в района село Пчелиново. Това съобщиха за Агенция „Фокус“ от ОДМВР -Стара Загора. Два ТИР-а са катастрофирали  в района село Пчелиново. В момента Прохода на Републиката е затворен за движение, тъй като пътят се разчиства. От ОДМВР все още не уточняват дали има пострадали.", "date": "2017.12.10", "title": "Стара Загора: Два ТИР-а са катастрофирали при Прохода на Републиката, в района село Пчелиново"}
{"url": "http://www.focus-news.net/news/2017/12/10/2465804/plovdiv-17-godishno-momche-e-v-tezhko-sastoyanie-sled-kato-lek-avtomobil-se-e-preobarnal-na-patya-mezhdu-selata-cherven-i-gornoslav.html", "text": "17-годишно момче е в тежко състояние след пътен инцидент на пътя между селата Червен и Горнослав. Това съобщи за Радио „Фокус“ – Пловдив говорителят на Областната дирекция на МВР. Около 22.30 часа снощи е получен сигнал за обърнат по таван лек автомобил „Опел“ извън пътното платно между двете населени места. В автомобила са пътували 18-годишната шофьорка с тримесечен стаж, 17-годишен пътник на предната седалка и две момичета, на 16 и 12 години. В тежко състояние е момчето. Останалите са под лекарско наблюдение, без сериозни травми. Няма данни за употреба на алкохол и наркотични вещества.\r\nТони МИХАЙЛОВ", "date": "2017.12.10", "title": "Пловдив: 17-годишно момче е в тежко състояние, след като лек автомобил се е преобърнал на пътя между селата Червен и Горнослав"}
{"url": "http://www.focus-news.net/news/2017/12/10/2465805/pss-dobri-sa-usloviyata-za-turizam-v-niskite-chasti-na-planinite-vav-visokite-ima-magla-i-uraganni-vetrove.html", "text": "Добри са условията за туризъм в ниските части на планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите в планините са от минус 1 до минус 10 градуса. Във високите части на планините има мъгла с ураганни ветрове, особено в Стара планина. Спасителите препоръчват на туристите да се движат в ниските части на планините. Лифтовите съоръжения не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.10", "title": "ПСС: Добри са условията за туризъм в ниските части на планините, във високите има мъгла и ураганни ветрове"}
{"url": "http://www.focus-news.net/news/2017/12/10/2465806/bbc-unishtozhitelnite-prirodni-pozhari-prichineni-ot-klimatichnite-promeni-sa-novata-norma-kaza-gubernatorat-na-kaliforniya.html", "text": "Унищожителните природни пожари, причинени от климатичните промени, са новата норма, заяви губернаторът на Калифорния Джери Браун, цитиран от BBC. По думите му, мащабните пожари, като бушуващите в южните райони на Калифорния през последните дни, ще зачестят и може да се случват веднъж годишно. „В този щат се сблъскваме с новите реалности“, каза Браун след оглед в някои от опустошените райони в окръг Вентура, северно от Лос Анжелис. \r\nДемократът Браун атакува позицията на Белия дом за климатичните промени, като заяви: \"Пожарите тук застрашават живота на хората, тяхната собственост и цели квартали, и костват милиарди долари. На фона на климатичните промени някои учени казват, че Южна Калифорния буквално изгаря\".  Калина Жекова", "date": "2017.12.10", "title": "BBC: Унищожителните природни пожари, причинени от климатичните промени, са новата норма, каза губернаторът на Калифорния"}
{"url": "http://www.focus-news.net/news/2017/12/10/2465807/nimh-8-sm-e-snezhnata-pokrivka-v-sofiya-nay-intenzivni-prez-noshtta-sa-bili-valezhite-v-stolitsata-v-sliven-na-nos-emine-i-na-cherni-vrah.html", "text": "8 см. е снежната покривка в София, най-интензивни през нощта са били валежите в Сливен – 13 л/кв. м., и на нос Емине, на Черни връх и в столицата, където са отчетени 10 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) при Българската академия на науките (БАН). През нощта снежна покривка е натрупала в Северна България, като най-значителна е във Велико Търново – 4 см.\r\nЦветилена СИМЕОНОВА", "date": "2017.12.10", "title": "НИМХ: 8 см. е снежната покривка в София, най-интензивни през нощта са били валежите в столицата, в Сливен, на нос Емине и на Черни връх"}
{"url": "http://www.focus-news.net/news/2017/12/10/2465808/kyustendil-koleden-turnir-po-shahmat-shte-se-provede-v-obedineniya-detski-kompleks-v-grada.html", "text": "Коледен турнир по шахмат ще се проведе в Обединен детски комплекс – Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Коледният турнир, който е традиционен и ще започне от 09.30 часа, ще участват млади шахматисти от кюстендилските училища. Състезанието ще се проведе в 5 кръга по швейцарска система, а след изиграване на всички партии, ще бъдат определени и победителите. „За участниците в турнира са подсигурени награди и грамоти”, каза Бойко Малинов. В състезанието по шахмат могат да участват деца от 5 до 18 години.\r\nВенцеслав ИЛЧЕВ", "date": "2017.12.10", "title": "Кюстендил: Коледен турнир по шахмат ще се проведе в Обединения детски комплекс в града"}
{"url": "http://www.focus-news.net/news/2017/12/10/2465809/s-praznichna-sveta-liturgiya-v-pleven-zapochnaha-chestvaniyata-po-povod-140-ata-godina-ot-osvobozhdenieto-na-grada.html", "text": "С празнична света литургия в храм \"Св. Параскева\" в Плевен започнаха честванията по повод 140-ата година от освобождението на града, предаде репортер на Агенция \"Фокус\". Литургията отслужиха Плевенският митрополит Игнатий, Западноевропейският митрополит Антоний и Ростовския и Новочеркаският митрополит Меркурий. На събитието присъстваха кметът на Плевен Георг Спартански, Румен Петков, член на Инициативния комитет за отбелязване на 140 години Плевенска епопея, делегацията на руската историческа общност, начело с княз Никита Дмитриевич Ростовский, посланикът на Руската федерация в България н. пр. Анатолий Макаров и десетки граждани. \r\nДеница КИТАНОВА", "date": "2017.12.10", "title": "С празнична света литургия в Плевен започнаха честванията по повод 140-ата година от освобождението на града"}
{"url": "http://www.focus-news.net/news/2017/12/10/2465810/yuriy-petrov-ran-vazpriemame-rusko-turskata-voyna-kato-bratska-pomosht-v-imeto-na-interesite-na-slavyanskiya-narod-na-balgariya.html", "text": "Както в съветско време, така и сега възприемаме Руско-турската война като братска помощ и в името на интересите на славянския народ на България. Това каза в интервю за Агенция „Фокус“ Юрий Петров, директор на Института за руска история при Руската академия на науките и ръководител на руската делегация на Руското историческо общество в България. „Тази война, която ние наричаме Руско-турската война, е също прочута в Русия като война за освобождаване на България. Тази война беше изключително безкористна. Нямало е никакви специални имперски интереси“, заяви той. „Всеки ученик в училищата ни знае думи като Шипка, Плевен и други“, посочи Юрий Петров и допълни, че в центъра на Москва има паметник на героите от Плевен. „Това е много хубав паметник и ние го запазваме, както запазваме памет за тези събития. Ние помним приноса ни в съвместната ни с българите борба по време на Втората световна война“, каза още той.\r\nДеница КИТАНОВА", "date": "2017.12.10", "title": "Юрий Петров, РАН: Възприемаме Руско-турската война като братска помощ в името на интересите на славянския народ на България"}
{"url": "http://www.focus-news.net/news/2017/12/10/2465811/afp-prokurorite-na-oon-shte-obzhalvat-opravdatelnata-prisada-sreshtu-srabskiya-ultranatsionalist-voislav-sheshel.html", "text": "Прокурорите на ООН ще обжалват оправдателната присъда срещу сръбския ултранационалист Воислав Шешел, който миналата година бе намерен за невинен за военни престъпления по време на балканските конфликти, предаде AFP. \r\nСамият Шешел няма да присъства на слушанията в сряда. Той отказа да пътува до Хага, за да изслуша устната аргументация на прокурорите. \r\nТова ще бъде първото слушане след като на 29 ноември военновременният командир на босненските хървати Слободан Праляк извърши зрелищно самоубийство в Международния трибунал за Бивша Югославия. Праляк почина, след като пое цианид в съдебната зала, когато съдът потвърди 20-годишната присъда срещу него.  Калина Жекова", "date": "2017.12.10", "title": "AFP: Прокурорите на ООН ще обжалват оправдателната присъда срещу сръбския ултранационалист Воислав Шешел"}
{"url": "http://www.focus-news.net/news/2017/12/10/2465812/detsa-vazpitanitsi-na-nedelnoto-uchilishte-pri-hram-sv-ap-andrey-parvozvani-v-sofiya-shte-izlozhat-svoi-tvoreniya-na-rozhdestvenski-bazar.html", "text": "Деца - възпитаници на неделното училище при храм „Св. ап. Андрей Първозвани“ в София, ще изложат свои творения на  рождественски базар, предаде репортер на Агенция \"Фокус\".\r\nДнес е първата от двете последователни недели преди Рождество Христово. През втората - на  17 декември 2017 г., от 10:30 часа в храма на ул. „Опълченска“ 112 ще проведе благотворителен рождественски базар. На него  децата ще предложат изработени от тях картички, украшения и други красиви предмети в духа на Христовото Рождество. Всички средства, набрани от базара, ще бъдат дарени на семейство от град Търговище, което се намира в крайна нужда. \r\nНикола ПЕТКОВ", "date": "2017.12.10", "title": "Деца - възпитаници на неделното училище при храм „Св. ап. Андрей Първозвани“ в София, ще изложат свои творения на  рождественски базар"}
{"url": "http://www.focus-news.net/news/2017/12/10/2465813/cbs-news-dvama-dushi-sa-zaginali-sled-kato-malak-samolet-se-razbi-v-kashta-v-san-diego.html", "text": "Двама души са загинали след като малък самолет се разби в къща в Сан Диего, предаде CBS News. Властите посочват, че пилотът е сигнализирал, че двигателят на самолета е отказал малко след излитането му от летището „Монтгомъри Гибс“ източно от града. \r\nОт контролната кула казаха, че пилотът насочил машината към двора на училище, но самолетът е отскочил към жилищната сграда. \r\nНа борда на самолета е имало четирима души, а в къщата в момента на инцидента не е имало никой.  Калина Жекова", "date": "2017.12.10", "title": "CBS News: Двама души са загинали след като малък самолет се разби в къща в Сан Диего"}
{"url": "http://www.focus-news.net/news/2017/12/10/2465814/the-guardian-kris-rea-e-zagubil-saznanie-na-stsenata-po-vreme-na-svoy-kontsert-v-oksford.html", "text": "Британският музикант Крис Реа е загубил съзнание на сцената по време на свой концерт в Оксфорд, съобщава The Guardian. Преди година певецът прекара инсулт. Концертът в Оксфорд е бил 35-тата спирка в неговото турне с планирани 37 участия. \r\nПо информация на очевидци, около 40 минути след началото на концерта, Риа неочаквано е хванал микрофона и е изгубил съзнание. Публиката след това е била информирана, че концертът е отменен, а музикантът е бил хоспитализиран по спешност. \r\nОт болницата посочват, че състоянието му е стабилно, но засега няма повече подробности.  Калина Жекова", "date": "2017.12.10", "title": "The Guardian: Крис Реа е загубил съзнание на сцената по време на свой концерт в Оксфорд"}
{"url": "http://www.focus-news.net/news/2017/12/10/2465815/pernik-prodalzhava-praznichnata-programa-organizirana-ot-obshtinata.html", "text": "Продължава празничната програма, организирана от Община Перник. Това съобщиха от Общината. От 11.00 ч. в Малкия салон на Дворец на културата в Перник ще се проведе Коледно матине - концерт на Духовия оркестър при ОК \"Дворец на културата\" и Хор „Родна песен” при Център за подкрепа за личностно развитие-Общински детски комплекс (ЦПЛР-ОДК) - Перник\r\nОрганизатори на инициативата са Двореца на културата и ЦПЛР-ОДК.", "date": "2017.12.10", "title": "Перник: Продължава празничната програма, организирана от Общината"}
{"url": "http://www.focus-news.net/news/2017/12/10/2465816/rumen-petkov-vazklitsanieto-na-ivan-vazov-pleven-padna-den-velik-s-vsyaka-godina-stava-vse-po-silno-i-aktualno.html", "text": "Възклицанието на Иван Вазов: „Плевен падна, ден Велик!“ с всяка година става все по-силно и актуално. Това каза в интервю за Агенция „Фокус“ Румен Петков, член на Инициативния комитет по отбелязване на 140-ата годишнина от Плевенската епопея.  „Както казва император Александър II - тази битка направи Плевен значим в световен и европейски мащаб. Всъщност битките за Плевен, Стара Загора и Шипка позволяват над България от орлово гнездо да изгрее свободата. Плевен с епичните си три щурма, с героизма на българските освобожденци на руските и румънски освободители, направи една крачка в историята, която няма аналог“, обясни Петков. Той уточни, че в Плевен дават живота си повече от 40 хил. руски, финландски и румънски войни. „Те се жертват за нас - техните братя, които 500 години се борим за свободата си и благодарение на Светата православна църква съхранихме народност и религия. Възклицанието на Иван Вазов: „Плевен падна, ден Велик!“ с всяка година става все по-силно и актуално“, заяви Румен Петков. \r\nНа въпрос дали има и днес усещането у българите за духовна близост с Русия и народите, спомогнали за българската свобода, Петков уточни, че в Плевен това е въпрос на осъзната необходимост. „В Плевен, когато се говори за свободата, всички се покланяме на единственото място в света, наречено „Мъртвата долина“, където са костите на загиналите  руски, румънски и финландски войни. Там усещането за преклонение пред хората, които дойдоха тук и оставиха най-скъпото си – живота за нашата свобода – е много силно“, каза още той. \r\nПо думите му в Плевен няма как да не се изпитва чувство на признателност, но и чувство на гордост. „Поколения наред през тези 140 години в душата на всеки плевенчанин се изгражда този голям паметник на признателността пред освободителите и на гордостта на това, че сме съхранили народност и вяра. Днес с гордост можем да кажем, че в света близо 100 обекта носят името Плевен. Точно, защото демократичната, свободомислещата общественост, е оценила значението, мястото и ролята на плевенската битка. Само в Лондон има пет улици, които се казват „Плевен“. Великобритания е оценила плевенската битка и  26 публични обекта там носят името „Плевен““, коментира Румен Петков. „Всеки плевенчанин се гордее с това, но се гордее с глава, наведена  в почит пред загиналите българи, нашите освободители, но и с поглед, вперен в бъдещето, което ни беше дадено като възможност преди 140 години“, заяви той.\r\nДеница КИТАНОВА", "date": "2017.12.10", "title": "Румен Петков: Възклицанието на Иван Вазов: „Плевен падна, ден Велик!“ с всяка година става все по-силно и актуално"}
{"url": "http://www.focus-news.net/news/2017/12/10/2465817/stara-zagora-seriozno-e-postradal-shofyorat-na-ediniya-ot-dvata-kamiona-katastrofirali-pri-prohoda-na-republikata.html", "text": "Сериозно е пострадал шофьорът на единия от двата камиона, катастрофирали при Прохода на Републиката (Хаинбоаз). Заради тежкото пътнотранспортно произшествие в района на с. Пчелиново проходът е временно затворен. Това съобщиха от пресцентъра на МВР. Заради създалата се ситуация е направена временна организация на движението. В Северна България товарните коли се спират на Дунав мост до Русе. Камионите, които са до Велико Търново се отклоняват към Котелския проход, а леките коли към прохода Шипка. От Южна България камионите се отклоняват от Зтара Загора към Котел.", "date": "2017.12.10", "title": "Стара Загора: Сериозно е пострадал шофьорът на единия от двата камиона, катастрофирали при Прохода на Републиката"}
{"url": "http://www.focus-news.net/news/2017/12/10/2465818/afp-frenski-boytsi-sa-se-prisaedinili-kam-reditsite-na-islyamska-darzhava-v-afganistan.html", "text": "Френски и алжирски бойци, някои от които идващи от Сирия, са се присъединили към редиците на групировката „Ислямска държава“ в северната част на Афганистан, където джихадистите строят нови бази, предаде AFP, като се позова на източници. \r\nТова е първият случай, в който е засечено присъствие на френски бойци от „Ислямска държава“ в Афганистан. Според експерти именно в разтърсваната от война страна може да потърсят убежище членовете на джихадистката групировка, след като бяха изтласкани от Сирия и Ирак. \r\nТова е поредният тревожен знак за Франция, която от 2015 г. се сблъсква с инспирирано от „Ислямска държава“ насилие, докато дебатира как да се справи със своите граждани, които заминават, за да се бият на страната на групировката в Близкия изток. \r\nПрез ноември „няколко“ алжирски и френски граждани са навлезли в областта Дарзаб в северната провинция Джаузджан, която е под контрола на „Ислямска държава“, каза губернаторът на провинцията. Най-малко две жени са били сред новопристигналите, които са пътували заедно с няколко чеченци и узбекистанци, както и с преводач от Таджикистан. \r\nИзточници от европейските и афганистанските сили за сигурност потвърдиха твърдението на губернатора, че сред бойците има френски бойци, но заявиха, че не знаят какъв е точният им брой.  Калина Жекова", "date": "2017.12.10", "title": "AFP: Френски бойци са се присъединили към редиците на „Ислямска държава“ в Афганистан"}
{"url": "http://www.focus-news.net/news/2017/12/10/2465819/blagoevgrad-patnite-nastilki-v-regiona-sa-mokri-i-hlazgavi-snyag-e-valyal-v-rayona-na-selata-papaz-chair-i-cherna-mesta.html", "text": "Сняг е валял в района на селата Папаз чаир и Черна Места. Това съобщиха за Радио „Фокус“-Пирин от Областно пътно управление-Благоевград. В останалите части на област Благоевград е валял дъжд. Проходими при зимни условия са пътищата в региона, пътните настилки в равнината част са мокри и хлъзгави, а във високопланинските райони – заснежени и обработени. Няма въведени ограничения за движението на моторни превозни средства по пътищата в областта заради метеорологичната обстановка. \r\nВодачите на автомобили трябва да се движат с повишено внимание и със скорост, съобразена с пътната обстановка. Трафикът по автомагистрала „Струма“, главен път Е-79 и път II-19 Симитли – Гоце Делчев е интензивен. Повишена опасност от падащи камъни има в Кресненското дефиле и по път II-19 Симитли – Гоце Делчев.\r\nЛора КАЛЧЕВА", "date": "2017.12.10", "title": "Благоевград: Пътните настилки в региона са мокри и хлъзгави, сняг е валял в района на селата Папаз чаир и Черна Места"}
{"url": "http://www.focus-news.net/news/2017/12/10/2465820/sofiya-vazstanoveno-e-dvizhenieto-pri-km-34-na-avtomagistrala-trakiya-v-posoka-burgas.html", "text": "Възстановено е движението при км 34 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2017.12.10", "title": "София: Възстановено е движението при км 34 на автомагистрала \"Тракия\" в посока Бургас"}
{"url": "http://www.focus-news.net/news/2017/12/10/2465821/stara-zagora-vazstanoveno-e-dvizhenieto-v-dvete-posoki-po-pat-ii-55-veliko-tarnovo-gurkovo-prez-prohoda-na-republikata.html", "text": "Възстановено е движението в двете посоки по път II-55 Велико Търново – Гурково през Прохода на Републиката. Това съобщиха от пресцентъра на Агенция \"Пътна инфраструктура\".", "date": "2017.12.10", "title": "Стара Загора: Възстановено е движението в двете посоки по път II-55 Велико Търново – Гурково през Прохода на Републиката"}
{"url": "http://www.focus-news.net/news/2017/12/10/2465822/afp-yuzhna-koreya-nalozhi-novi-sanktsii-sreshtu-phenyan.html", "text": "Южна Корея наложи нови едностранни санкции срещу Северна Корея, предаде AFP. Това е поредният опит на Сеул да наложи натиск над Севера след серията от ядрени тестове, които засилиха напрежението на полуострова. \r\nСанкциите идват след посещението на високопоставено лице на ООН в Пхенян, който призова за диалог между Северна Корея и международната общност с цел да се избегне потенциална катастрофална „грешка“ в ядрената криза. \r\nНовият пакет от мерки на Сеул, вторите за този месец, се очаква да срещнат негативна реакция от Северна Корея, която разглежда южната си съседка като прекалено зависима от враждебния Вашингтон. \r\nОбщо 20 севернокорейски организации, включително банки и търговски компании, както 12 частни лица, повечето от които банкери, бяха включени в черния списък на Сеул.  Калина Жекова", "date": "2017.12.10", "title": "AFP: Южна Корея наложи нови санкции срещу Пхенян"}
{"url": "http://www.focus-news.net/news/2017/12/10/2465823/knyaz-nikita-dmitrievich-rostovskiy-poluchi-pocheten-znak-na-ministerstvo-na-otbranata-na-republika-balgariya.html", "text": "Вицепремиерът Красимир Каракачанов връчи почетен знак на Министерство на отбраната на Република България на княз Никита Дмитриевич Ростовский, предаде репортер на Агенция „Фокус“. Знакът му бе връчен по повод 140-ата годишнина от Освобождението на Плевен от турско робство. Събитието се състоя в Областната администрация на Плевен в присъствието на министъра на правосъдието Цецка Цачева, плевенски депутати в 44-тото Народно събрание, кметът на Плевен Георг Спартански, областният управител Мирослав Петров. От руска страна присъстваха посланикът на Руската федерация н. пр. Анатолий Макаров и представители на делегацията на руската историческа общност. Князът получи и почетния знак на Община Плевен, който му бе връчен от кмета на града Георг Спартански. Румен Петков връчи на княз Ростовский пощенски плик и картичка, които отразяват 140-ата годишнина от Плевенската епопея, 110-годишнината от началото на военно-музейното дело и 40-годишнината от създаването на  Плевенската панорама. Те са валидирани от негово величество Симеон Сакскобурготски, Румен Петков, кмет на Плевен (1995-1999), настоящия кмет на града Георг Спартански и заместник-министъра на транспорта Димитър Геновски на 22 ноември 2017 г.  От своя страна князът подари на Регионален военноисторически музей – Плевен корица от списание „Le Petit Jiurnal” от 1896 г., а директорът на музея Емилия Зорнишка му връчи първото фототипно издание, свързано с паметника на ген. Скобелев в Плевен. \r\nДеница КИТАНОВА", "date": "2017.12.10", "title": "Княз Никита Дмитриевич Ростовский получи почетен знак на Министерство на отбраната на Република България"}
{"url": "http://www.focus-news.net/news/2017/12/10/2465824/rumen-petkov-knyaz-nikita-dmitrievich-rostovskiy-e-avtor-na-unikalnata-fraza-che-negovata-rodina-e-balgariya-no-negovoto-otechestvo-e-rusiya.html", "text": "Княз Никита Дмитриевич Ростовский е автор на уникалната фраза, че неговата родина е България, но неговото отечество е Русия. Това каза Румен Петков, член на Инициативния комитет за отбелязване на 140-ата годишнина от Освобождението на Плевен, по време на връчването на почетен знак на Министерство на отбраната на княз Никита Дмитриевич Ростовский, който е в Плевен по негова покана, предаде репортер на Агенция „Фокус“. \"На днешния ден в Плевен, нашите две държави, които толкова много обичаме, се срещат“, каза Румен Петков. Той честити празника на Плевен и приветства с добре дошъл княз Никита Дмитриевич Ростовский. „Един човек, чийто жизнен път е пряко свързан с нашата страна. Самият той е роден в София“, каза Румен Петков. По думите му дядото на княза е с пряко отношение с Освобождението на България. \r\nДеница КИТАНОВА", "date": "2017.12.10", "title": "Румен Петков: Княз Никита Дмитриевич Ростовский е автор на уникалната фраза, че неговата родина е България, но неговото отечество е Русия"}
{"url": "http://www.focus-news.net/news/2017/12/10/2465825/tass-nad-80-naseleni-mesta-sa-bez-tok-v-dve-oblasti-na-ukrayna-zaradi-snegovalezhi.html", "text": "Повече от 80 населени места останаха без ток в две области на Украйна заради снеговалежи, предаде ТАСС. По данни на местните власти, електроснабдяването е прекъснато в 43 населени места в Лвовска област и 41 в Закарпатска област. \r\nВ събота от украинския хидрометеорологичен център обявиха висока лавинна опасност планинските райони на Ивано-Франкивска и Запарпатска области.  Калина Жекова", "date": "2017.12.10", "title": "ТАСС: Над 80 населени места са без ток в две области на Украйна заради снеговалежи"}
{"url": "http://www.focus-news.net/news/2017/12/10/2465826/vitsepremierat-krasimir-karakachanov-balgarskiyat-narod-s-dalboka-priznatelnost-e-postroil-pametnitsi-po-patya-na-ruskata-armiya-v-tsyalata-strana.html", "text": "Българският народ с дълбока признателност е построил паметници по пътя на руската армия в цялата страна. Това каза вицепремиерът и министър на отбраната Красимир Каракачанов по време на връчването на почетен знак на Министерство на отбраната на Република България на княз Никита Дмитриевич Ростовский, предаде репортер на Агенция „Фокус“. Той посочи, че почетният знак се връчва на човек, който носи фамилията на държавник и политик на Русия, чиито заслуги България отбелязва редом с годишнината от освобождението на Плевен. „Тъй като няма как като народ да връчваме почетните знаци на всички руски войни, които отдадоха живота си за освобождението на България, в цялата страна по пътя на руската армия, българският народ с дълбока признателност е построил паметници“, обясни Красимир Каракачанов. Според него въпреки повратностите на времето и смяната на политическата конюнктура, никой не е успял да посегне на тези паметници. \r\nДеница КИТАНОВА", "date": "2017.12.10", "title": "Вицепремиерът Красимир Каракачанов: Българският народ с дълбока признателност е построил паметници по пътя на руската армия в цялата страна"}
{"url": "http://www.focus-news.net/news/2017/12/10/2465827/reuters-irak-otbelyazva-s-voenen-parad-pobedata-si-nad-islyamska-darzhava.html", "text": "Ирак отбелязва с военен парад в Багдад победата си над „Ислямска държава“, предаде Reuters. \r\nВ събота премиерът на страната Хайдер ал Абади обяви окончателна победа над джихадистката групировка, след като иракските сили изтласкаха последните бойци от зоната на границата със Сирия, три години след като „Ислямска държава“ завзе една трета от територията на Ирак. \r\nПо-рано руската армия обяви победата над екстремистите в съседна Сирия, където Москва подкрепя сирийските правителствени сили. \r\nПремиерът обяви 10 декември за национален празник.  \r\nПарадът не се излъчва наживо и само националните медии имат позволението да присъстват. Няколко иракски хеликоптера с иракски знамена прелетяха в събота над Багдад в подготовка за победния парад.  Калина Жекова", "date": "2017.12.10", "title": "Reuters: Ирак отбелязва с военен парад победата си над „Ислямска държава“"}
{"url": "http://www.focus-news.net/news/2017/12/10/2465828/gerb-varna-organizira-xxi-otkrit-turnir-po-uskoren-shah.html", "text": "ГЕРБ – Варна организира XXI открит турнир по ускорен шах, съобщиха от пресцентъра на партията. Надпреварата ще се проведе от 12.30 часа в зала „Пресцентър” на Фестивалния и конгресен център в морската столица. Регистрацията на участниците ще започне от 11.30 часа.\r\nОрганизатори на състезанието са майсторите на спорта - народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев. Двамата са част от ръководството на „Българската федерация по шахмат 1928“. В качеството си на неин съпредседател заедно с депутата Иван Генов д-р Руслан Тошев вчера официално получи от министъра на младежта и спорта Красен Кралев спортната лицензия на организацията.\r\nПо традиция турнирът на ГЕРБ-Варна събира над 100 почитатели на древната игра. Освен от областта, участие ще вземат и шахматисти от Бургас, Балчик, Велико Търново, Добрич, Разград, Сливен, Шумен и др. \r\nНагради са предвидени както за най-добре класиралите се в основната надпревара, така и за отличилите се сред дамите, ветераните и младите таланти до 12 и до 14-годишна възраст.", "date": "2017.12.10", "title": "ГЕРБ - Варна организира XXI открит турнир по ускорен шах"}
{"url": "http://www.focus-news.net/news/2017/12/10/2465829/targovishte-69-godishen-mazh-ot-selo-chernokaptsi-e-s-opasnost-za-zhivota-sled-pozhar.html", "text": "Около 18.00 чaса на 9 декември на тел. 112 в Районно управление на МВР-Омуртаг е получен сигнал за възникнал пожар в стопанска постройка в село Чернокапци, община Омуртаг – собственост на 69-годишен мъж от селото. Това съобщиха от пресцентъра на ОДМВР-Търговище. В резултат са изгорели бали с люцерна. Вследствие на пожара собственикът е получил множество изгаряния по тялото и лицето. Мъжът е откаран за лечение във Военноморска болница-Варна, с опасност за живота му. В МБАЛ-Търговище е била настанена за лечение 67-годишната му съпруга, която също е пострадала при инцидента,  без опасност за живота й.  Впоследствие жената е изписана за домашно лечение. Пожарът е погасен от екип служители на РСПБЗН-Омуртаг с един противопожарен автомобил. Причините за възникване на инцидента са в процес на изясняване. По случая е образувано досъдебно производство по описа на РУ-Омуртаг.", "date": "2017.12.10", "title": "Търговище: 69-годишен мъж от село Чернокапци е с опасност за живота след пожар"}
{"url": "http://www.focus-news.net/news/2017/12/10/2465830/burgas-v-turisticheski-kompleks-akve-kalide-shte-se-provede-koledna-rabotilnitsa.html", "text": "Коледният дух и настроение ще завладеят Туристически комплекс „Акве калиде“ в Бургас. Това съобщиха от пресцентъра на Община Бургас. От 11.30 часа малките и големи посетители на комплекса ще могат да се да вземат участие в арт-ателие за изработване на тематични сувенири. Всички, за които майсторенето на интересни неща, шиенето, кроенето и изработването на автентични предмети е любопитно и интересно, могат да се включат и забавляват. Основните материали, които ще се използват, са разноцветни чорапи, ръкавици и вата. Те ще бъдат претворени в снежни човеци и други интересни посланици на предстоящите коледни празници.", "date": "2017.12.10", "title": "Бургас: В Туристически комплекс “Акве калиде” ще се проведе коледна работилница"}
{"url": "http://www.focus-news.net/news/2017/12/10/2465831/sky-news-rabotata-na-letishteto-v-birmingam-be-vremenno-preustanovena-zaradi-silnite-snegovalezhi.html", "text": "Работата на летището в Бирмингам бе временно преустановена заради силните снеговалежи, съобщи Sky News. \r\nПолетите ще бъдат възобновени веднага щом бъдат почистени пистите, посочват от летището. \r\nСнеговалежите продължават в голяма част от Великобритания. В неделя пътният трафик на места е силно затруднен заради снежната покривка, която в някои райони достига 20 см. \r\nТежките условия повлияха и железопътния транспорт. Влаковете на Острова се движат със забавяния.  Калина Жекова", "date": "2017.12.10", "title": "Sky News: Работата на летището в Бирмингам бе временно преустановена заради силните снеговалежи"}
{"url": "http://www.focus-news.net/news/2017/12/10/2465832/mvr-dvama-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Двама души са загинали при 13 катастрофи в страната през изминалото денонощие. Това съобщиха от пресцентъра на МВР. В София са станали 65 леки и едно тежко пътно произшествие, ранен е един човек. От началото на месеца в страната са станали 156 катастрофи, загиналите са 14, а ранените 206. От началото на годината 629 са загиналите, а 8175 са ранените при 6489 катастрофи.", "date": "2017.12.10", "title": "МВР: Двама души са загинали в катастрофи в страната през изминалото денонощие"}
{"url": "http://www.focus-news.net/news/2017/12/10/2465833/yuriy-petrov-ran-vizitata-na-delegatsiyata-na-ruskata-istoricheska-obshtnost-v-pleven-e-znak-za-stremezha-da-zapazim-savmestnata-ni-istoricheska-pamet.html", "text": "Визитата на делегацията на Руската историческа общност в България е знак на добра воля на Русия, за нашия стремеж да запазим съвместната ни историческа памет. Това каза в интервю за  Агенция „Фокус“ Юрий Петров, директор на Института за руска история при Руската академия на науките и ръководител на руската делегация на Руското историческо общество в България. „Нашата история има много общи моменти. Ние не трябва да забравяме за тях. Не трябва да правим история, подвластна на политическата конюнктура“, каза Петров. Той поясни, че никога преди не съм е бил в Плевен. „Сега за пръв път съм тук. Ние сме признателни на българите, защото те запазват паметта за съвместната ни история. Искам да пожелая да продължават да го правят. Това е важно за историческите връзки, които ни обединяват“, допълни историкът. \r\nДеница КИТАНОВА", "date": "2017.12.10", "title": "Юрий Петров, РАН: Визитата на делегацията на Руската историческа общност в Плевен е знак за стремежа да запазим съвместната ни историческа памет"}
{"url": "http://www.focus-news.net/news/2017/12/10/2465834/afp-nyakolko-dushi-sa-raneni-pri-protesti-okolo-amerikanskoto-posolstvo-v-beyrut.html", "text": "Ливанските сили за сигурност използваха сълзотворен газ и водни оръдия срещу протестиращи в района на американското посолство в Бейрут срещу решението на Вашингтон да признае Ерусалим за столица на Израел. Кореспондент на AFP съобщи, че близо до дипломатическото представителство са се събрали няколкостотин пропалестински демонстранти. \r\nДостъпът им до сградата е бил ограничен заради метални ограждания по пътя към посолството. Силите за сигурност са използвали сълзотворен газ и водни оръдия, за да прогонят демонстрантите, опитващи се да преодолеят загражденията. Няколко души са ранени.  Калина Жекова", "date": "2017.12.10", "title": "AFP: Няколко души са ранени при протести около американското посолство в Бейрут"}
{"url": "http://www.focus-news.net/news/2017/12/10/2465835/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-dekemvri-2017-g.html", "text": "„Софийска вода” временно ще прекъсне водоснабдяването в някои части на столицата на 11 декември 2017 г. (понеделник). Това съобщиха от пресцентъра на водоснабдителното дружество.\r\nВъв връзка с подмяна на водомерен възел до бл. 4, жк. „Овча купел“ 2 се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- жк. „Овча купел“ 2  - бл. 3 и бл. 4.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 3 и бл. 4.\r\nВъв връзка с изграждане на сградно водопроводно отклонение на бул. „Цар Борис III“, жк. „Бъкстон“  се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по бул. „Цар Борис III“ от ул. „Чучулига“ до бул. „Тодор Каблешков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ ъгъла с ул. „Чучулига“.\r\nВъв връзка с подмяна на спирателен кран на бул. „Симеоновско шосе“, вилна зона „Симеоново – север“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- по бул. „Симеоновско шосе“ от ул. 50 до ул. „Околовръстен път“, ул. „Куила“, ул. „Босилек“ №55А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Босилек“.\r\nВъв връзка с монтаж на спирателен кран на ул. „Евлия Челеби“, кв. „Карпузица“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- по ул. „Евлия Челеби“ от бул. „Никола Петков“ до ул. „Дамяница“, ул. „Сияйна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ ъгъла с ул. „Борован“.\r\nВъв връзка с подмяна на водомерен възел на бул. „Никола Мушанов“ , жк. „Красна поляна“ 2 се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Никола Мушанов“ №114.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Мушанов“ №114.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.10", "title": "„Софийска вода” временно ще прекъсне водоснабдяването в някои части на столицата на 11 декември 2017 г."}
{"url": "http://www.focus-news.net/news/2017/12/10/2465836/sofiya-148-dushi-sa-noshtuvali-v-krizisniya-tsentar-za-nastanyavane-na-bezdomni-v-kv-zaharna-fabrika.html", "text": "148 души са нощували в Кризисния център за настаняване на бездомни в кв. „Захарна фабрика“. Това каза за Агенция „Фокус“ Десислава Лунджова от Кризисния център за настаняване на бездомни в столичния квартал „Захарна фабрика“. Тя уточни, че всека в центъра има лекар, които ако е необходимо обръща внимание на настанените.", "date": "2017.12.10", "title": "София: 148 души са нощували в Кризисния център за настаняване на бездомни в кв. „Захарна фабрика“"}
{"url": "http://www.focus-news.net/news/2017/12/10/2465837/abc-news-trima-dushi-sa-arestuvani-za-uchastie-v-napadenieto-sreshtu-sinagoga-v-shvetsiya.html", "text": "Трима души са арестувани за участие в нападението срещу синагога в шведския град Гьотеборг, предаде ABC News. \r\nНападението бе извършено в събота вечерта по време на младежко събиране в синагогата във втория по големина град в Швеция. Около 20 маскирани хвърляха коктейли „Молотов“ срещу сградата. При нападението няма пострадали. \r\nСлед атаката властите засилиха мерките за сигурност около синагогата и еврейския център в столицата Стокхолм. \r\nПрез последните седмици в Стокхолм и Малмьо се проведоха демонстрации заради решението на президента на САЩ да признае Ерусалим за столица на Израел.  Калина Жекова", "date": "2017.12.10", "title": "ABC News: Трима души са арестувани за участие в нападението срещу синагога в Швеция"}
{"url": "http://www.focus-news.net/news/2017/12/10/2465838/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Беновска отново ще пита: \"Кой и на какво основание иска и може ли да управлява България? Политиката,  глупако!\" в авторското си предаване „Беновска пита“ от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването по темата за „Техноимпекс“ ще бъдат Десислава Атанасова - ГЕРБ, Антон Тодоров- политолог, поканена е и Корнелия Нинова - БСП. На въпроси за Стара Загора и политиката ще отговаря Живко Тодоров, кмет на Стара Загора и член на ИК на ГЕРБ. Условията на работа и живот ще коментира Зорница Русинова, заместник-министър на труда и социалната политика.\r\nПовторението можете да гледате по Канал 3 и да слушайте по К2 в неделя вечер от 22.30 часа. Можете да пишете на benovskapita@gmail.com.", "date": "2017.12.10", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/12/10/2465839/evrodeputatat-asim-ademov-gerbenp-otkri-informatsionen-ofis-v-kardzhali.html", "text": "Евродепутатът от ГЕРБ/ЕНП Асим Адемов откри информационен офис в Кърджали. На събитието присъстваха председателят на Народното събрание и областен координатор на ГЕРБ-Кърджали Цвета Караянчева, общински съветници и активисти на партията от седемте общини на региона. Това съобщиха от пресцентъра на ПП ГЕРБ.\r\n„Асим Адемов е от района на Благоевград и познава спецификата на смесените райони. Фактът, че той е вторият евродепутат след Андрей Новаков, който ще има офис в Кърджали, е знак, че сме във фокуса на събитията и в дневния ред на държавата“, заяви Цвета Караянчева. \r\nАдемов призна, че има сантименти към града, защото тук е завършил своето педагогическо образование и това е една от основните причини да отвори свой офис. Другата е, че проблемите в Кърджали и Благоевград са сходни. „Идвам тук не за да воювам с ДПС, а да се съревновавам с тях със силата на аргументите и на добрите политики. Искам да убедим хората, че ГЕРБ е реалната алтернатива на еднопартийното управление в региона. Даваме равен шанс на всички  и ги ценим независимо от техния етнос и вероизповедание“, каза Адемов. \r\nВ отговор на въпроси на медиите той изтъкна, че като евродепутат е член на Комисията по гражданските свободи, правосъдие и вътрешен ред, която се занимава с бежанската криза и опазването на външните граници и в тази посока страната ни получава висока оценка за усилията си в полза на мира и спокойствието на Балканите.", "date": "2017.12.10", "title": "Евродепутатът Асим Адемов (ГЕРБ/ЕНП) откри информационен офис в Кърджали"}
{"url": "http://www.focus-news.net/news/2017/12/10/2465840/iliana-benovska-g-zho-ninova-pozhelavam-vi-da-ste-zdrava-shtastliva-uspeshna-obichana-da-obichate-da-namerite-smisal-v-zhivota-si-da-tvorite-dobro-da-pomagate-na-drugite.html", "text": "Г-жо Нинова, пожелавам Ви да сте здрава, щастлива, успешна, обичана, да обичате, да намерите смисъл в живота си, да творите добро, да помагате на другите. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването.\r\nМногоуважаема госпожо Нинова! \r\nПреди Коледа винаги се опитваме да пожелаем на хората до нас да бъдат здрави, щастливи, успешни, обичани, да обичат, да намерят смисъл в живота си , да творят добро, да помагат на другите. Искрено Ви пожелавам, днес, публично и на Вас да сте в хармония със себе си . \r\nВъв вторник, 5.12.17 г., след обширна пресконференция в централата на БСП, където се опитахте да обясните Вашата версия за „Техноимпекс“, ми заръчахте: „На Вас, г-жо Беновска, понеже бяхте много активна, сега Ви предлагам да поканите в „Беновска пита” същите хора, които там лъжеха за  всичко това и да ги питате защо лъжат. Хайде да видим в „Беновска пита” – защо лъжете, ГЕРБ?“\r\nВеднага поканих и Вас да дойдете - направихте се ,че не чувате.Написах Ви и отворено писмо. Отминахте с пренебрежение и публичната ми покана. Вие си знаете. \r\nВ изпълнение на желанието Ви, след 30 минути, на пресконференция на ГЕРБ, публично предадох Вашето искане и днес, в неделя, 10 декември 17 г., в 17.00 часа, в „Беновска пита“ по темата „Техноимпекс“ ще отговарят народният представител от ГЕРБ Десислава Атанасова и политологът Антон Тодоров“. Очаквам и Вас, г-жо Нинова.\r\nЗа Коледа Ви подарявам и пожеланието на Радио К2 и „Беновска пита“ към всички – стихотворение на Пабло Неруда:\r\nУмира бавно този...\r\nкойто не пътува,\r\nкойто не чете\r\nи не слуша музика,\r\nкойто не открива\r\nочарование в себе си.\r\nУмира бавно този...\r\nкойто разрушава\r\nсебелюбието си,\r\nкойто отказва помощта,\r\nкойто не търси разнообразие.\r\nУмира бавно този...\r\nкойто се превръща\r\nв роб на навика,\r\nминавайки всеки ден\r\nпо същите пътеки,\r\nкойто не рискува\r\nда се облече в различен цвят\r\nи не разговаря с непознати.\r\nУмира бавно този...\r\nкойто бяга от страстта\r\nи водовъртежа на чувствата,\r\nкоито връщат блясъка в очите\r\nи спасяват тъжните сърца.\r\nУмира бавно този...\r\nкойто не променя живота си,\r\nкогато е недоволен от работата\r\nили любовта си,\r\nкойто не рискува сигурността\r\nза неизвестното,\r\nза да преследва една мечта,\r\nкойто не се решава поне веднъж в живота си\r\nда избяга от мъдрите съвети.\r\nНе умирай бавно... Живей днес!\r\nРискувай днес! Действай днес!\r\nНе се оставяй да умираш бавно!\r\nНе забравяй да бъдеш щастлив!\r\nАз съм Беновска. И питам. Защото задачата на журналиста е да търси истинските отговори на трудните въпроси.", "date": "2017.12.10", "title": "Илиана Беновска: Г-жо Нинова, пожелавам Ви да сте здрава, щастлива, успешна, обичана, да обичате, да намерите смисъл в живота си, да творите добро, да помагате на другите"}
{"url": "http://www.focus-news.net/news/2017/12/10/2465841/narodnite-predstaviteli-ot-gerb-plovdiv-shte-provedat-priemni-s-grazhdani-na-11-dekemvri.html", "text": "Народните представители от ГЕРБ-Пловдив ще приемат граждани от избирателния си район в понеделник, 11 декември 2017 г. Това съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2017.12.10", "title": "Народните представители от ГЕРБ-Пловдив ще проведат приемни с граждани на 11 декември"}
{"url": "http://www.focus-news.net/news/2017/12/10/2465842/pleven-tsvetya-i-ventsi-byaha-podneseni-pred-paraklisa-mavzoley-sv-georgi-pobedonosets-po-povod-140-ata-godishninata-ot-osvobozhdenieto-na-grada.html", "text": "Цветя и венци бяха поднесени пред параклиса-мавзолей „Св. Георги Победоносец“  по повод 140-ата годишнината от Плевенската епопея, предаде репортер на Агенция „Фокус“. Венци бяха поднесени от името на президента на Република България Румен Радев, от името на председателя на Народното събрание Цвета Караянчева, от заместник-председателя на парламента Валери Жаблянов, от ПГ на ГЕРБ, от ПГ на БСП и от ДПС. Цветя поднесоха кметът на града Георг Спартански, министърът на правосъдието Цецка Цачева, вицепремиерът и министър на отбраната Красимир Каракачанов, депутати от Плевенска област, председателят на Комисията по вероизповеданията и правата на човека в Народното събрание и депутат от ГЕРБ Красимир Велчев, заместник-председателят на ПГ на „БСП за България“ Антон Кутев и десетки граждани. Паметта на загиналите войни за Освобождението на града почетоха още Румен Петков, член на Инициативния комитет за отбелязване на годишнината, представителите на делегацията на руската историческа общност, водена от княз Никита Дмитриевич Ростовский, посланикът на Руската федерация в България н. пр. Анатаолий Макаров. Преди това бе отслужена и панихида за загиналите за освобождението на Плевен. \r\nДеница КИТАНОВА", "date": "2017.12.10", "title": "Плевен: Цветя и венци бяха поднесени пред параклиса-мавзолей „Св. Георги Победоносец“  по повод 140-ата годишнината от Освобождението на града"}
{"url": "http://www.focus-news.net/news/2017/12/10/2465843/georgi-mihaylov-bsp-za-balgariya-neka-sazdadem-efektiven-model-na-zdraveopazvane-chrez-natsionalna-diskusiya-levitsata-shte-podkrepi-kategorichno-vetoto-na-prezidenta-za-lekarstvata.html", "text": "Ние предлагаме, нека надпартийно, като нацинален консенсус, да се съберем на сериозен, професионален дебат. Нека създадем един приемлив за страната модел на финансиране на здравеопазването и този консенсусен модел да стане ефективен. Това заяви народният представител от „БСП за България” Георги Михайлов по БНР, съобщиха от пресцентъра на НС на БСП. По думите му има много сериозно социално напрежение, защото вярата на гражданите, че държавата стои зад тях в здравеопазването, започва сериозно да ерозира. Проф. Михайлов каза също, че левицата предлага краткосрочни и дългосрочни мерки. Той отговори и дали левицта ще подкрепи президентското вето за лекарствата, с думата: „Категорично!”\r\nС най-нисък рейтинг в България, заедно с корупцията, е здравеопазването\r\n„Ако погледенм бюджета на НЗОК, той е многократно увеличен – сега е над 4 млрд. лв. А в момента с най-нисък рейтинг в България,заедно с корупцията, е здравеопазването”, подчерта народният представител.\r\n„В самия модел на финансиране на здравеопазването търговски дружества-клинични пътеки е заложено изкривяването на здравния модел”, каза Михайлов. По думите му абсурдното в нашия модел е, че е създаден на база търговски дружества- клинични пътеки, който беше привнесен и няма нищо общо с нашите условия.\r\n„Проблемът е, че в немалка част от клиничните пътеки са включени заболявания, които са абсолютно различни, като разходите, които отиват за диагностика и лечение по тази клнична пътека, са съвсем различни при различните пациенти. По този начин се получава разделяне на пазарния принцип. По-евтините за манипулиране пациенти отиват в звена, които имат сериозни икономически интереси, а най-тежките пациенти, от което се оплакват и директорите на всички големи болници в страната – университетски, национални,  отиват в тези лечебни заведения и натоварват техния бюджет и по-този начин  болниците изпадат в задлъжнялост”, обясни проф. Михайлов.", "date": "2017.12.10", "title": "Георги Михайлов, „БСП за България”: Нека създадем ефективен модел на здравеопазване чрез национална дискусия, левицата ще подкрепи категорично ветото на президента за лекарствата"}
{"url": "http://www.focus-news.net/news/2017/12/10/2465844/kathimerini-visokiyat-broy-na-migrantite-dostigashti-gratskite-bregove-ot-turtsiya-vazprepyatstva-usiliyata-za-podobryavane-na-usloviyata-v-tsentrovete-za-nastanyavane.html", "text": "Усилията да се подобрят условията на живот за бежанците и имигрантите в претъпканите приемни центрове на гръцките острови Лесбос, Хиос и Самос, като част от тях биват прехвърляни към континенталната част на Гърция, са възпрепятствани от неуспеха на Турция да ограничи мигрантския поток към Гърция, пише Kathimerini. \r\n17 764 бежанци и мигранти са били трансферирани от приемните центрове на гръцките острови към континенталната част на Гърция през периода юли 2016 до ноември 2017 г. сочат данни на Върховния комисариат на ООН за бежанците. \r\nСпоред източници обаче броят на трансферираните е доста по-висок от официалните данни, тъй като много от бежанците и мигрантите, преминали необходимите процедури или смятани за уязвими и така са получили правото да продължат към континенталната част, са го направили на свои разноски. \r\nВ периода между началото на април 2016 г., когато Анкара подписа с Брюксел споразумение за ограничаване на мигрантския поток към Европа, до края на ноември в Гърция са пристигнали 48 600 мигранти. През ноември гръцките острови са достигнали 3800 души от Турция. \r\nМеждувременно министърът за миграцията Янис Музалас каза пред германското издание Der Spiegel, че не може да гарантира, че няма да има смъртни случаи в лагерите заради лошите условия през зимата, но че мерки ще бъдат предприети. \r\nНа свой ред вестник Bild посочва, че все повече мигранти в Гърция се опитват да достигнат други европейски държави, като използват фалшиви паспорти.  Калина Жекова", "date": "2017.12.10", "title": "Kathimerini: Високият брой на мигрантите, достигащи гръцките брегове от Турция, възпрепятства усилията за подобряване на условията в центровете за настаняване"}
{"url": "http://www.focus-news.net/news/2017/12/10/2465845/bbc-oranzhev-kod-za-opasnost-obyaviha-britanskite-vlasti-zaradi-obilnite-snegovalezhi.html", "text": "Оранжев код за опасност обявиха британските власти заради обилните снеговалежи на голяма част от територията на страната, предаде BBC. На места снежната покривка достига 28 см., като най-тежко е положението в Уелс. В Южна Англия има се очакват снеговалежи и силен вятър, достигащ скорост от 130 км/ч. \r\nПътният трафик, железопътният транспорт и полетите няма да се нормализират до края на деня.  Калина Жекова", "date": "2017.12.10", "title": "BBC: Оранжев код за опасност обявиха британските власти заради обилните снеговалежи"}
{"url": "http://www.focus-news.net/news/2017/12/10/2465846/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ в Пловдив провеждат приемни с граждани. Това съобщиха от пресцентъра на партията.\r\nПриемни в понеделник, 11 декември 2017 г., ще се проведат по следния график:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков”№ 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница”№5;\r\n- Вихър Захов,  от 17:00 до 18:30 часа в офиса на ГЕРБ в район „Източен” на ул. ”Коста Паница”№ 5;\r\n- Вера Тоскова, от 16:00 до 18:00 часа в офиса на ГЕРБ в район „Тракия” в ж. к. ”Тракия”, бл. 91;\r\n- Александър Радев, от 17:30  до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на ГЕРБ в район „Южен” на ул. ”Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, 12 декември 2017 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 13 декември 2017 г., ще се проведат приемни с граждани на общински от  ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 14 декември 2017 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017.12.10", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2017/12/10/2465847/kiparskite-turtsi-sa-sasobstvenitsi-a-ne-maltsinstvo-zayavi-redzhep-tayip-erdogan.html", "text": "Кипърските турци са „съсобственици“ на разделения остров Кипър. Това заяви турският президент Реджеп Тайип Ердоган в интервю за гръцкия седмичник To Vima и добави, че преговорите ще се провалят, ако те бъдат възприемани по друг начин, предаде AFP. \r\n„Кипърските турци никога няма да бъдат понижени до статута на малцинство, както искат кипърските гърци, на острова, където те са съсобственици“, каза Ердоган. „Преговорите са обречени на неефективност, ако няма промяна във възприемането, че кипърските турци са политически равнопоставени“, добави президентът.  Калина Жекова", "date": "2017.12.10", "title": "Кипърските турци са съсобственици, а не малцинство, заяви Реджеп Тайип Ердоган"}
{"url": "http://www.focus-news.net/news/2017/12/10/2465848/sofiya-vremenno-dvizhenieto-pri-km-44-na-avtomagistrala-trakiya-v-posoka-burgas-se-osashtestvyava-v-aktivnata-i-avariynata-lenta-poradi-remont-na-mantinela.html", "text": "Временно движението при км 44 на автомагистрала \"Тракия\" в посока Бургас се осъществява в активната и аварийната лента, поради ремонт на мантинела. Това съобщиха от пресцентъра на Агенция \"Пътна инфраструктура\".", "date": "2017.12.10", "title": "София: Временно движението при км 44 на автомагистрала \"Тракия\" в посока Бургас се осъществява в активната и аварийната лента, поради ремонт на мантинела"}
{"url": "http://www.focus-news.net/news/2017/12/10/2465849/knyaz-nikita-dmitrievich-rostovskiy-ako-deputatite-govoryat-za-balgariya-i-rusiya-kato-za-vzaimni-vragove-obshtestvoto-mozhe-da-si-pomisli-che-tova-e-realno.html", "text": "Ако депутатите ни говорят за двете страни като за взаимни врагове, обществото може да си помисли, че това е реално. Това каза княз Никита Дмитриевич Лобанов Ростовский в интервю за Агенция „Фокус“ по повод 140-ата годишнина от Плевенската епопея. Той поясни, че визитата на руската делегация  подчертава доброжелателното отношение на Русия към България. „Масивната делегация от Русия показва, че двете страни нямат никакви причини да не бъдат дружелюбни“, посочи князът. „Защо това е важно? Защото както знаете в българския парламент бе обявено неотдавна, че Русия е враг на България.  В отговор в Руския парламент имаше също такова обявление“, коментира той и подчерта, че между България и Русия няма никакви проблеми. Според него се създават изкуствени проблеми поради лични подбуди на политиците. „Народите в Русия и в България имат само доброжелателни отношения помежду си“, каза още князът.\r\nДеница КИТАНОВА", "date": "2017.12.10", "title": "Княз Никита Дмитриевич Ростовский: Ако депутатите говорят за България и Русия като за взаимни врагове, обществото може да си помисли, че това е реално"}
{"url": "http://www.focus-news.net/news/2017/12/10/2465850/pleven-v-dkt-ivan-radoev-se-sastoya-kontsert-pod-nadslov-pleven-pomni.html", "text": "В Драматично-куклен театър „Иван Радоев“ се състоя концерт под надслов „Плевен помни\", предаде репортер на Агенция „Фокус“. Концертът е по повод 140-ата годишнина от Плевенската епопея. На него присъстваха стотици граждани на Плевен и официалните гости на града, сред които са представителите на делегацията на руската историческа общност, водена от княз Никита Дмитриевич Ростовский, посланикът на Руската федерация н. пр. Анатолий Макаров, посланикът на Беларус н. пр. Владимир Воронкович, министърът на правосъдието Цецка Цачева, депутати от Плевенска област и други. Програмата на събитието включваше рецитали и музикални изпълнения. \r\nДеница КИТАНОВА", "date": "2017.12.10", "title": "Плевен: В ДКТ „Иван Радоев“ се състоя концерт под надслов „Плевен помни!“"}
{"url": "http://www.focus-news.net/news/2017/12/10/2465851/pregled-na.html", "text": "Министърът на отбраната на Израел Адвигор Либерман изрази надежда, че идва краят на насилствените протести на палестинците срещу решението на президента на САЩ Доналд Тръмп да признае Ерусалим за столица на Израел, предаде Reuters. „Нашата надежда е, че обстановката ще се успокои и ще се върнем към нормалния живот без бунтове и без насилие“, каза Либерман. \r\nНасилие избухна в Газа за трети пореден ден в отговор на оповестеното в сряда решение на Тръмп, с което той преобърна поддържаната с десетилетия политика на Вашингтон спрямо Близкия изток. В събота при въздушни удари на израелската армия загинаха двама палестински бойци. Ударите бяха в отговор на няколко изстреляни от Ивицата Газа ракети, които паднаха в Израел в петък. Ирак отбелязва с военен парад в Багдад победата си над „Ислямска държава“, предаде Reuters. \r\nВ събота премиерът на страната Хайдер ал Абади обяви окончателна победа над джихадистката групировка, след като иракските сили изтласкаха последните бойци от зоната на границата със Сирия, три години след като „Ислямска държава“ завзе една трета от територията на Ирак. \r\nПо-рано руската армия обяви победата над екстремистите в съседна Сирия, където Москва подкрепя сирийските правителствени сили. \r\nПремиерът обяви 10 декември за национален празник.  \r\nПарадът не се излъчва наживо и само националните медии имат позволението да присъстват. Няколко иракски хеликоптера с иракски знамена прелетяха в събота над Багдад в подготовка за победния парад. Ливанските сили за сигурност използваха сълзотворен газ и водни оръдия срещу протестиращи в района на американското посолство в Бейрут срещу решението на Вашингтон да признае Ерусалим за столица на Израел. Кореспондент на AFP съобщи, че близо до дипломатическото представителство са се събрали няколкостотин пропалестински демонстранти. \r\nДостъпът им до сградата е бил ограничен заради метални ограждания по пътя към посолството. Силите за сигурност са използвали сълзотворен газ и водни оръдия, за да прогонят демонстрантите, опитващи се да преодолеят загражденията. Няколко души са ранени. Прокурорите на ООН ще обжалват оправдателната присъда срещу сръбския ултранационалист Воислав Шешел, който миналата година бе намерен за невинен за военни престъпления по време на балканските конфликти, предаде AFP. \r\nСамият Шешел няма да присъства на слушанията в сряда. Той отказа да пътува до Хага, за да изслуша устната аргументация на прокурорите. \r\nТова ще бъде първото слушане след като на 29 ноември военновременният командир на босненските хървати Слободан Праляк извърши зрелищно самоубийство в Международния трибунал за Бивша Югославия. Праляк почина, след като пое цианид в съдебната зала, когато съдът потвърди 20-годишната присъда срещу него. Френски и алжирски бойци, някои от които идващи от Сирия, са се присъединили към редиците на групировката „Ислямска държава“ в северната част на Афганистан, където джихадистите строят нови бази, предаде AFP, като се позова на източници. \r\nТова е първият случай, в който е засечено присъствие на френски бойци от „Ислямска държава“ в Афганистан. Според експерти именно в разтърсваната от война страна може да потърсят убежище членовете на джихадистката групировка, след като бяха изтласкани от Сирия и Ирак. \r\nТова е поредният тревожен знак за Франция, която от 2015 г. се сблъсква с инспирирано от „Ислямска държава“ насилие, докато дебатира как да се справи със своите граждани, които заминават, за да се бият на страната на групировката в Близкия изток. \r\nПрез ноември „няколко“ алжирски и френски граждани са навлезли в областта Дарзаб в северната провинция Джаузджан, която е под контрола на „Ислямска държава“, каза губернаторът на провинцията. Най-малко две жени са били сред новопристигналите, които са пътували заедно с няколко чеченци и узбекистанци, както и с преводач от Таджикистан. \r\nИзточници от европейските и афганистанските сили за сигурност потвърдиха твърдението на губернатора, че сред бойците има френски бойци, но заявиха, че не знаят какъв е точният им брой. Работата на летището в Бирмингам бе временно преустановена заради силните снеговалежи, съобщи Sky News. \r\nПолетите ще бъдат възобновени веднага щом бъдат почистени пистите, посочват от летището. \r\nСнеговалежите продължават в голяма част от Великобритания. В неделя пътният трафик на места е силно затруднен заради снежната покривка, която в някои райони достига 20 см. \r\nТежките условия повлияха и железопътния транспорт. Влаковете на Острова се движат със забавяния. Червен код за опасност обявиха британските власти заради обилните снеговалежи на голяма част от територията на страната, предаде BBC. На места снежната покривка достига 28 см., като най-тежко е положението в Уелс. В Южна Англия има се очакват снеговалежи и силен вятър, достигащ скорост от 130 км/ч. \r\nПътният трафик, железопътният транспорт и полетите няма да се нормализират до края на деня. Кипърските турци са „съсобственици“ на разделения остров Кипър. Това заяви турският президент Реджеп Тайип Ердоган в интервю за гръцкия седмичник To Vima и добави, че преговорите ще се провалят, ако те бъдат възприемани по друг начин, предаде AFP. \r\n„Кипърските турци никога няма да бъдат понижени до статута на малцинство, както искат кипърските гърци, на острова, където те са съсобственици“, каза Ердоган. „Преговорите са обречени на неефективност, ако няма промяна във възприемането, че кипърските турци са политически равнопоставени“, добави президентът. Двама души са загинали след като малък самолет се разби в къща в Сан Диего, предаде CBS News. Властите посочват, че пилотът е сигнализирал, че двигателят на самолета е отказал малко след излитането му от летището „Монтгомъри Гибс“ източно от града. \r\nОт контролната кула казаха, че пилотът насочил машината към двора на училище, но самолетът е отскочил към жилищната сграда. \r\nНа борда на самолета е имало четирима души, а в къщата в момента на инцидента не е имало никой. Трима души са арестувани за участие в нападението срещу синагога в шведския град Гьотеборг, предаде ABC News. \r\nНападението бе извършено в събота вечерта по време на младежко събиране в синагогата във втория по голена град в Швеция. Около 20 маскирани хвърляха коктейли „Молотов“ срещу сградата. При нападението няма пострадали. \r\nСлед атаката властите засилиха мерките за сигурност около синагогата и еврейския център в столицата Стокхолм. \r\nПрез последните седмици в Стокхолм и Малмьо се проведоха демонстрации заради решението на президента на САЩ да признае Ерусалим за столица на Израел. Снежната буря, която премина през Дълбокия юг на САЩ и затрупа части от Северна Каролина и Вирджиния, се насочва на север, като затрудни трафика и прекъсна електроснабдяването на хиляди домакинства, предаде ABC News. \r\nСиноптиците предупреждават за опасност от поледици. \r\nВ събота на места в Минесота натрупа покривка от 35 см, в Северна Каролина покривката достигаше 30 см. В северозападните части на Джорджия паднаха 25 см снеговалежи. 18 см сняг е натрупал в Алабама и Мисисипи. \r\nАварийни екипи успяха да възстановят електроподаването към 37 000 домакинства в Северна Каролина, но 2000 домове остават без ток. \r\nНад 334 000 домакинства са натъмно в Джорджия, Алабама, Мисисипи и Луизиана.  \r\nВластите във Вирджиния пък съобщават за стотици пътни инциденти, причинени от поледиците. \r\nНа международното летище в Атланта в петък и събота бяха отменени 1600 полета.", "date": "2017.12.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/10/2465852/reuters-izrael-zayavi-che-e-unishtozhil-tunel-na-hamas-ot-ivitsata-gaza.html", "text": "Израелските сили за сигурност са унищожили тунел на ислямисткото движение „Хамас“, преминаващ под границата с Ивицата Газа, предаде Reuters. Изявлението на израелската армия последва ескалацията в напрежението с палестинците, разгневени от решението на САЩ по-рано тази седмица да признаят Ерусалим за столица на Израел. \r\nМеждувременно, палестинските фракции се опитват да спазят крайния срок, заложен в постигнатото с посредничеството на Египет споразумение за предаване на контрола над Ивицата Газа на подкрепяния от Запада палестински президент Махмуд Аббас, който изтича в неделя.  Калина Жекова", "date": "2017.12.10", "title": "Reuters: Израел заяви, че е унищожил тунел на „Хамас“ от Ивицата Газа"}
{"url": "http://www.focus-news.net/news/2017/12/10/2465853/ministar-nikolay-nankov-v-hitrino-darzhavata-napravi-poveche-ot-razpisanoto-kato-zakoni-i-moralni-pravila.html", "text": "В Хитрино държавата направи повече от това, което има разписано като закони и морални правила. Това каза пред журналисти Николай Нанков, министър на регионалното развитие и благоустройството, предаде репортер на Радио „Фокус“-Шумен. „Първата грижа и отговорност на държавата е публичната инфраструктура, а в Хитрино държавата осигури финансов ресурс не само за еднократни помощи, но и за въстановяване на щетите по частните собствености, визирам къщи и други постройки, без стопански такива, отделно от това държавата доста адекватно, още в дните след трагедията, освен осигурявайки финасовия ресурс, знаете - 5-те милиона лв, осигури кандидатстване по европейски фондове и Община Хитрино разработва проекти. Отделно държавата осигури възстановяване веднага на публичната инфраструктура - държавна соственост“, заяви министър Нанков. \r\nТой посочи за пример и държавната помощ за Община Хитрино, за няколко ключови обекта, свързани с пътната и водната инфраструктура, като рехабилитацията на 9-километровата отсечка от третокласния път Тимарево-Струйно. „През цялата 2017 година държавата, и с финансов ресурс, и с възможността, която осигури на Общината да кандидатства за евросредства, направи не малко. Винаги може и повече, но държавата ще си влезе в ролята и, когато говорим за разходване на публичен ресурс, това, което се убеждавам и уверявам от ръководството на Общината, е, че ресурсът наистина се разходва целеосъобразно“, коментира министър Нанков. \r\nТой посочи, че не трябва събития като трагедията от преди 1 година в Хитрино да разединяват хората. „Не трябва да остава горчивият вкус, че има субективно разпределение на средствата. Затова съм тук и ще разговарям с хората, за да чуя техните претенции, затова е Общественият съвет. Нито Общината, сама по себе си, нито кметът, нито Общинският съвет, нито държавата би могла да удовлетвори в по-добра и обективна степен потребностите на хората от един Обществен съвет. Мисля че по най-добрия начин един подобен съвет може да отреагира и да задоволи нуждите на пострадалите“, каза още министър Нанков. \r\nМинистърът на регионалното развитие и благоустройството Николай Нанков е на посещение в село Хитрино по повод навършването на една година от експлозията на цистерни с газ пропан-бутан в населеното място, при която 7 души загинаха, а 29 бяха ранени.\r\nИвелина ИВАНОВА", "date": "2017.12.10", "title": "Министър Николай Нанков: В Хитрино държавата направи повече от разписаното като закони и морални правила"}
{"url": "http://www.focus-news.net/news/2017/12/10/2465854/evrokomisaryat-mariya-gabriel-otseni-polozhitelno-memorandumite-koito-balgariya-podpisa-s-makedoniya-i-sarbiya-za-po-evtin-rouming.html", "text": "Зад тези инициативи се крие думичката „свързаност“. Колкото по-свързани сме един с друг толкова повече ще се дава тласък и за развитие на икономиката, и за перспектива на младите.  То дава и на нас, като ЕС, видимост в региона. Това каза за предаването „Неделя 150“ по „Хоризонт“  еврокомисарят Мария Габриел, която отговаря за въпросите на цифровата икономика и общество, предаде БНР. „Аз също смятам, че тази част на Европа е неизменна нейна част и е необходимо да направим по-видими нашите действия, да дадем много конкретни перспективи и по този начин да градим дългоустойчиво партньорство, което в крайна сметка носи и на  региона, и на всички нас сигурност и стабилност“, посочи тя. „Посланиците на страните от Западните Балкани са проявили интерес и към програмата за безплатен интернет. Проектът стартира през февруари, когато ще бъдат раздадени 1000 вачуера“, обясни еврокомисарят и отчете много голям интерес от българските общини. \r\n„По време на Българското европредседателство ще имаме 6 месеца интензивни преговори за това до края на 2018 г. да си спазим обещанието да имаме базата на цифровия единен пазар“, заяви Мария Габриел. По думите й предизвикателството пред единния пазар е бизнесът да има достатъчна законова рамка, а гражданите – усещане за сигурност за личните си данни. „Преживяваме уникален европейски моментум – момент, в който има много голямо съгласие за това, че цифровият единен пазар е бъдещето и ние всички искаме да направим конкретни стъпки за неговото реализиране“, обясни тя и допълни, че по време на Българското председателство ще бъдат финализирани много ключови законодателни инициативи на ЕК. „До този момент ние сме предложили 24, а от тях само по 6 са завършили преговорите между съзаконодателите“, изтъкна Гарбиел. Според нея Председателството е ключово и ще даде много ясно послание за това, че можем да ускорим ритъма. „От януари 2018 г. ще имаме преносимост на съдържание. Всеки ще може да пътува свободно със своя абонамент за филм, за спортно предаване или за книга навсякъде в ЕС“, заяви еврокомисарят. „Само преди 2 седмици приключихме и преговорите, свързани с географското блокиране. Само 9% от малките и средните предприятия оперират в друга държава от ЕС и това е свързано именно с това, че в онлайн пространството наблюдаваме дискриминация на принцип националност или дори местожителство. На това ще се сложи край“, обясни Мария Габриел. \r\nОсновен акцент в бъдещата си работа  българският еврокомисар поставя върху битката с фалшивите новини: „Поради множеството измерения на този проблем и това колко бързо могат да се разпространяват и какви мащаби могат да придобият, може да се усети този негативен ефект върху нашия демократичен модел и върху нашите ценности, част от които е и свободата на изразяване. Затова за мен беше толкова важно след интензивна само 4-месечна работа с екипа ми да стартираме обществената консултация, която започна на 13 ноември. Призовавам всички, които се интересуват от темата, да се включат. Имаме 14 седмици“. „За съжаление, фалшивите новини в голямата си част не са незаконни. Тук е разликата в борбата с незаконното съдържание. Искам да имаме много ясен репертоар с добрите практики и, от друга страна, да идентифицираме общи бъдещи действия.  Подготвям комуникация през април, в която да дам  посоката, в която ще продължим да работим“, каза още еврокомисарят.", "date": "2017.12.10", "title": "Еврокомисарят Мария Габриел оцени положително меморандумите, които България подписа с Македония и Сърбия за по-евтин роуминг"}
{"url": "http://www.focus-news.net/news/2017/12/10/2465855/metro-vsichki-poleti-na-londonskoto-letishte-lutan-sa-otlozheni-zaradi-obilnite-snegovalezhi.html", "text": "Всички полети на лондонското летище „Лутън“ са отложени заради обилните снеговалежи, съобщи изданието Metro. \r\nПо-рано днес от летището информираха пътниците, че може да се наложи отменянето или забавянето на полети заради тежката метеорологична обстановка. \r\nПо-рано летището в Бирмингам съобщи, че са отложени полетите заради почистването на пистите.  Калина Жекова", "date": "2017.12.10", "title": "Metro: Всички полети на лондонското летище „Лутън“ са отложени заради обилните снеговалежи"}
{"url": "http://www.focus-news.net/news/2017/12/10/2465856/smolyan-vremenno-dvizhenieto-po-pat--86-smolyan-srednogortsi-v-rayona-na-razklona-za-s-tikale-se-osashtestvyava-v-edna-lenta-poradi-srutvane-na-skalna-masa.html", "text": "Временно движението по път ІІ-86 Смолян - Средногорци в района на разклона за с. Тикале се осъществява в една лента, поради срутване на скална маса на пътното платно. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци.", "date": "2017.12.10", "title": "Смолян: Временно движението по път ІІ-86 Смолян - Средногорци в района на разклона за с. Тикале се осъществява в една лента, поради срутване на скална маса"}
{"url": "http://www.focus-news.net/news/2017/12/10/2465857/velikobritaniya-e-podgotvila-dve-predlozheniya-s-merki-koito-da-garantirat-che-nyama-da-ima-tvarda-granitsa-s-irlandiya-sled-brekzit.html", "text": "Великобритания е подготвила две предложения с мерки, които да гарантират, че няма да има твърда граница с Ирландия след Брекзит. Това заяви министърът по въпросите за Северна Ирландия Джеймс Брокъншир пред Sky News. „Ще представим две предложения във връзка с това как да решим въпроса с тарифите, как ще се справим с тези проблеми, свързани с границата. Едното е да сключим ново митническо партньорство, предвиждащо налагането на тарифи в същия или подобен размер като тези, които ЕС налага за вноса на стоки. Другото е модернизиран подход с изключения, които ще важат за малкия бизнес“, каза министърът.  Калина Жекова", "date": "2017.12.10", "title": "Великобритания е подготвила две предложения с мерки, които да гарантират, че няма да има твърда граница с Ирландия след Брекзит"}
{"url": "http://www.focus-news.net/news/2017/12/10/2465858/plovdiv-25-godishen-chuzhdenets-e-zadarzhan-za-krazhba-ot-apteka-v-grada.html", "text": "25-годишен чужденец е задържан за 24 часа, след като е извършил кражба от аптека в ж. к. „Тракия“ в Пловдив. Това съобщи за Радио „Фокус“ – Пловдив говорителят на Областната дирекция на МВР. В ранните часове на днешния ден е получен сигнал, че служители на частна охранителна фирма са заловили мъж, извършил кражба от аптека в ж. к. „Тракия“. По първоначални данни той е влязъл с взлом в обекта и е отнел две метални кутии с около 100 лева. Отведен е за срок до 24 часа в Пето районно управление на полицията в Пловдив. Образувано е бързо производство и работата по случая продължава. Предстои материалите да бъдат внесени в Районната прокуратура.\r\nТони МИХАЙЛОВ", "date": "2017.12.10", "title": "Пловдив: 25-годишен чужденец е задържан за кражба от аптека в града"}
{"url": "http://www.focus-news.net/news/2017/12/10/2465859/premierat-na-shvetsiya-osadi-atakata-sreshtu-sinagogata-v-gyoteborg.html", "text": "Премиерът на Швеция Стефан Льовен осъди атаката срещу синагогата в Гьотеборг, предаде агенция ТТ. „Изключително съм възмутен от вчерашното нападение срещу гьотеборгската синагога и от призивите към насилие срещу евреите, които се чуха по време на демонстрациите в Малмьо. Антисемитизмът няма място в шведското общество“, каза премиерът. \r\nНападението бе извършено в събота вечерта по време на младежко събиране в синагогата във втория по големина град в Швеция. Около 20 маскирани хвърляха коктейли „Молотов“ срещу сградата. При нападението няма пострадали. Задържани са трима души. \r\nСлед атаката властите засилиха мерките за сигурност около синагогата и еврейския център в столицата Стокхолм. \r\nПрез последните седмици в Стокхолм и Малмьо се проведоха демонстрации заради решението на президента на САЩ да признае Ерусалим за столица на Израел. Калина Жекова", "date": "2017.12.10", "title": "Премиерът на Швеция осъди атаката срещу синагогата в Гьотеборг"}
{"url": "http://www.focus-news.net/news/2017/12/10/2465860/knyaz-nikita-dmitrievich-rostovskiy-moyat-rodstvenik-knyaz-lobanov-rostovskiy-e-podpisal-dogovora-za-primirie-sas-sultana-sled-rusko-turskata-voyna.html", "text": "Моят родственик княз Лобанов Ростовский е подписал  договора за примирие със султана след Руско-турската война. Това каза княз Никита Дмитриевич Лобанов Ростовский в интервю за Агенция „Фокус“ по повод 140-ата годишнина от Плевенската епопея. По думите му в този договор са били включени трите важни пункта в Берлинската конференция, която дава основа на създаването на България като държава. Той разказа, че неговият дядо е създал този документ, защото е бил посланик в Константинопол 15 години преди това. „Тогава дядо му се е запознал лично със султана и независимо от това, че султанът е загубил войната, той е писал на император Александър II да му прати Лобанов обратно като министър. Поради тези близки отношения той успява да договори за България добри условия“, обясни князът и допълни, че присъства на честванията на 140-ата годишнина от превземането на Плевенската крепост от ген. Гурко по покана на кмета на Плевен. \r\nДеница КИТАНОВА", "date": "2017.12.10", "title": "Княз Никита Дмитриевич Ростовский: Моят родственик княз Лобанов Ростовский е подписал  договора за примирие със султана след Руско-турската война"}
{"url": "http://www.focus-news.net/news/2017/12/10/2465861/pleven-delegatsiyata-na-ruskata-istoricheska-obshtnost-vodena-ot-knyaz-nikita-dmitrievich-podnese-tsvetya-na-pametnika-na-gen-mihail-skobelev.html", "text": "Делегацията на руската историческа общност, водена от княз Никита Дмитриевич поднесе цветя на паметника на ген. Михаил Скобелев в Плевен, предаде репортер на Агенция \"Фокус\". Цветята бяха поднесени в знак на признателност към делото на ген. Скобелев и по повод 140-ата годишнина от Плевенската епопея и от руският посланик Анатолий Макаров, кметът на Плевен Георг Спартански, лидерът на АБВ Константин Проданов, Румен Петков и други.\r\nДеница КИТАНОВА", "date": "2017.12.10", "title": "Плевен: Делегацията на руската историческа общност, водена от княз Никита Дмитриевич поднесе цветя на паметника на ген. Михаил Скобелев"}
{"url": "http://www.focus-news.net/news/2017/12/10/2465862/tass-pleven-otbelyazva-140-godini-ot-osvobozhdenieto-si.html", "text": "Тържествена церемония за полагане на венци и цветя се състоя в българския град Плевен пред мавзолея св. Георги Победоносец, където се намира братската могила на загиналите воини от руската армия, които преди 140 години освободиха града в хода на Руско-турската война от 1877-1878 г., предаде руската агенция ТАСС. \r\n„Не само за мен, но и за всеки гражданин на България днешната дата – денят на освобождението на Плевен, денят на победата на руската армия, е ден на освобождението на България от турско робство“, подчерта в беседа с кореспондента на ТАСС вицепремиерът и министър на отбраната на България Красимир Каракачанов. \r\n„Именно победата в Плевен стана повратен момент в тази освободителна война. Всички българи се прекланят пред руските воини, отдали живота си за освобождението им. Но отношенията между България и Русия не са само история – нашата дружба е актуална и днес, имаме добри отношения и общи интереси, които трябва да се развиват, както трябва да се развива диалогът между Русия и ЕС“, допълни вицепремиерът.  Калина Жекова", "date": "2017.12.10", "title": "ТАСС: Плевен отбелязва 140 години от освобождението си"}
{"url": "http://www.focus-news.net/news/2017/12/10/2465863/ministar-nikolay-nankov-9-ot-10-te-kashti-v-hitrino-s-chiyto-stroezh-se-angazhiraha-ot-kamarata-na-stroitelite-sa-pochti-gotovi-i-sobstvenitsite-im-shte-posreshtnat-zimata-v-novi-zhilishta.html", "text": "9 от 10-те къщи в Хитрино, с чийто строеж се ангажираха от Камарата на строителите, са почти готови и собствениците им ще посрещнат зимата в нови жилища. Това заяви пред журналисти Николай Нанков, министър на регионалното развитие и благоустройството, който е на посещение в населеното място, пострадало от взрив на цистерни с газ пропан-бутан на жп гарата в селото преди 1 година, предаде репортер на Радио „Фокус“-Шумен. \r\nПо думите му през Обществен съвет, мисля, че е най-ефективно, публично и прозрачно разходването на средствата за възстановяване на Хитрино.\r\n„Общественият съвет и ръководството на Общината ме запознаха с това как са определени категориите пострадали в Хитрино, разходването дотук на средствата, както за възстановяване на щети на частната инфраструктура, така и на публичната, а и какво предстои. Благодарност към Камарата на строителите, които първи реагираха, като най-голямата браншова камара. 9 от 10-те къщи, с чийто строеж те се ангажираха, са почти готови и собствениците им ще посрещнат зимата в нови жилища, със средства от държавата. От Социалния фонд се правят 13 къщи, 7 от тях са на груб строеж, както каза кметът, 3 се бавят заради вещно правни отношения, говорим за процедури вещно правни, устройствени, не толкова за бюрокрация, а не искаме да сме изправени пред ситуация да осъществим незаконен строеж“, заяви министър Нанков.\r\nТой отново акцентира върху ролята на Обществения съвет за адекватното разпределение на помощите, съобразно степента на щетите и нуждите на пострадалите. „Факт е, че когато говорим за публичен ресурс, за средства, винаги ще има недоволни, но ако критериите са обективни, това, което ще установим, ако наистина на базата на обективните нужди на хората са разходени тези средства - какво повече от това би могла да направи и държавата, и всяка друга власт“, каза министър Нанков. \r\nТой посети възстановените жилища и разговаря и с местните хора в Хитрино. Министър Нанков беше придружаван от областния управител на Шумен Стефан Желев, кмета на Хитрино Нуридин Исмаил и председателя на Камарата на строителите Николай Станков.\r\nИвелина ИВАНОВА", "date": "2017.12.10", "title": "Министър Николай Нанков: 9 от 10-те къщи в Хитрино, с чийто строеж се ангажираха от Камарата на строителите, са почти готови и собствениците им ще посрещнат зимата в нови жилища"}
{"url": "http://www.focus-news.net/news/2017/12/10/2465864/dots-d-r-krasimira-aleksandrova-otbelyazvame-godishninata-na-natsionalnata-biblioteka-s-dve-sabitiya-blagotvoritelna-fotoizlozhba-i-kragla-masa-za-zakona-za-depozita-v-balgariya.html", "text": "Отбелязваме годишнината на Националната библиотека с две събития – благотворителна фотоизложба и кръгла маса за закона за депозита в България. Това каза доц. д-р Красимира Александрова, директор на Националната библиотека „Св. св. Кирил и Методий“, в интервю за Агенция „Фокус“ по повод годишнината от създаването на библиотеката, която се чества на 10 декември.\r\n„Тази годишнина отбелязваме с две на пръв поглед напълно различни събития. Едното е фотоизложба, която е дело на художник-фотографът Иван Добромиров, който е дългогодишен служител в Националната библиотека. Това е само една част от инициативата, защото решихме чрез събраните средства от тази изложба и продажбата на неговите фотографии да се включим в кампанията „Българската Коледа““, каза тя.\r\nДоц. Александрова уточни, че другото събитие, което има сериозен национален отзвук, е организирането на кръгла маса, посветена на 120 години от приемането на закона за депозита в България и неговото приложение. „Тя беше на 7 и 8 декември, като на нея присъстваха представители както на библиотечната колегия, така и издатели и специалисти от Министерството на културата. Набелязахме основните посоки, по които ще работим в бъдеще – това, че законът определено се нуждае от корекции, актуализиране и до голяма степен и от популяризиране. Така че това е само началото на една бъдеща дискусия, която да регламентира отношенията издател – библиотека и тези с крайния бенефициент – потребителя. Отбелязваме също ръст в броя на депозитните екземпляри в отдел „Депозит“ на Националната библиотека и това е една положителна и трайна тенденция, която ни кара да бъдем оптимисти за това, че има диалог между библиотеки и издатели – т.е. логическите връзки по някакъв начин са спазени“, каза още тя.\r\nЦветилена СИМЕОНОВА", "date": "2017.12.10", "title": "Доц. д-р Красимира Александрова: Отбелязваме годишнината на Националната библиотека с две събития – благотворителна фотоизложба и кръгла маса за закона за депозита в България"}
{"url": "http://www.focus-news.net/news/2017/12/10/2465865/afp-benyamin-netanyahu-razkritikuva-litsemerieto-v-evropa.html", "text": "Израелският премиер Бенямин Нетаняху разкритикува „лицемерието“ в Европа заради гневната реакция на решението на САЩ да обявяват Ерусалим за столица на Израел, като заяви, че ракетните атаки от Ивицата Газа към територията на Израел също трябва да станат обект на критики, предаде AFP.\r\n„Макар да уважавам Европа, не съм готов да приема двойните й стандарти“, каза Нетаняху, който също е обект на критики от страна на европейските лидери заради строителството на Западния бряг. „Чувам гласове, които осъждат историческото решение на (президента на САЩ Доналд) Тръмп, но не чувам такива, които осъждат ракетните атаки срещу Израел. Не съм готов да приема такова лицемерие“, каза израелският лидер преди да отлети за посещение във Париж, където ще се срещне с френския президент Франсоа Макрон, а след това ще участва в заседание с външните министри на ЕС в Брюксел.  Калина Жекова", "date": "2017.12.10", "title": "AFP: Бенямин Нетаняху разкритикува „лицемерието“ в Европа"}
{"url": "http://www.focus-news.net/news/2017/12/10/2465866/ivaylo-mirchev-op-turizam-asenovgrad-blizo-100-000-turisti-sa-posetili-npk-asenova-krepost-ot-nachaloto-na-2017-godina.html", "text": "Близо 100 000 туристи са посетили Национален паметник на културата (НПК) „Асенова крепост“ от началото на 2017 година. Това каза за Радио „Фокус“ – Пловдив Ивайло Мирчев, експерт в Общинско предприятие (ОП) „Туризъм“ - Асеновград. По думите му генерираните приходи от посещения на обекта за периода са около 250 000 лв., като се очаква те да се увеличат още малко по време на предстоящите два цикъла от почивни дни през декември – около Коледа и Нова година. \r\n„Годината определено бе добра за туризма в Асеновград на фона на цялостната картина на туризма в България. И ние подобно на целия туристически бранш отчитаме леко завишаване на приходите и ръст на туристите с около 7 до 10 %, каквото е и в национален мащаб. 2017 година бе наистина динамична, с много събития и с много реализирани дейности, които са част от годишната програма на ОП „Туризъм“ в Асеновград“, коментира Ивайло Мирчев.\r\nТой посочи, че през годината е подобрено състоянието на туристическата инфраструктура.  Поставени са много указателни табели, показващи Асеновград като популярна туристическа дестинация. „Бяха поставени указателни табели и в планината. Бяха реализирани над 100 км подновяване на туристическата инфраструктура по пътеките над Асеновград. Всичко това се случи като част от дейностите по годишната програма на ОП „Туризъм“, заедно с помощта на Сдружение „Устремени“ – Асеновград – едно публично-частно партньорство, което потвърждаване в годините“, каза още експертът Ивайло Мирчев. Той добави, че през отиващата си 2017 година са организирани и събития, свързани с туризма. Някои от тях са вече традиционни, като второто издание на ежегодния туристически поход „Асеновградски върхове и пътеки“, посетен от около 200 туристи от цяла България. \r\n„Другото събитие, което беше изключително важно и интересно и събра много хора – това бе първото издание на „Училище сред природата“. Това е инициатива, отново ситуирана в района на хижа „Марциганица“, където заедно със спелеоклуб „Черни връх“ – София направихме общ модул за обучение на ученици сред природата. Имаше различни атракциони, сред които посещение на пещерата Добростански бисер, игри сред природата, както и алпийски тролей. Поставихме началото на нещо много важно, което да ограмотява младите хора и да ги учи на любов към планината“, каза Мирчев. По думите, през годината са изработени множество нови рекламни материали и брошури, осъществени са участия в туристически изложения в цяла България, чрез които се създават нови контакти.\r\nТони МИХАЙЛОВ", "date": "2017.12.10", "title": "Ивайло Мирчев, ОП „Туризъм“ – Асеновград: Близо 100 000 туристи са посетили НПК „Асенова крепост“ от началото на 2017 година"}
{"url": "http://www.focus-news.net/news/2017/12/10/2465867/veliko-tarnovo-koledna-rabotilnitsa-zaradva-desetki-detsa-v-grada.html", "text": "Коледна работилница зарадва десетки деца във Велико Търново. Това съобщиха от пресцентъра на Общината. Малчуганите майсториха украшения, ръкоделия и играчки за елхата. Техните своеобразни занаятчийски ателиета бяха разположени в сградата на Община Велико Търново. С подкрепата на кмета Даниел Панов за децата бяха осигурени всички необходими материали и пособия. Техните майки, татковци и близки също си припомниха часовете по ръчен труд в училище и се включиха в майсторенето на играчки.\r\nКоледна работилница за малчугани ще има и на 16 декември /събота/. Тя отново ще бъде разположена на третия етаж в сградата на Общината и ще отвори врати в 10.00 ч. Децата ще могат да изработят своите сурвакници за Новогодишната нощ.", "date": "2017.12.10", "title": "Велико Търново: Коледна работилница зарадва десетки деца в града"}
{"url": "http://www.focus-news.net/news/2017/12/10/2465868/stotitsi-poleti-sa-otmeneni-na-londonskite-letishta-zaradi-predizvikalite-transporten-haos-snegovalezhi.html", "text": "Снеговалежите причиниха транспортен хаос във Великобритания, съобщава The Independent. Най-тежко засегнат е въздушният трафик. Стотици полети бяха отменени, забавени или пренасочени. На лондонските летища Станстед и Хуйтроу са отменени десетки вътрешни и международни полети. Заради лошото време могат да се очакват още отменяния. Нарушена е работата на летищата Саутенд, Лутън и Гетуик в британската столица.  Калина Жекова", "date": "2017.12.10", "title": "Стотици полети са отменени на лондонските летища заради предизвикалите транспортен хаос снеговалежи"}
{"url": "http://www.focus-news.net/news/2017/12/10/2465869/dutch-news-vlastite-v-holandiya-obyaviha-oranzhev-kod-za-opasnost-zaradi-snegovalezhi.html", "text": "Властите в Холандия обявиха оранжев код за опасност заради снеговалежи, съобщи Dutch News. Предупреждението важи за цялата територия на страната, с изключение на провинция Зеландия и Фризийските острови. Синоптиците прогнозират снежната покривка в северните и североизточните части на страната да достигне 15 см. \r\nПрез деня температурите ще се повишат за кратко, което ще създаде опасност от поледици. \r\nВластите предупреждават автомобилистите да не предприемат пътувания, освен при крайна необходимост. \r\nВ изявление на летището в Амстердам  се съобщава за възможни забавяния или отменяния на полетите от и до „Схипхол“.  Калина Жекова", "date": "2017.12.10", "title": "Dutch News: Властите в Холандия обявиха оранжев код за опасност заради снеговалежи"}
{"url": "http://www.focus-news.net/news/2017/12/10/2465870/ivaylo-mirchev-op-turizam-asenovgrad-nepoznatite-i-neusvoeni-prostranstva-shte-badat-aktsent-v-programata-ni-za-razvitie-na-turizma-prez-2018-godina.html", "text": "Непознатите и неусвоени пространства ще бъдат акцент в програмата за развитие на туризма в община Асеновград през 2018 година. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му основната идея е тези неусвоени пространства да придобият облик на туристически дестинации и да получат допълнителен стимул. „Всички знаем, че туризмът е един от основните икономически отрасли, които всяка община трябва да развива правилно, за да може да генерира приход. Това е причината да се насочим и към непознатите все още места. Те се намират най-вече в източната част на нашата община. Там е едно от най-големите съсредоточия на тракийски скални светилища. През 2017 година създадохме маршрута „Свещената утроба на Родопа“. За него вече има изработени 4 филма с дрон, положена е над 30 км нова маркировка до всички скални светилища в района на Караджов камък, Кръстова гора и Белинташ. Сега ще се насочим още по-нататък в източна посока, за да можем да обхванем махалите на село Бор, село Три могили, Саръкая, връх Чиляка“, посочи Ивайло Мирчев. Той смята, че всички тези места и обекти, които са в периферията на Асеновград, действително са изключително красиви места и са подходящи както за пешеходен туризъм, също за орнитология и велопреходи.\r\n„Ние ще запознаваме нашите гости с тези възможности за туризъм в този край на Асеновград. Искаме да стимулираме хората да създават къщи за гости и туристическа инфраструктура – нещата да са взаимосвързани като икономическа изгода“, коментира експертът в ОП „Туризъм“ в Асеновград.\r\nТони МИХАЙЛОВ", "date": "2017.12.10", "title": "Ивайло Мирчев, ОП „Туризъм“ – Асеновград: Непознатите и неусвоени пространства ще бъдат акцент в програмата ни за развитие на туризма през 2018 година"}
{"url": "http://www.focus-news.net/news/2017/12/10/2465871/gabrovo-rakata-na-bog-sabaziy-e-obyavena-za-kulturna-tsennost-na-regionalniya-istoricheski-muzey.html", "text": "Габровският Регионален исторически музей обяви ръката на бог Сабазий за културна ценност на месец декември. Това е един от ценните експонати на музея и рядко може да се види такъв предмет, съобщават от културната институция.\r\nАрхеологът Росен Йосифов обяснява, че Сабазий е трако-фризийско божество. Култовата му ръка е използвана по време на обреди. Фригия е в Мала Азия, в днешна Турция. Култът към Сабазий е пренесен от траки, за които има сведения, че са мигрирали там още през 13-12 век преди Христа. Заедно с тях, почитането на божеството се връща в Тракия и се разпространява в цяла Европа.\r\nНай-силно е развита вярата в него от 1-ви до 4-ти век, в рамките на Римската империя. Култови ръце на Сабазий се откриват на територията на цяла Европа – в засипания от лава град Помпей, в Швейцария, Русия, Англия. Култови предмети, свързани с него се съхраняват и в САЩ. По думите на Росен Йосифов, в България са намерени пет подобни предмета.\r\nОсвен Регионален исторически музей-Габрово, музеите в Добрич, Стара Загора, Плевен и частната колекция „Арес“ съхраняват ръце на Сабазий.  Те са малки, с височина 10-20 см. Някои съвременни автори се опитват да свържат култа към божеството с християнството. Жестът, който е представен с бронзовата ръка, напомня на християнска благословия.\r\nПрез 2000 година, когато Брюксел е една от културните столици на Европа, ценната култова ръка на Сабазий, собственост на РИМ – Габрово, е включена в големия арт-фестивал „Европалия“, който се провежда в столицата на Европа.\r\nИдеята на екипа на габровския музей, е предметът да стане част от бъдеща нова експозиция, за която е необходимо финансиране. До тогава, музеят представя ценните си експонати в различни изложби или като културни ценности.", "date": "2017.12.10", "title": "Габрово: Ръката на бог Сабазий е обявена за културна ценност на Регионалния исторически музей"}
{"url": "http://www.focus-news.net/news/2017/12/10/2465872/sofiya-snegorin-e-premahnal-ogranichiteli-na-veloaleyata-na-bul-dondukov-vazstanovyavaneto-im-shte-e-za-smetka-na-pochistvashtata-firma.html", "text": "При снегопочистване по бул. \"Дондуков\", в участъка между бул. \"Васил Левски\" и ул. \"Кракра\" по невнимание снегорин е премахнал поставените ограничители, разделящи велоалеята от платното за движение. Това се посочва на официална страница във \"Фейсбук\" на направление \"Транспорт и транспортни комуникации\" в Столична община. \"Фирмата за почистване, извършила нарушението ще възстанови разрушените делинеатори изцяло за своя сметка\", се посочва още в публикацията .", "date": "2017.12.10", "title": "София: Снегорин е премахнал ограничители на велоалеята на бул. \"Дондуков\", възстановяването им ще е за сметка на почистващата фирма"}
{"url": "http://www.focus-news.net/news/2017/12/10/2465873/emiliya-zornishka-vim-pleven-prevzemaneto-na-pleven-e-edna-ot-nay-tezhkite-operatsii-s-reshavasht-izhod-za-rusko-turskata-voyna.html", "text": "Превземането на Плевен е една от най-тежките операции с решаващ изход за Руско-турската война. Това каза директорът на Регионалния военноисторически музей – Плевен Емилия Зорнишка в интервю за Агенция „Фокус“ по повод 140-ата годишнина от Плевенската епопея, която се навършва на 10 декември. „Разположен за пътя на София,  Плевен става важен стратегически обект едва след заемането му от армията на Осман паша на 19 юли 1877 г. Западният руски отряд атакува града още с пристигането си същия ден. Разбира, че на височините около града се е установила турската армия и Плевен се е превърнал в силна крепост. Плевен е зает откъм север, изток и юг, силно укрепен лагер с много добре укрепени отбранителни позиции“, разказа тя. По думите  й Руската армия атакува града още два пъти – в края на юли и на 11 и 12 септември. Зорнишка обърна внимание, че най-ожесточени са боевете по време на третия щурм, когато отрядът на ген. Скобелев овладява две големи турски укрепления, разположени югозападно от Плевен. \"На това място сега се намира Скобелев парк- музей и където в чест на 100-годишнинана от освобождението на Плевен е построена Панорама „Плевенска епопея“, добави тя.\r\nДеница КИТАНОВА", "date": "2017.12.10", "title": "Емилия Зорнишка, ВИМ – Плевен: Превземането на Плевен е една от най-тежките операции с решаващ изход за Руско-турската война"}
{"url": "http://www.focus-news.net/news/2017/12/10/2465874/xinhua-balgarska-kompaniya-sklyuchi-sporazumenie-s-iran-za-investitsii-v-solarnata-energiya.html", "text": "Българска компания подписа меморандум за разбирателство с Иран за развитието на слънчева фотоволтаична инфраструктура в централния град  Джахром, предава  Xinhua.\r\n„Първата инвестиция в специалната икономическа зона Джахром е подписана със „Солар енд Бенефит Корпорейшън“ от България за изграждане на соларна електроцентрала“, съобщи губернаторът на града Алиреза Шахраян. Той не уточни мощността на централата или стойността на инвестицията, но добави, че споразумението ще задоволи електрическите нужди на Джахром, който е с население от 230 хил. души и се намира на около 800 км. южно от Техеран. \r\n„Споразумението е за задоволяване на част от енергийните нужди на страната и да засили стабилността на региона чрез възобновяеми енергийни ресурси“, допълни Шахраян.  Българската компания ще получава дивиденти за 20 години при цена от 15,2 евроцента на киловат час.   Виктор Турмаков", "date": "2017.12.10", "title": "Xinhua: Българска компания сключи споразумение с Иран за инвестиции в соларната енергия"}
{"url": "http://www.focus-news.net/news/2017/12/10/2465875/lovech-narusheno-e-elektrozahranvaneto-v-selo-doyrentsi.html", "text": "Нарушено е електрозахранването в село Дойренци, област Ловеч. Това съобщиха за Агенция „Фокус“ от пресцентъра на ЧЕЗ. В момента се работи по отстраняване на проблема. Аварията е вследствие на силен вятър и снощните валежи от дъжд и сняг.", "date": "2017.12.10", "title": "Ловеч: Нарушено е електрозахранването в село Дойренци"}
{"url": "http://www.focus-news.net/news/2017/12/10/2465876/zhoro-kovachev-obshtina-veliko-tarnovo-obshtinata-e-shiroko-otvorena-za-partnyorstvo-s-razlichni-organizatsii.html", "text": "Община Велико Търново е широко отворена за партньорство с различни организации. Пример за това е благотворителната социална коледна къщичка с мото „Ние можем“, която е разположена на Коледния базар в парк „Марно поле“. В нея се предлагат предмети, изработени както от потребители на всички социални услуги в Общината, така и от различни клубове по интереси, деца и ученици, каза за Радио „Фокус“ – Велико Търново експертът от Дирекция „Социални дейности и здравеопазване“ при Общината Жоро Ковачев. Той припомни, че благотворителната коледна изложба на социалните услуги е отворен за 11-та поредна година. „В нея има ръчно изработени изделия, ръкоделия, картички, сувенири и рисунки. Благодарение на кмета и ръководството на общинската туристическа агенция „Царевград Търнов“, ние получихме, преди няколко години тази така чакана от нас къщичка от Коледния базар, за да можем да развием това, което започнахме преди 11 години. Показваме на жителите и гостите на града какво правят потребителите с техните ръце, подпомогнати от специалистите, арт терапевтите, социалните работници и всички , които са част от ежедневието им“, обясни Жоро Ковачев. Партньорите на Общината в тази инициатива са частния колеж „Аркус“, Работилницата по занаяти в града, както и Съюза на хората с увреждания. На самата къщичка има закачен и график, на който е обозначено в кой ден предмети от коя социална услуга се предлагат. „Целта е да се популяризират дейностите на всички потребители“, каза още Жоро Ковачев.\r\nЛуиза ТРАНЧЕВА", "date": "2017.12.10", "title": "Жоро Ковачев, Община Велико Търново: Общината е широко отворена за партньорство с различни организации"}
{"url": "http://www.focus-news.net/news/2017/12/10/2465877/afp-redzhep-tayip-erdogan-zayavi-che-izrael-e-teroristichna-darzhava.html", "text": "Президентът на Турция Реджеп Тайип Ердоган заяви, че Израел е „терористична държава“ и заяви, че ще използва „всички начини да се бори“ срещу решението на САЩ да признае Ерусалим за столица на страната, предава  AFP.\r\n„Палестинската автономия е невинна жертва. А що се отнася до Израел – той е терористична държава“, заяви Ердоган. „Ние няма да изоставим Ерусалим на милостта на държава, която избира деца“, допълни той.\r\nРечта му се случва дни след като президентът на САЩ Доналд Тръмп призна града за столица на Израел предизвиквайки протести сред мюсюлманските и арабските държави.  Виктор Турмаков", "date": "2017.12.10", "title": "AFP: Реджеп Тайип Ердоган заяви, че Израел е „терористична държава“"}
{"url": "http://www.focus-news.net/news/2017/12/10/2465878/plovdiv-spetsialni-knizhki-za-pechati-ot-25-turisticheski-obekta-na-teritoriyata-na-asenovgrad-shte-badat-izdadeni-prez-2018-godina.html", "text": "Специални книжки за печати от 25 туристически обекта на територията на Община Асеновград ще бъдат издадени през 2018 година. Това съобщи за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му към момента се извършват финални дейности по реализирането на тази идея. „Книжката ще бъде по подобие на „100-те национални туристически обекта“, с печат на всеки един обект. Когато хората съберат печатите, ние ще предоставим съответната значка, удостоверяваща това. Основната ни идея е да запалим интереса на хората, които са приходящи през Община Асеновград, за да могат те да останат за повече време тук и наистина да видят тези прекрасни и почти непознати кътчета, които ние сме селектирали сред тези 25 обекта“, обясни Ивайло Мирчев. Той посочи, че голяма част от тези 25 обекта са достатъчно популярни – манастири, църкви, културно-историческо наследство, музеи и други. Включени са и десетина обекти като водопади и тракийски скални светилища, които са част от културно-историческия маршрут „Свещената утроба на Родопа“.\r\n„Нещата малко по малко започват да придобиват вид, така че Асеновград да е популярна туристическа дестинация в целия мащаб на община, а не с няколко обекта. Това ни беше идеята, продължаваме да я развиваме. Годишната програма за развитие на туризма през 2018 година ще бъде напълно в тон с това, което сме направили през предходните години, за да може актуално да надграждаме с все по-нови и по-интересни неща“, коментира Ивайло Мирчев.\r\nТони МИХАЙЛОВ", "date": "2017.12.10", "title": "Пловдив: Специални книжки за печати от 25 туристически обекта на територията на Асеновград ще бъдат издадени през 2018 година"}
{"url": "http://www.focus-news.net/news/2017/12/10/2465879/prof-angel-dimitrov-golyama-e-rolyata-na-balgarskite-knizhovnitsi-prosvetni-deytsi-i-tvortsi-za-natsionalnoto-obosobyavane-na-teritoriyata-na-makedoniya.html", "text": "Голяма е ролята на българските  книжовници, просветни дейци и  творци за националното обособяване на територията на Македония. Това каза историкът проф. д-р Ангел Димитров, който е и първият български посланик в Македония от края на 1992 г. до края на лятото на 2001 г., в интервю за Агенция „Фокус“ за българските книжовници от Македония от Българското възраждане и за Йордан Хаджиконстантинов – Джинот. „Българското Възраждане е времето, в което българите като етническа общност преоткриват исторически себе си и променят своето отношение към света. Виждат своето ново място в него. Възраждането е време, през което личността и общността вече излизат от локалното и виждат, че светлите хоризонти на големите желания вече са постижим. От научна гледна точка не искам да влизам в подробности, но това е едно влизане в модерната епоха, през което българската общност преживява няколко характерни за Европа фази в своето политическо и културно развитие. Това са Ренесанса – преоткриването на личността, Просвещението - културният скок от религиозното към светското и формирането на новобългарската култура, както и  Реформацията, която е изключително важен момент. По български тя се изразява чрез възстановяването на българската църква. Разбира се, това е периодът на индустриалната революция и научните новости, и изпадането под влиянието на формиращите се национални държави. Възраждането действително е една епоха, в която българската общност започва да живее в единен ритъм“, каза той. По думите му перифериите на българското етническо землище са изложени най-силно на чуждите влияния и пропаганди. Проф. Димитров поясни, че там нещата се развиват малко по-бавно. „Казвам всичко това, защото на този фон можем по-ясно да видим колко голяма е ролята на българските просветни дейци, на българските книжовници, на българските творци за националното обособяване на територията на Македония. Разбира се, всички просветени българи много добре знаят, че Македония има място в Българското възраждане още от формалното начало“, допълни проф. Димитров. \r\nДеница КИТАНОВА", "date": "2017.12.10", "title": "Проф. Ангел Димитров: Голяма е ролята на българските  книжовници, просветни дейци и  творци за националното обособяване на територията на Македония"}
{"url": "http://www.focus-news.net/news/2017/12/10/2465880/rakovodstvata-na-abv-sofiya-i-stolichnata-mladezhka-organizatsiya-na-partiyata-shte-dadat-preskonferentsiya-na-11-dekemvri.html", "text": "Ръководствата на АБВ – София и Столичната младежка организация на партията ще дадат пресконференция. Това съобщиха от пресцентъра на ПП АБВ.\r\nСъбитието ще  се проведе на 11 декември (понеделник), от 11:00 часа, в централата на политическата сила на  ул. „Врабча“ №23.", "date": "2017.12.10", "title": "Ръководствата на АБВ – София и Столичната младежка организация на партията ще дадат пресконференция на 11 декември"}
{"url": "http://www.focus-news.net/news/2017/12/10/2465881/ria-novosti-siriyskata-opozitsiya-razchita-na-preki-pregovori-v-zheneva.html", "text": "Делегацията на обединената сирийска опозиция разчита през следващата седмица да започне пряк диалог с делегацията на Дамаск в Женева, предава РИА Новости.\r\n„Преговорите трябва да бъдат лице в лице. Разчитаме, че преговорите ще започнат тази седмица. Разчитаме, че делегацията на президента Башар Асад ще се вслуша в призива, отправен от представителите на международната общност, към който призоваваме и ние“, заяви представителя на Сирийския преговорен комитет Басма Кодмани.  \r\nТя определи като обнадеждаващо заявлението, отправено от руския външен министър Сергей Лавров по време на скорошната му среща с американския държавен секретар Рекс Тилърсън, в което той призова всички делегации на междусирийските преговори да започнат преки преговори.  Виктор Турмаков", "date": "2017.12.10", "title": "РИА Новости: Сирийската опозиция разчита на преки преговори в Женева"}
{"url": "http://www.focus-news.net/news/2017/12/10/2465882/pazardzhik-bchk-panagyurishte-provede-otchetnoto-si-sabranie-za-2017-godina.html", "text": "БЧК-Панагюрище проведе Отчетното си събрание за изминалата 2017 година, съобщи за Радио „Фокус“-Пазарджик Павлинка Дундарова, координатор на общинската организация на БЧК. Направена е равносметка на извършената работа през годината, като са набелязани следващи задачи за бъдещите хуманитарни дела. На територията на община Панагюрище дейност осъществяват 20 дружества на БЧК. Според актуализирания списък на членовете в организациите, към момента в тези дружества има 1157 члена. Общият брой на доброволците в тях е 83. Общинското ръководство е провело 4 заседания за годината, на които са обсъдени текущи въпроси и са взети 11 решения. Всичките са изпълнени и е отчетен резултат от проведените мероприятия.\r\nСветлана ЕЛЕНКИНА", "date": "2017.12.10", "title": "Пазарджик: БЧК-Панагюрище проведе Отчетното си събрание за 2017 година"}
{"url": "http://www.focus-news.net/news/2017/12/10/2465883/emiliya-zornishka-vim-pleven-31-hil-ruski-i-45-hil-rumanski-voyni-zagivat-po-vreme-na-trite-shturma-v-boevete-pri-pleven.html", "text": "31 хил. руски и 4,5 хил. румънски войни загиват по време на трите щурма в боевете при Плевен. Това каза директорът на Регионалния военноисторически музей – Плевен Емилия Зорнишка в интервю за Агенция „Фокус“ по повод 140-ата годишнина от Плевенската епопея, която се навършва на 10 декември.  „По време на боевете за Плевен активно участие, заедно с руската и румънската армия и 3-ти  стрелкови фински батальон, взимат българите от плевенския край. Според силите и възможностите си те дават своя принос в освобождението“, каза тя. По думите й редица документи свидетелстват за помощта на българите, като преводачи към действащата армия. Тя поясни, че българите взимат участие в резузнаването и оказват  икономическа и санитарна помощ. „Имената на над 200 българи от Плевен и  Плевенско се четат в списъците на българите от българското опълчение“, допълни Зорнишка. \r\nДеница КИТАНОВА", "date": "2017.12.10", "title": "Емилия Зорнишка, ВИМ – Плевен: 31 хил. руски и 4,5 хил. румънски войни загиват по време на трите щурма в боевете при Плевен"}
{"url": "http://www.focus-news.net/news/2017/12/10/2465884/rte-chast-ot-poletite-mezhdu-irlandiya-i-velikobritaniya-sa-otmeneni-zaradi-snega.html", "text": "Част от полетите между Ирландия и Великобритания са отменени заради снега. Полетите между Бирмингам и „Станстед“ към летище „Нок“ в Западна Ирландия и от „Хийтроу“, Бирмингам и „Станстед“ към Дъблин са отменени, предава ирландската медия  RTE.\r\nВъпреки снега „Нок“ работи, след като специално оборудване е премахнало снега от пистите, но е възможно да има забавяния в полетите. Пътниците трябва да проверяват разписанията преди да тръгнат към летищата. \r\nМеждувременно лошото време в Северен Уелс и в Централна Англия е довело до натрупване на няколко сантиметра снежна покривка.  Виктор Турмаков", "date": "2017.12.10", "title": "RTE: Част от полетите между Ирландия и Великобритания са отменени заради снега"}
{"url": "http://www.focus-news.net/news/2017/12/10/2465885/veliko-tarnovo-chetiri-bezplatni-izlachvaniya-na-shouto-zvuk-i-svetlina-predstoyat-do-kraya-na-godinata-v-grada.html", "text": "Четири безплатни излъчвания на шоуто „Звук и светлина“ предстоят до края на годината. Те са част от подаръците, които Община Велико Търново е подготвила за гостите на града, по повод предстоящите коледни и новогодишни празници, обясни за Радио „Фокус“ – Велико Търново Нелина Църова, директор Дирекция „Култура, туризъм и международни дейности“ в местната администрация. Безплатните излъчвания, които се осъществяват с подкрепата на Общинската туристическа агенция „Царевград Търнов“, ще са на 16-ти, 23-ти , 25-ти и 30-ти декември. „Програмата на Общината беше обявена предварително и ще бъде спазена и изпълнена. Не можем да обещаем изненади, но е много вероятно такива да се случат, тъй като винаги се появяват нови събития, идват нови идеи. Мисля, че през тази година успяхме да я организираме, че в нея да има за всеки по нещо. Благодаря на партньорите, с които реализираме събитията и се надявам да допринесем за по-весел коледен дух сред великотърновци“,  допълни Църова. Излъчванията на светлинното шоу „Звук и светлина“ ще започват от 18.00 часа и могат да се наблюдават от площад „Цар Асен I“ пред крепостта Царевец.\r\n„Фокус“ припомня, че Общинската туристическа агенция „Царевград Търнов“ предлага възможност спектакъла да се гледа и от  ВИП площадката на ул. „Никола Пиколо“ на преференциална цена от 20 лева. Билетите за деца са 10 лева.\r\nЛуиза ТРАНЧЕВА", "date": "2017.12.10", "title": "Велико Търново: Четири безплатни излъчвания на шоуто „Звук и светлина“ предстоят до края на годината в града"}
{"url": "http://www.focus-news.net/news/2017/12/10/2465886/dots-d-r-krasimira-aleksandrova-prez-2017-g-podobrihme-dostapa-na-hora-s-uvrezhdaniya-do-natsionalnata-biblioteka-i-osigurihme-po-dobra-rabotna-sreda-za-sluzhitelite.html", "text": "През 2017 г. подобрихме достъпа на хора с увреждания до Националната библиотека и осигурихме по-добра работна среда за служителите. Това каза доц. д-р Красимира Александрова, директор на Националната библиотека „Св. св. Кирил и Методий“, в интервю за Агенция „Фокус“ по повод годишнината от създаването на библиотеката, която се чества на 10 декември.\r\n„Мога да определя годината като много динамична – работихме и на ниво потребители, и на ниво информационно обслужване, и на ниво проектна дейност. До голяма степен постигнахме и подобрения в достъпа на хора с увреждания до библиотеката със създаването на асансьор между отделите нива и етажи. Друг успешен проект, който приемам положително, е свързан с грижата за хората, които работят в библиотеката, тъй като те обикновено остават в сянка и рядко се говори за тях. Това е проект, който обезпечи трудовия проект на хората, които са със степен на трудоустрояване, като им осигури подходящи бюра, столове и компютърна техника, които да им дадат едно нормално пребиваване по време на 8-часовия работен ден“, обясни тя.\r\nПо думите ѝ Националната библиотека има и идеи за отбелязване на Българското председателство на Съвета на Европейския съюз. „Успешно въведохме и практиката с пътуващите изложби – т.е. изложбите, които се организират в Националната библиотека, да се предоставят на други библиотеки и на музеи, където да бъдат представени. И това става не само на територията на страната - вече една от изложбите, която разкрива най-ценните документи, съхранявани в библиотеката, беше представена съвсем скоро в Националната и университетска библиотека в Скопие. Следващата година предстои нейното пътуване и до Хърватска. На тази изложба беше направен и отделен екземпляр, с който тя бе представена в Българския културен център в Будапеща и сега е предоставена за популяризиране сред българската общност в Унгария“, каза още доц. Александрова. \r\nЦветилена СИМЕОНОВА", "date": "2017.12.10", "title": "Доц. д-р Красимира Александрова: През 2017 г. подобрихме достъпа на хора с увреждания до Националната библиотека и осигурихме по-добра работна среда за служителите"}
{"url": "http://www.focus-news.net/news/2017/12/10/2465887/afp-na-pristanishteto-na-frenskiya-grad-kale-e-zasednal-feribot.html", "text": "Ферибот, превозващ повече от 300 души на борда си, е заседнал заради силните ветрове в пристанището на северния френски град Кале, прекъсвайки трафика на едно от най-заетите пътнически пристанища в Европа. Няма пострадали, предава . AFP \r\n„Съдът е стабилен. Служителите на пристанището се опитват да го освободят“, съобщи източник от пристанищните власти. Корабът „Прайд от Кент“ е заседнал, след като се е блъснал в стълба за разтоварване на пътници при маневри преди да се отправи към дестинацията си – Довър във Великобритания.  Виктор Турмаков", "date": "2017.12.10", "title": "AFP: На пристанището на френския град Кале е заседнал ферибот"}
{"url": "http://www.focus-news.net/news/2017/12/10/2465888/mosv-proektat-na-plan-za-upravlenie-na-np-pirin-e-v-saotvetstvie-s-iziskvaniyata-na-komiteta-na-svetovnoto-nasledstvo-na-yunesko.html", "text": "Британското издание „The Guardian“ публикува текст, озаглавен „Ski resort will devastate Unesco world heritage site in Bulgaria, says WWF“ (публикацията може да видите ). Изданието цитира документи, получени от Световния фонд за дивата природа (WWF), според които правителствените планове за разширяване на ски курорта Банско предвиждат прокарването на 333 км писти и 113 км лифтове на територията на българския природен парк Пирин, който е обект от световното природно наследство на ЮНЕСКО с „изключителна универсална ценност“. В публикацията е изложена позицията на Катерина Раковска, Експерт на WWF в България, според която новите документи показват, че правителството е напаснало плановете си, така че точно да покрият зоната в плановете за разширение на „Юлен“ - концесионера на ски зоната. По думите й тези планове ще създадат възможност за отсичането на вековни гори, което ще причини огромни вреди на биоразнообразието. В материала на „The Guardian” е поместено и кратко становище на Мирослав Калугеров – директор на Дирекция „Национална служба за защита на природата“ към Министерството на околната среда и водите. Той отрича готвения нов план за управление да навреди на биоразнообразието в Пирин и определя опасенията за стопански дърводобив като „необосновани и неоснователни“.Във връзка с публикацията на „The Guardian“,  Агенция „Фокус“ поиска от Министерство на околната среда и водите, да ни предостави пълния текст на въпросите и отговорите дадени от министерството на британското издание. Въпросите и отговорите на МОСВ публикуваме тук:\r\nВъпроси от „The Guardian“:Отговор на МОСВ:\r\nИнформацията от WWF, на която се позовавате, не кореспондира на фактите и на законодателството. По отношение на проекта на план за управление и твърденията, че с него ще се допусне огромно увеличаване на ски зоната и това ще доведе до катастрофални въздействия върху биоразнообразието и горите, и ще доведе до включване на парка в списъка със обекти на ЮНЕСКО в опасност, имайте предвид следното:  \r\nПроектът на план за управление на Национален парк „Пирин“ е в съответствие с изискванията на Комитета на световното наследство на ЮНЕСКО от 2012 г. да не се допуска строителство на съоръжения за ски спорт или други дейности с подобно въздействие в обекта на световното наследство, извън буферните зони – зки зони Банско и Добринище.\r\nПроектът на нов ПУ на НП „Пирин“ отразява изцяло нуждата от запазване на изключителната универсална стойност на обекта на световното наследство, а забраната за развитие на ски спорта в обекта е част от заданието за изготвяне на новия план за управление на Национален парк „Пирин“. Всички указания, дадени от Министерството на околната среда и водите относно преработването на проекта на новия план са дадени именно с цел да бъде осигурено спазването на досегашните решения на Комитета на световното наследство.\r\nСледва да се има предвид, че плана за управление е рамков документ, който определя общата рамка за управление на територията без да одобрява изграждането на каквито и да било съоръжения с конкретни параметри и без да съдържа конкретни инвестиционни предложения. С планът за управление не се прави устройствено планиране и земеползване \r\nСъгласно Плана за управление на Национален парк „Пирин“ от 2004г. площта на горите в парка е 23 110,3 ха. При направената инвентаризация на горите, дървесният запас е възлизал на 5 629 810 куб.м.\r\nСъгласно чл. 21, т.2 от Закона за защитените територии (ЗЗТ), в националните паркове в България, в т. ч. НП „Пирин”, е забранено осъществяването на производствени дейности, вкл. промишлен дърводобив. \r\nПо изключение в тях се допуска осъществяването само на поддържащи и възстановителни дейности в горите, земите и водните площи.\r\nВ тази връзка, дейностите в горите в националните паркове не са свързани с провеждане на промишлен дърводобив, а само с поддържането и подобряването на тяхното състояние, като при осъществяването им се изваждат единствено заболели и наранени единични и групи дървета.\r\nЦелта на поддържащите и възстановителни дейности е предприемането на превантивни мерки срещу заболявания и каламитетни нападения от насекомни вредители и поддържането на благоприятно природозащитно състояние на горските екосистеми. При всички видове дейности се оставя санитарен минимум от мъртва дървесина, възлизащ на 10 куб.м. на 1 ха, необходим за нормалното функциониране на екосистемите. Досега се е налагало поддържащи и възстановителни дейности в горите да се провеждат само в около 5 % от горите на територията на националния парк.\r\nВсички дейности в горите на националните паркове, в т.ч. и НП „Пирин” се съгласуват от МОСВ, като контрола по тяхното осъществяване се провежда от Дирекцията на националния парк.\r\nОбикновено, дървесината, добита в рамките на поддържащите и възстановителни дейности в горите на територията на НП „Пирин“ се предоставя на местното население като дърва за огрев срещу минимална такса. Горното е своеобразна компенсация към местните хора за наложените им от закона ограничения върху ползването на горите в НП „Пирин“, които в миналото се били и  източник за получаване на доходи.\r\nЧаст от дървесината се използва от Дирекцията на НП “Пирин“ за направа на нови и ремонт на съществуваща посетителска инфраструктура, огради, входни арки и паркова мебел.\r\nПри разработването на новия план за управление на НП “Пирин“ е направена инвентаризация на горите, при която беше установено, че актуалният им запас e 7 070 290 куб.м на площ от 25 119,3 ха. С инвентаризацията е направен и анализ на здравословното им състояние, което е определено като много добро.\r\nВидно от горното е, че провеждането на поддържащи и възстановителни дейности в националните паркове е допринесло съществено за подобряване на състоянието на горските екосистеми, поради което не се налага промяна на държавната политика по отношение на поддържането им.\r\nКакто е отбелязано по-горе съгласно националното законодателство „стопански сечи“ с цел добив на дървесина не се прилагат в националните паркове на България. Стопанските сечи в България се прилагат само в горски територии извън резерватите, поддържаните резервати и националните паркове. Те се извършват на основание на изготвени 10 годишни горско - стопански планове, в които за всяка една конкретна горска територия е предвидено провеждането на горско – стопански мероприятия и е определен очаквания добив на дървесина.\r\nВ Заданието за разработване на План за управление на НП „Пирин“ за периода 2014-2023 г. от 2012 г., утвърдено от министъра на околната среда и водите на основание чл. 58 (3) от ЗЗТ целенасочено не е поставено изискване за проектиране на сечи, както и няма изискване да бъдат определени количества дървесина, които трябва да бъдат добити през периода на действие на ПУ при провеждането на поддържащи и възстановителни дейности в горските екосистеми.\r\nПроектът на план за управление не предвижда изпълнението на видове сечи и не посочва количества на дървесина, която трябва да бъде добита. Съгласно ЗЗТ и Правилникът за условията и реда за управлението, възлагането на дейностите по поддържане и възстановяване, възлагането на туристически дейности, охраната и контрола в горите, земите и водните площи в защитените територии - изключителна държавна собственост, в горите на националните паркове се допускат само поддържащи и възстановителни дейности на базата на ежегодно проучване на здравословното състояние на горите.\r\nВъв връзка с гореизложеното твърденията, че плана за управление ще допусне стопански дърводобив в 60 % от парка са неоснователни и необосновани.\r\nОбръщаме внимание, че проекта на план за управление е все още в процедура и със сигурност ще претърпи корекции след Висшия експертен екологичен съвет.В отговор на допълнителни въпроси на „The Guardian“, МОСВ изпраща следните отговори:\r\nВъпрос:\r\nОтговор:\r\nСъгласно Плана за управление на НП Пирин от 2004г. Туристическата зона се ограничава единствено и само до територии около ски зони Банско и Добринище, с обща площ от  около 1078 ха.\r\nСтарият, но все още действащ план за управление погрешно не идентифицира други територии от Националния парк, в които да се осъществяват туристически дейности и съответно не ги обособява като отделни зони.  \r\nСъвсем логично с проекта на нов план за управление към зона „Туризъм“ се включват допълнителни територии, извън тези на ски зони Банско и Добринище, в които да се осъществява туризъм.\r\nОбособяването на по-голяма зона за туризъм не означава, че в нея ще се развиват дейности, свързани с развитие на ски спорт. В новите територии, включени в зона туризъм ще се осъществяват дейности свързани с развитие на масов туризъм, като в тях изрично се забранява развитие на ски спорт и други дейности свързани с подобно развитие в съответствие с Решението на ЮНЕСКО – 36.COM.7b.18/2012.\r\nРешението на ЮНЕСКО, с което не се допуска развитие на ски спорт в обекта, извън ски зоните, изрично е упоменато на стр. 379 при функционалното описание на зона Туризъм (в проекта на нов ПУ), както и в специфичния режим на тази зона, посочен на стр.  384 -III 12 IV – специфични режими на зона туризъм.  \r\nНастоящият план за управление въвежда общи режими, валидни за цялата територия на парка, съобразно, които не се допуска развитие на ски спорт и други дейности с подобно въздейстие в обекта, извън буферната зона на обекта на ЮНЕСКО. В тази връзка Решение 36.COM.7b.18/2012 на ЮНЕСКО и произтичащите от него режими са посочени в т. II.16.13 на стр. 383.\r\nСъгласно проекта на ПУ развитие на ски спорт се допуска единствено в буферната зона на обекта на ЮНЕСКО, която се явява Специална буферна зона съобразно новия проект на план за управление на  НП Пирин.\r\nВъпрос:\r\nОтговор:\r\nПроектът на ПУ допуска поддържащи и възстановителни дейности в горите в Зона“Гори, високопланински пасища, реки и езерни екосистеми“. Досега поддържащи и възстановителни дейности са били допустими в целия парк, но са били осъществявани само на 5% от територията му.  Поради забраната за изграждане на нови пътища и просеки в проекта на ПУ най –вероятно поддържащи и възстановителни дейности в бъдеще ще бъдат осъществявани в същите 5 %. от територията на парка.\r\nВъпрос:\r\nОтговор:\r\nВ Заданието за разработване на План за управление на НП „Пирин“ за периода 2014-2023 г. от 2012 г., утвърдено от министъра на околната среда и водите на основание чл. 58 (3) от ЗЗТ целенасочено не е поставено изискване за проектиране на сечи, както и няма изискване да бъдат определени количества дървесина, които трябва да бъдат добити през периода на действие на ПУ при провеждането на поддържащи и възстановителни дейности в горските екосистеми.\r\nСъгласно Закона за защитените територии „стопански сечи“ с цел добив на дървесина не се прилагат в националните паркове на България. Това изискване е спазено и в проекта на ПУ. В цялата документация представляваща проекта на ПУ не се съдържа и няма разработен план или проект предвиждащ за периода на действие на плана ( за 10 години) извършването на сечи като местоположение, количества дървесина и видове сечи. Не са предвидени направата на пътища и просеки за извозване на дървесина.\r\nВ режимите и нормите по дейности за IV. „Поддържащи и възстановителни дейности“ в 1.1, 1.2, 1.3 е забранено извършването на такива дейности в „Зона за ограничено човешко въздействие“, „Зона за опазване на горските, високопланинските, тревните, езерни и речни екосистеми“ –забрана само в насажденията на възраст над 200 години и „Зона за туризъм“ с малки изключения.  \r\nВ 3.2 от „Условия“ към IV. „Поддържащи и възстановителни дейности“ единствено се допуска  разработване на проект, с който ще се определи Благоприятното природозащитно състояние (БПС) на горските насаждения в НП Пирин, който не представлява план за извършване на сечи  и съществува възможност до края на действие на плана ДНП „Пирин“ да не възложи неговото изработване..\r\nВъпрос:\r\nОтговор:\r\nПриемането на проекта на ПУ на НП “Пирин“ не се извършва единствено и само от МОСВ. Проектът на План за управление на НП“Пирин“ се приема с решение на Министерския съвет. МОСВ осигурява изпълнението на процедурата, която включва и разглеждане от Специализираният състав на Висшия експертен екологичен съвет. В състава на Специализираният състав на ВЕЕС участват и представители на други институции,  като на заседанието на съвета ще бъде обсъдeна и бележка № 59  от писмо изх. № 05-08-360/18.01.2016 г. на МОСВ и аргументите на изпълнителя. Поради важността на бележка № 59, МОСВ прецени, че решението за нейното отразяване трябва да бъде разисквано на заседание на Специализираният състав на ВЕЕС.", "date": "2017.12.10", "title": "МОСВ: Проектът на план за управление на НП „Пирин” е в съответствие с изискванията на Комитета на световното наследство на ЮНЕСКО"}
{"url": "http://www.focus-news.net/news/2017/12/10/2465889/emiliya-zornishka-vim-pleven-panorama-plevenska-epopeya-e-posetena-ot-pochti-9-mln-dushi-ot-otkrivaneto-si-dosega.html", "text": "Панорама „Плевенска епопея“ е посетена от почти 9 млн. души от откриването си досега. Това каза директорът на Регионалния военноисторически музей – Плевен Емилия Зорнишка в интервю за Агенция „Фокус“ по повод 140-ата годишнина от Плевенската епопея, която се навършва на 10 декември. „Само от началото на годината досега за всички обекти на Регионален военноисторически музей посещението възлиза на около 125 хил. души. 20 хил. са посетили параклис – мавзолея „Св. Георги Победоносец“, а над 86 хил. са посетили Панорама „Плевенска епопея“. От тях около 8 хил. са чуждите туристи. Те са от над 70 държави от всички континенти“, допълни Зорнишка. Тя разказа, че 100 години след  10 декември 1877 г. на бившето бойно поле при Плевен се издига Панорама „Плевенска епопея“. „Открита е на датата, когато се чества освобождението на Плевен. Най-голямата проява, която е свързана и е посветена на изграждането на Панорамата, е тържествената вечер и срещата със строителите й“, каза тя и допълни, че срещата се е провела на 6 декември 2017 г. \r\nДеница КИТАНОВА", "date": "2017.12.10", "title": "Емилия Зорнишка, ВИМ – Плевен: Панорама „Плевенска епопея“ е посетена от почти 9 млн. души от откриването си досега"}
{"url": "http://www.focus-news.net/news/2017/12/10/2465890/politico-cheshkiyat-ministar-predsedatel-razkritikuva-migratsionnata-politika-na-es.html", "text": "Министър-председателят на Чехия Андрей Бабиш разкритикува намерението на ЕС да съди страната заради това, че не се подчинява на неговата миграционна политика, предава  Politico.\r\nСпоред Бабиш ЕС се опитва да застави страната му да приеме бежанци, което ще доведе до ръст на екстремистките партии. „Европейската комисия може да оттегли обвиненията. Трябва да преговаряме по това и да предложим различни модели, като спазването на границата и помощта за другите държави. Но ние не искаме каквито и да е бежанци“, заяви той. \r\nПо-рано ЕК  заяви, че ще съди Унгария, Полша и Чехия заради отказа им да приемат искащи убежище.  Виктор Турмаков", "date": "2017.12.10", "title": "Politico: Чешкият министър-председател разкритикува миграционната политика на ЕС"}
{"url": "http://www.focus-news.net/news/2017/12/10/2465891/plovdiv-ozhs-bsp-organizira-kragla-masa-za-nasilieto-nad-zheni-i-detsa.html", "text": "Обединението на жените социалистки в област Пловдив организира кръгла маса под надслов: „Чуй ме! Виж ме!”, която ще се проведе на 11 декември, от 11.00 часа, в гр. Пловдив, парк-хотел „Санкт Петербург”, Зала „Дружба”. Това съобщиха от пресцентъра на БСП.\r\nДискусията е заключителна част от проект, свързан с един от най-чувствителните и актуални за обществото ни въпроси – насилието над жени и деца. Проектът „Чуй ме, Виж ме!”, се реализира от Областния съвет на обединението на жените социалистки област Пловдив и цели да повиши осведомеността на обществото относно проблемите с насилие над деца и жени, последствията от него и начините да бъде осигурена адекватна подкрепа и грижа за пострадалите. В рамките на кампанията, до 1 декември в общините Сопот, Хисар, Марица, Стамболийски, Асеновград и Брезово в област Пловдив бяха възстановени и реновирани пешеходни пътеки, всяка от които с надпис „Чуй ме! Виж ме!“. Издадена бе информационна брошура, която бе разпространена в административни структури на местната власт, стопански обекти, козметични и фризьорски салони, както и сред граждани по време на акциите.\r\nУчастие в дискусията ще вземат народните представители от „БСП за България” Теодора Халачева, член на Парламентарната комисия по въпросите на децата, младежта и спорта, Георги Търновалийски, зам.-председател на Комисията по бюджет и финанси на НС, представители на законодателната, изпълнителната и съдебната власт, на неправителствения сектор, учители и директори на училища, членове на ученически съвети, родители.", "date": "2017.12.10", "title": "Пловдив: ОЖС-БСП организира кръгла маса за насилието над жени и деца"}
{"url": "http://www.focus-news.net/news/2017/12/10/2465892/new-york-times-v-reditsa-myusyulmanski-darzhavi-se-vodyat-protesti-sreshtu-reshenieto-na-tramp-za-izrael.html", "text": "Ливанската армия е използвала сълзотворен газ и водни оръдия срещу тълпите, протестиращи пред посолството на САЩ в страната заради решението на президента Доналд Тръмп да признае Ерусалим за столица на Израел. Подобни протести са избухнали и в други мюсюлмански държави, пише  New York Times.\r\nВ Бейрут хиляди протестиращи скандират срещу решението на Тръмп като част от тях хвърлят камъни и палят автомобилни гуми и кофи за смет дипломатическата мисия. Армията е използвала сълзотворен газ, за да не им позволи да проникнат в него. \r\nВ Индонезия около 10 хил. души са се събрали пред американското посолство в столицата Джакарта, организирани от ислямистката „Партия на просперитета и справедливостта“. Развявайки палестински и индонезийски знамена те скандират „Свобода за Ерусалим и палестинците“. \r\nПрезидентът на Индонезия Джоко Видодо заяви, че решението на Тръмп е нарушение на резолюциите на ООН. Страната му няма установени дипломатически отношения с Израел.  Виктор Турмаков", "date": "2017.12.10", "title": "New York Times: В редица мюсюлмански държави се водят протести срещу решението на Тръмп за Израел"}
{"url": "http://www.focus-news.net/news/2017/12/10/2465893/makedoniya-edin-chovek-e-ranen-pri-strelba-v-ohrid.html", "text": "Един човек е ранен при стрелба в Охрид, предава македонското електронно издание „24 вести“. Според първоначалната информация на полицията инцидентът е станал в 14.00 часа местно време (15.00 часа българско време) на бул. „Туристичка“. Според полицията раненият е без опасност за живота и е прехвърлен към клиниката „Св. Еразъм“. Продължава огледът на място.", "date": "2017.12.10", "title": "Македония: Един човек е ранен при стрелба в Охрид"}
{"url": "http://www.focus-news.net/news/2017/12/10/2465894/sarbiya-masov-boy-mezhdu-migranti-v-priemen-tsentar-v-obrenovats.html", "text": "Две групи мигранти са се сбили помежду си в приемен център в Обреновац, на 30км югозападно от Белград и след това са били нападнати и полицейските патрули, които са били изпратени да ги усмирят. Това предава излъчващата на албански език скопска телевизия АЛСАТ-М , като се позовава на информация на електронното  издание Lajmi. Пo-късно в Oбреновац са били изпратени части за бързо реагиране от Белград, допълнителен брой жандарамерия и много екипи на Бърза помощ. Според кмета на Обреновац Мирослав Чучкович виновниците за масовия бой са били изведени от лагера в града със силите на полицията.", "date": "2017.12.10", "title": "Сърбия: Масов бой между мигранти в приемен център в Обреновац"}
{"url": "http://www.focus-news.net/news/2017/12/10/2465895/dots-d-r-krasimira-aleksandrova-prez-poslednata-godina-mnogo-mladi-hora-zapochnaha-rabota-v-natsionalnata-biblioteka-no-se-sblaskaha-sas-stresa-ot-niskoto-zaplashtane.html", "text": "През последната година много млади хора започнаха работа в Националната библиотека, но се сблъскаха със стреса от ниското заплащане. Това каза доц. д-р Красимира Александрова, директор на Националната библиотека „Св. св. Кирил и Методий“, в интервю за Агенция „Фокус“ по повод годишнината от създаването на библиотеката, която се чества на 10 декември.\r\n„Самият факт, че в Националната библиотека през последната година и половина започнаха работа над 15 младежи, които сега са завършили своето образование, показва красноречиво, че има интерес към професията. Но това е само едната страна на въпроса. Отговорността и ангажимента на нас като професионалисти, които дълги години сме в тази професия и познаваме нейните специфики, е да създадем подходящи условия за тези млади хора, идващи с решението да работят в библиотека, и да ги мотивираме“, каза тя и обясни, че един от основните проблеми, с които те се сблъскват, е стресът от изключително ниското заплащане. \r\n„Това, разбира се, няма как да бъде пренебрегнато, тъй като действа много демотивиращо. Но е факт, че тези младежи продължават да работят. Някои от тях дори, след като работиха определено време в различни отдели на библиотеката, записаха и магистърски програми, което ме кара да мисля, че имат сериозни намерения да работят в тази сфера“, обясни доц. д-р Александрова.\r\nЦветилена СИМЕОНОВА", "date": "2017.12.10", "title": "Доц. д-р Красимира Александрова: През последната година много млади хора започнаха работа в Националната библиотека, но се сблъскаха със стреса от ниското заплащане"}
{"url": "http://www.focus-news.net/news/2017/12/10/2465896/deyvid-deyvis-ako-nyama-da-ima-sporazumenie-za-brekzit-nyama-da-ima-i-sredstva-za-es.html", "text": "Британският министър по въпросите, свързани с Брекзит, Дейвид Дейвис заяви, че правителството на страната му няма да плати каквито и да е пари на ЕС, ако няма окончателно постигнато споразумение по търговията със Съюза, предава Politico.\r\n„Ако няма споразумение, това означава, че няма да плащаме“, заяви Дейвис и допълни, че споразумението, постигнато миналата седмица в Брюксел относно излизането на Великобритания от ЕС „е заявление за намерение“, а не „правно обвързващо действие“. \r\nВеликобритания изчислява, че общата сума на „сметката за развода“ ще бъде между 40 и 45 милиарда евро. ЕС никога не е изчислявал официално сумата, а се е концентрирал върху съгласуване на формула за бъдещите изплащания. \r\nНа въпрос на какъв вид търговско споразумение се надява Дейвис посочи „плюс-плюс-плюс версия“ на това, сключено между ЕС и Канада.  Виктор Турмаков", "date": "2017.12.10", "title": "Дейвид Дейвис: Ако няма да има споразумение за Брекзит, няма да има и средства за ЕС"}
{"url": "http://www.focus-news.net/news/2017/12/10/2465897/mkd-newscom-makedoniya-potapyat-korabi-i-samoleti-v-ohridskoto-ezero-s-tsel-privlichane-na-turisti.html", "text": "Дълбините на Охридското езеро крият много тайни, но сега популярният македонски град ще привлича посетители с нова атракция под вода, предава информационният портал MKD-news.com.\r\nТуристическият център на Охрид работи за привличане на посетители, които търсят адреналин в необичайна обстановка. От градското пристанище уверяват, че ако има интерес, старите кораби може да бъдат предоставени на представителите на туристическия бранш, за да бъдат използвани като допълнителна атракция за гостите на града, .\r\nВ Охрид са убедени, че градът има потенциал за развиване на гмуркането. Водолази вече са открили на дъното на Охридското езеро седем кораба, останки от свален английски самолет и части от няколко плавателни съда, най-вероятно използвани с търговска цел в годините на Първата световна война. Сега от клуба по гмуркане \"Амфора\" предложиха идеята да бъде потопен военен самолет, който са получили като дарение. Към момента се очаква Министерството на околната среда да се произнесе по предложението. Тереза Герова", "date": "2017.12.10", "title": "MKD-news.com (Македония): Потапят кораби и самолети в Охридското езеро с цел привличане на туристи"}
{"url": "http://www.focus-news.net/news/2017/12/10/2465898/vecernji-list-harvatiya-prez-2018-g-turizmat-v-harvatiya-shte-se-nuzhdae-ot-15-hil-chuzhdestranni-rabotnitsi.html", "text": "Хърватският министър на туризма Гари Капели изрази недоволство от решението на правителството в Загреб през следващата година да бъдат издадени само 1860 разрешителни за работа за чужденци, които да бъдат наети за нуждите на туристическия сектор на икономиката, съобщава електронното издание Vecernji List.\r\nКапели отбеляза, че броят на чуждестранните кадри в сектора трябва да бъде по-висок, в противен случай властите рискуват да поставят под въпрос успеха на следващия летен сезон. Съгласно оценката му, през 2018 г. за покриване на нуждите на хърватския туризъм ще бъдат необходими 15 хил. чуждестранни работници. \r\nСъщевременно министърът призна, че квотите за чужденци са само временно решение за недостига на работна ръка и увери, че Министерството на туризма работи върху мерки за подобряване на условията на труд в сектора, .\r\nСпоред Капели редица изследвания са доказали по недвусмислен начин, че проблемът с работната ръка в хърватския туризъм вече се усеща. Министърът бе категоричен, че посетителите в страната не се оплакват от цените или пренаселените курорти, а само от качеството на предлаганите услуги. Тереза Герова", "date": "2017.12.10", "title": "Vecernji List (Хърватия): През 2018 г. туризмът в Хърватия ще се нуждае от 15 хил. чуждестранни работници"}
{"url": "http://www.focus-news.net/news/2017/12/10/2465899/tornos-news-rannite-rezervatsii-na-avstriyskite-turisti-za-pochivka-v-gartsiya-sa-se-uvelichili-s-20-30.html", "text": "Гарантираните резервации на австрийски граждани за полети до Гърция са се увеличили рязко за лятото на 2018 г., съобщиха две от най-големите туристически компании в страната - TUI Austria и REWE, предава специализираният портал за туризъм Tornos News.\r\nПо данни на REWE гарантираните самолетни резервации за Гърция за следващия летен сезон отбелязват ръст от 30%, докато TIU регистрира скок от 20%. Същевременно според властите в Атина, Гърция е най-предпочитаната дестинация за клиенти на TIU, като привеждат данни, според които през 2017 г. австрийската компания е увеличила оборота си от почивки в страната с 25% в сравнение с предходната година, .\r\nНа свой ред двата туроператора отбелязаха, че заплахите от тероризма и природните катастрофи не влияят на задграничните пътувания на австрийците. Все пак те продължават да избягват Турция и да проявяват предпочитания към Гърция и Испания за летните си почивки\r\nПрез лятото на 2018 г. TUI ще предложи 360 полета до дестинации в чужбина, увеличение от шест на сто спрямо миналото лято. От тях 103 са за Гърция. По брой пристигания в Гърция, Австрия има най-висок брой посещения спрямо населението - от 8,7 млн. австрийци, 400 хил. посещават Гърция годишно.Тереза Герова", "date": "2017.12.10", "title": "Tornos News: Ранните резервации на австрийските туристи за почивка в Гърция са се увеличили с 20-30%"}
{"url": "http://www.focus-news.net/news/2017/12/10/2465900/hurriyet-turtsiya-se-nadyava-da-privleche-poveche-chuzhdestranni-turisti-s-izgrazhdaneto-na-pristanishte-v-efes.html", "text": "Победителят от тръжната процедура за изграждането на ново туристическо пристанище в разположения на турския бряг на Егейско море град Ефес не е обявен, въпреки че процесът приключи преди повече от месец, отбелязва вестник Hurriyet.\r\nПредложението за \"антично пристанище и канал\" на прочутия град Ефес, който през 2015 г. бе включен в Списъка на ЮНЕСКО за световното културно и природно наследство, е само едно от общо 35-те проекта, издигнати от премиера Бинали Йълдъръм за провинция Измир. Идеята е предложена за първи път през 1993 г., но така и не са предприети стъпки към реализирането й, .\r\nПроектът, който ще направи Ефес достъпен по море, включва изграждането на канал с обща дължина от 6 130 метра, кей, яхтено пристанище и мост.  Геотехническото сондиране вече е завършено, а властите в Анкара са убедени, че веднъж завършено, пристанището ще допринесе за увеличаване на броя на туристите, посещаващи Ефес. \r\nПрез 2011 г. Ефес е посетен от близо четири милиона туристи, но тази цифра спадна до един милион души през последвалите години заради лошата политика в областта на туризма. Влияние оказаха и дипломатическите спорове, в които Анкара бе замесена в последните години. Сега съответните органи се стремят не към привличането на масови туристи, а към посетители, които пристигат в града с яхти и малки самолети. Тереза Герова", "date": "2017.12.10", "title": "Hurriyet: Турция се надява да привлече повече чуждестранни туристи с изграждането на пристанище в Ефес"}
{"url": "http://www.focus-news.net/news/2017/12/10/2465901/blagoevgrad-kuvertite-po-zavedeniyata-v-grada-za-novogodishnata-nosht-sa-na-tseni-ot-30-do-80-leva.html", "text": "Кувертите по заведенията в Благоевград за новогодишната нощ са на цени от 30 до 80 лева. Това сочи репортерска проверка на Радио „Фокус” – Пирин. Цената на куверта зависи от това какво е включено в него, както и от съответния тип заведение. По клубовете и баровете, където в менюто е включен повече алкохол, а почти липсва храна, е по-евтино, от порядъка на 30-40 лева. По механите и ресторантите е по-скъпо, тъй като празнуващите ще могат да се насладят на жива музика, а в менюто са включени салата, предястие, основно ястие, десерт и алкохол. По-голямата част от местата по ресторантите и механите вече са резервирани. В една част от дискотеките в Благоевград няма куверт за новогодишната нощ, а виното и шампанското ще са с 50 % намаление. В друга част от благоевградските дискотеки новогодишният куверт е 25 лева, като в него са включени 100 гр. концентрат, шампанско, вода или безалкохолно и шоколад.\r\nЛора КАЛЧЕВА", "date": "2017.12.10", "title": "Благоевград: Кувертите по заведенията в града за новогодишната нощ са на цени от 30 до 80 лева"}
{"url": "http://www.focus-news.net/news/2017/12/10/2465902/predstaviteli-na-balgarskata-i-ruskata-istoricheska-obshtnost-diskutiraha-bitkata-za-pleven-predi-140-godini.html", "text": "Представители на българската и руската историческа общност дискутираха битката за Плевен преди 140 години, предаде репортер на Агенция \"Фокус\". Дискусията е част от тържествената програма за отбеляване на 140-годишнината от Плевенската епопея. Кръглата маса се проведе в зала \"Плевен\" на Областната администрация. Домакин на събитието бе областният управител на Плевен Мирослав Петров, който приветства руските гости с думите: „Днес 140 години по-късно Плевен помни героизма и кръвта, попили в нашата земя в мига на свободата“. Той обърна внимание, че в Плевен се пазят костите на загиналите войни от Руско-турската освободителна война. Румен Петков, член на Инициативния комитет за отбелязване на 140-ата годишнина и кмет на Плевен в периода 1995-1999 г., благодари на областния управител Мирослав Петров за гостоприемството и желанието да се даде възможност на представители на българската и руската историческа общност да направят дискусия, с която да дадат принос в анализа и оценката на битката за Плевен преди 140 години. По думите на Петков от тази битка е започнало освобождението на България. Директорът на Регионалния военно-исторически музей Емилия Зорнишка представи доклад, чиято тема е свързана с 140-ата годишнина от Руско-турската война, Плевенската епопея и значението на тези събития. Директорът на института по руска история към Руската академия на науките Юрий Петров Александрович заяви от своя страна, че Плевенската епопея е била ключов епизод от Руско-турската освободителна война. Директорът на Институт \"Европа\" в Руската академия на науките коментира трите щурма на Плевен. \r\nВ дискусията се включи Валентин Тодоров, който е потомък архиерейския наместник Антоний Попов, който посреща император Александър II в църквата \"Св. Николай\" в Плевен и отслужва първия молебен след освобождението на града. \r\nНа събитието присъстваха председателят на АБВ Константин Проданов, княз Никита Дмитриевич Ростовский и други представители на руската делегация, водена от него. \r\nДеница КИТАНОВА", "date": "2017.12.10", "title": "Представители на българската и руската историческа общност дискутираха битката за Плевен преди 140 години"}
{"url": "http://www.focus-news.net/news/2017/12/10/2465903/plovdiv-patishtata-v-planinskite-rayoni-na-oblastta-sa-obraboteni-sreshtu-zaledyavane-prohodat-troyan-karnare-ostava-zatvoren-za-mps-nad-12-tona.html", "text": "Предвид ниските температури, пътищата в планинските райони на Пловдивска област са обработени срещу заледяване. Това каза за Радио „Фокус“ – Пловдив дежурният в Областно пътно управление. През деня в отделните населени места не са регистрирани снеговалежи. Снежна покривка от 10 см има единствено в района на прохода Троян-Кърнаре. Заради обилния валеж там, още в ранните часове на деня бе ограничено движението за моторни превозни средства над 12 тона. Дежурният призова водачите да шофират с повишено внимание, съобразена скорост и с подготвени за зимни условия автомобили. Пътните настилки в по-голямата част от областта са мокри, но нормално проходими. Повишена е опасността от свличане на земна и скална маса по пътищата Асеновград-Смолян, Югово-Лъки и Кричим-Девин, както и в района на проходите Козница и Стражата.\r\nТрафикът по основните пътни артерии в Пловдивска област е интензивен, особено по участъка на АМ „Тракия“ и по пътя Пловдив-Карлово. Остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут за водачите е през село Марино поле, а срокът на ремонта е до 15 декември. Забранено е все още и преминаването на моторни превозни средства по-високи от 4 м през тунелите по пътя Асеновград-Нареченски бани.\r\nДвижението на територията на град Пловдив също е интензивно. Струпване на автомобили има по булевардите в централната градска част.\r\nТони МИХАЙЛОВ", "date": "2017.12.10", "title": "Пловдив: Пътищата в планинските райони на областта са обработени срещу заледяване, проходът Троян-Кърнаре остава затворен за МПС над 12 тона"}
{"url": "http://www.focus-news.net/news/2017/12/10/2465904/kurir-makedoniya-vmro-dpmne-organizira-protest-pred-sledstveniya-arest-v-skopie.html", "text": "Опозиционната ВМРО-ДПМНЕ днес ще проведе протест „в подкрепа на жертвите на хунтата на СДМС“, пише близкият до партията на Никола Груевски вестник „Курир“. Според изданието протестът започва в 16.00 часа местно време  (17.00 часа българско време) пред следствения арест в Шуто Оризари. „Курир“ цитира съобщение на ВМРО-ДМНЕ, в което се казва, че „с тоталитарни методи се преследват всички, които истински обичат Македония, като се задържат актьори, режисьори, художници и архитекти, обвинявайки ги в измислен тероризъм.", "date": "2017.12.10", "title": "„Курир“ (Македония): ВМРО-ДПМНЕ организира протест пред следствения арест в Скопие"}
{"url": "http://www.focus-news.net/news/2017/12/10/2465905/sofiya-vremenno-dvizhenieto-pri-km-54-na-am-trakiya-v-posoka-burgas-se-osashtestvyava-v-izprevarvashtata-lenta-poradi-avariral-kamion.html", "text": "Временно движението при км 54 на АМ \"Тракия\" в посока Бургас се осъществява в изпреварващата лента поради аварирал камион. Това съобщиха от пресцентъра на Агенция \"Пътна инфраструктура\". Участъкът е сигнализиран с необходимите пътни знаци.", "date": "2017.12.10", "title": "София: Временно движението при км 54 на АМ \"Тракия\" в посока Бургас се осъществява в изпреварващата лента поради аварирал камион"}
{"url": "http://www.focus-news.net/news/2017/12/10/2465906/tass-mariya-zaharova-zayavi-che-zapadnite-partnyori-na-rusiya-tryabva-da-se-gordeyat-s-postizheniyata-si-v-irak-libiya-i-afganistan.html", "text": "Прес-секретарят на руското външно министерство Мария Захарова заяви, че западните партньори на страната трябва да се гордеят с постиженията си в Ирак, Либия и Афганистан. Така тя коментира думите на френския външен министър Жан-Ив льо Дриан, заявил, че Русия „си е присвоила“ победата над „Ислямска държава“ , предава ТАСС.\r\n„Западните партньори през последните няколко дни правят заявления, че не Русия, а те, коалицията е удържала победата над „Ислямска държава“ в Сирия. Господа, престанете. Вашите постижения са в Ирак, Либия и Афганистан. Гордейте се с тях“, коментира Захарова на профила си в социалната мрежа „Фейсбук“. \r\nПо-рано Льо Дриан заяви, че Русия си е присвоила победата над „Ислямска държава“ в Сирия. Той заяви пред местни медии, че терористите са били изтласкани от териториите си в страната от международната коалиция, а руските военни са се притекли на помощ на сирийския президент Башар Асад и в крайна сметка са постигнали освобождението на град Деир ез Зор „с определено закъснение“.  Виктор Турмаков", "date": "2017.12.10", "title": "ТАСС: Мария Захарова заяви, че западните партньори на Русия трябва да се гордеят с постиженията си в Ирак, Либия и Афганистан"}
{"url": "http://www.focus-news.net/news/2017/12/10/2465907/makedoniya-vmro-dpmne-v-ohrid-protestira-sreshtu-arestite-na-deputati-i-obyavi-che-shte-boykotira-rabotata-na-obshtinskiya-savet.html", "text": "Местната структура на ВМРО-ДПМНЕ в Охрид проведе протест на градския площад срещу арестите на депутати и на участници в щурма на парламента на 27 април 2017 г., предава местното електронно издание „Охрид нюз“. Според изданието лидерът на местната структура на партията Кирил Пецаков е заявил, че „хунтата на Заев“ погазва и Конституцията, и законите и по тази причина местните общински съветници ще бойкотират работата на общината.", "date": "2017.12.10", "title": "Македония: ВМРО-ДПМНЕ в Охрид протестира срещу арестите на депутати и обяви, че ще бойкотира работата на Общинския съвет"}
{"url": "http://www.focus-news.net/news/2017/12/10/2465908/zhoro-kovachev-obshtina-veliko-tarnovo-sredstvata-sabrani-ot-blagotvoritelniya-koleden-bazar-na-sotsialni-uslugi-se-izpolzvat-za-podobryavane-zhivota-na-potrebitelite-na-takiva.html", "text": "Средствата, събрани от благотворителния Коледен базар на социални услуги, се използват за подобряване живота на потребителите на такива. Вещите, които те са изработили, се предлагат в специална къщичка, част от Общинския Коледен базар в парк „Марно поле“, припомни за Радио „Фокус“ – Велико Търново Жоро Ковачев, главен експерт в Дирекция „Социални дейности и здравеопазване“ в Общината. Той уточни, че с парите обикновено отделните институции си купуват материали, с които да изработват предмети през следващите години. „Това е нещо хубаво, всички се включат, реализират идеи, черпят информация от интернет, списания, книги. Всяка година изниква нещо ново от техните ръце. Стараем се да зарадваме с нови неща хората във Велико Търново, което подобрява живота и на самите потребители“, обясни Жоро Ковачев. Той уточни, че има и постоянни клиенти сред великотърновците, които ежегодно чакат Коледния базар и купуват подаръци за своите близки от там. „Те следят в кой ден избраната от тях услуга предлага своите предмети и като са си харесали нещо от нея отиват и си го купуват отново“, посочи експертът. Той допълни, че има и много хора, които помагат на потребителите на социални услуги и извън Коледния базар. Често институции от града поръчват различни картички, които подаряват на свои партньори за празниците. Те обикновено са изработени от самите ползватели на услугите.\r\nЛуиза ТРАНЕВА", "date": "2017.12.10", "title": "Жоро Ковачев, Община Велико Търново: Средствата, събрани от благотворителния Коледен базар на социални услуги, се използват за подобряване живота на потребителите на такива"}
{"url": "http://www.focus-news.net/news/2017/12/10/2465909/reuters-spored-sotsiologicheskite-prouchvaniya-katalunskite-separatisti-shte-zagubyat-mnozinstvoto-si-na-sledvashtite-izbori-v-regiona.html", "text": "Представителите на движението за независимост на Каталуния могат да понесат сериозно поражение на изборите в региона от този месец според социологическо проучване, което сочи, че сепаратистките партии ще загубят мнозинството си в регионалния парламент, предава Reuters.\r\nСпоред социологическо проучване, проведено от испанския вестник „Ла Вангардия“, трите партии, които подкрепят отделянето на Каталуния от Испания биха получили заедно 66 или 67 места в регионалния парламент след изборите от 21 декември, което е съвсем малко по-малко от необходимите им 68 места, за да контролират законодателния орган.\r\nПартиите, които са за оставането в пределите на Испания също няма да успеят да формират абсолютно мнозинство, което може да открие възможността каталунското отделение на партията, чиято основна цел е борбата срещу бюджетните ограничения, „Подемос“ да стане балансьор в следващия парламент. \r\nПроиспанската партия „Граждани“ и сепаратистките партии „Републиканска левица на Каталуния“ и „Заедно за Каталуния“ на бившия регионален лидер Карлес Пучдемон си оспорват правото да станат най-голямата парламентарна сила според проучването, проведено между 4 и 7 декември. \r\nИзбирателната активност на изборите, свикани от централните власти в Мадрид в опит да се прекъсне политическата криза, обхванала региона през последните месеци, може да достигне до рекордните 82%.  Виктор Турмаков", "date": "2017.12.10", "title": "Reuters: Според социологическите проучвания каталунските сепаратисти ще загубят мнозинството си на следващите избори в региона"}
{"url": "http://www.focus-news.net/news/2017/12/10/2465910/makedoniya-tsentralniyat-komitet-na-vmro-reshava-za-ostavkata-na-gruevski.html", "text": "Централният комите на ВМРО-ДПМНЕ започна заседанието си, на което трябва да вземе решение за оставката на досегашния председател Никола Груевски и да подготви конгреса на партията, насрочен за 23 декември 2017 г. във Валандово, предава македонското електронно издание „Фокус“ . Според изданието най-важните проблеми, които предстоят за решаване освен оставката на Груевски, са избора на нов председател и как ще се формира ново партийно ръководство. „Фокус“ съобщава, че вече е обявена кандидатурата на бившия директор на Държания архив на Македония Филип Петровски, който вече си е осигурил подкрепата на най-малко 30 делегати на Конгреса. „Фокус“ коментира, че въпреки това той няма сериозни шансове за успех, но по този начин се стреми да бъде забелязан като фактор в партията. Сред най-сериозните претенденти за овакантения стол на Груевски се посочват генералния секретар Християн Мицковски, подкрепян от Никола Груевски и Сашо Миялков, бившите министри на външните работи Никола Поповския и Антонио Милошоски и председателят на парламентарната група Илия Димовски. „Фокус“ съобщава, че за кандидатурите ще може да се говори по-открито едва след като на днешното заседание Груевски окончателно потвърди намерението си да се оттегли от лидерския пост, който зае на конгреса на ВМРО-ДПМНЕ в Охрид през 2003 г.", "date": "2017.12.10", "title": "Македония: Централният комитет на ВМРО решава за оставката на Груевски"}
{"url": "http://www.focus-news.net/news/2017/12/10/2465911/alsat-m-makedoniya-vav-vtornik-12-dekemvri-2017g-zapochvat-pravogovorite-za-imeto-s-gartsiya.html", "text": "Посланикът на Македония в САЩ Васко Наумовски заедно с дипломат от македонското външно министерство ще съставляват екипа, който ще преговаря с Гърция с посредничеството на Матю Нимиц. Гърция също ще бъде представена от двама международни експерти. Това предава излъчващата на албански език скопска телевизия Алсат -М. Според телевизията първото заседание на посредника и екипите ще бъде проведено на 12 декември 2017 г. ,като по този начин се опровергават твърденията за включването на двама македонски професори в македонския екип. Телевизията цитира съобщение на министерството на външните работи в Скопие, в което се казва, че правителството ще информира медиите за по-нататъшните стъпки за решаването на този важен и чувствителен въпрос, който същевременно е от най-висш държавен интерес. Алсат-М цитира бившия посланик Нано Ружин, според когото македонската дипломация излиза от пасивен период, в който определено не е била заинтересована от разрешаването на спора за името.", "date": "2017.12.10", "title": "Алсат-М (Македония): Във вторник - 12 декември 2017г., започват правоговорите за името с Гърция"}
{"url": "http://www.focus-news.net/news/2017/12/10/2465912/korea-herald-predstavitelite-na-severna-koreya-i-na-oon-sa-se-saglasili-che-situatsiyata-v-regiona-e-opasna.html", "text": "ООН съобщи, че нейният заместник-генерален секретар по политическите въпроси Джефри Фелтман и външният министър на Северна Корея Ли Йонг-хо по време проведена между тях среща са се съгласили, че настоящата ситуация в Корейския полуостров е най-опасния въпрос, свързан със сигурността на света, пише  Korea Herald.\r\nПрес-секретарят на ООН Стефан Дюжарик заяви, че Фелтман и неговите домакини са се съгласили, че ситуацията в Корейския полуостров е „най-напрегнатият и опасен въпрос, свързан с мира и сигурността“ в момента на света. \r\nПосещението на Фелтман се осъществява по време на засилено напрежение между Северна Корея, Южна Корея, Япония и САЩ, предизвикани от ракетните и ядрени изпитания на Пхенян. \r\nДюжарик допълни, че Фелтман е заявил на севернокорейския министър, че въпросите трябва да се решават единствено по дипломатически начин.  Виктор Турмаков", "date": "2017.12.10", "title": "Korea Herald: Представителите на Северна Корея и на ООН са се съгласили, че ситуацията в региона е опасна"}
{"url": "http://www.focus-news.net/news/2017/12/10/2465913/prof-angel-dimitrov-yordan-hadzhikonstantinov-dzhinot-kazva-sam-za-sebe-si-che-e-balgarin.html", "text": "Йордан Хаджиконстантинов – Джинот сам казва: „Аз съм българин“. Това каза историкът проф. д-р Ангел Димитров, който е и първият български посланик в Македония от края на 1992 г. до края на лятото на 2001 г., в интервю за Агенция „Фокус“ за българските книжовници от Македония от Българското възраждане и за Йордан Хаджиконстантинов – Джинот. „Иска ми се да ви прочета един пасаж, който много ясно характеризира неговите позиции, още от средата на 19 век. Това е една негова дописка от „Цариградски вестник“ от 1851 г. Ето какво казва той: „Ако ме пита някой школски человек е ли си или си българин, аз пълно ответвам – болгарин съм. Не е честно мен болгарино да отчайвам и да вракем зло със зло. Болгарин, правий и верний, благородни човек. Болгарин е любител всякое добро. Болгарин е срамота да се отрицава от своя род и език“. Ето вижте отново Паисиевата интонация и продължава: „Той болгарин, който родо свой си хули, името му не е ни ден, ни нощ. Аз съм болгарин, плачем за нашите изгубени болгари, които са в Долна Мизия“. Тук отново ще направя една реплика, че дори в средата на 19 век, все още много от просветените македонски българи, не използват макротопонима Македония, а все още Долна Мизия, долната земя. Македония се налага през втората половина на 19 век. Затова продължава Джинот: „Должни сме да се жертваме за бракята наши преславски болгари“, поясни проф. Димитров. Той допълни, че някои от дейците на българската просвета и на българското национално движение, имат един стремеж да изтъкват значението и ролята на Македония. „Тук е спорът дали те изпадат под влияние на някаква чужда пропаганда, което не е вярно. Единици са тези, които обслужват сръбската пропаганда. Някои от тези наши дейци никога, дори когато фетишизират македонското начало като много ценно в общобългарски  контекст, не заемат антибългарски позиции. Такава е ролята на Йордан Хаджиконстантинов“, допълни проф. Димитров. \r\nДеница КИТАНОВА", "date": "2017.12.10", "title": "Проф. Ангел Димитров: Йордан Хаджиконстантинов – Джинот казва сам за себе си, че е българин"}
{"url": "http://www.focus-news.net/news/2017/12/10/2465914/makedoniya-devet-raneni-pri-verizhna-katastrofa-na-patya-gostivar-kichevo.html", "text": "Девет са ранените след голяма верижна катастрофа с участието на 9 автомобила на пътя Гостивар-Кичево, съобщава електронното издание на Съюза на автомобилистите в Македония (АМСМ) . Изданието цитира говорителя на Районното управление на МВР в Тeтово Мариан Йосифовски, според когото един човек е тежко ранен, а други 8 са получили по-малко наранявания. Те са били прегледани и пуснати за домашно лечение.", "date": "2017.12.10", "title": "Македония: Девет ранени при верижна катастрофа на пътя Гостивар-Кичево"}
{"url": "http://www.focus-news.net/news/2017/12/10/2465915/tass-edin-chovek-e-tezhko-raneni-pri-napadenie-s-nozh-v-erusalim.html", "text": "24-годишен палестинец нападна с нож охранител на централната автостанция в Ерусалим и му нанесе тежка рана. Израелските сили за сигурност класифицираха инцидента като терористичен акт, предава ТАСС.\r\n„Терористът се приближи към главния вход на централната автостанция, извади нож, прониза охранителя, а след това избяга“, пише в съобщение на прес-службата на израелската полиция. „Терористът бе задържан от гражданин, който е забелязал, че бяга и е започнал да го преследва заедно с полицията“, допълват от там. \r\nИзраелската полицията съобщава, че „терористът е 24-годишен жител на палестинските територии, който е арестуван и докаран за разпит в управление на силите на реда“. „Охранителят е настанен в болницата, а състоянието му се оценява като тежко“, пише още в съобщението.  Виктор Турмаков", "date": "2017.12.10", "title": "ТАСС: Един човек е тежко ранени при нападение с нож в Ерусалим"}
{"url": "http://www.focus-news.net/news/2017/12/10/2465916/vasil-madolev-park-za-tantsuvashti-mechki-gr-belitsa-na-parvite-mechki-v-parka-im-tryabvaha-5-6-godini-za-da-si-varnat-instinktite.html", "text": "На първите мечки, които настаниха в парка, им трябваха около пет или шест години, за да си върнат отново инстинктите. Това каза за Радио „Фокус“- Пирин Васил Мадолев, ръководител – екип в Парк за танцуващи мечки – гр. Белица. „В началото зимният сън, който започват, не е истински, а някакво подобие. Някои спяха 10 дни зимен сън, или 15-20 дни, и се събуждаха. Не знаеха и как да си правят бърлоги. За целта бяхме изградили изкуствени бърлоги, които зареждахме с доста слама, дървета и някак си да наподобяват естествените. Впоследствие те сами започнаха да си копаят“, каза още Мадолев. По думите му интересното е, че мечките, които са пристигнали през последните 4-5 години, в порядъка на година или две успяват да си върнат този инстинкт. Според него най-вероятната причина за това е, че виждат какво правят другите мечки. Мадолев обясни още, че продължителността на зимния сън е различна – тя зависи от това, колко добре се е нахранила мечката през късната есен, когато поема огромно количество храна и трупа запаси. „В нашия парк имаме рекорд, когато една мечка успя да спи цели шест месеца зимен сън, което не е нормално за тези географски ширини“, каза още той и добави, че средният зимен сън е два или три месеца. По думите на Мадолев през есента се дава голямо количество храна на мечките в парка, такова, че в повечето случаи те не могат да изядат цялата. „През останалата част на годината си имат строго определени количества храна, но специално през късната есен храната, която им даваме, съдържа доста захар. Говорим за сливи, праскови, грозде и включваме в менюто им огромни количества ядки. Тази година сме закупили близо два тона орехи и са изяли малко повече от половината“, каза още Мадолев. \r\nЛора КАЛЧЕВА", "date": "2017.12.10", "title": "Васил Мадолев, Парк за танцуващи мечки – гр. Белица: На първите мечки в парка им трябваха 5-6 години, за да си върнат инстинктите"}
{"url": "http://www.focus-news.net/news/2017/12/10/2465917/sofiya-vremenno-dvizhenieto-pri-km-28-na-am-hemus-v-posoka-stolitsata-se-osashtestvyava-v-aktivnata-lenta-poradi-ptp.html", "text": "Временно движението при км 28 на АМ \"Хемус\" в посока София се осъществява в активната лента поради ПТП. Това съобщиха от пресцентъра на Агенция \"Пътна инфраструктура\". Ограничено е движението в изпреварващата лента.", "date": "2017.12.10", "title": "София: Временно движението при км 28 на АМ \"Хемус\" в посока столицата се осъществява в активната лента поради ПТП"}
{"url": "http://www.focus-news.net/news/2017/12/10/2465918/pregled-na-mezhdunarodnite-novini-do-18-chasa-agentsiya-fokus.html", "text": "Всички полети на лондонското летище „Лутън“ са отложени заради обилните снеговалежи.\r\nПо-рано днес от летището информираха пътниците, че може да се наложи отменянето или забавянето на полети заради тежката метеорологична обстановка. \r\nПо-рано летището в Бирмингам съобщи, че са отложени полетите заради почистването на пистите. \r\n*** Ферибот, превозващ повече от 300 души на борда си, е заседнал заради силните ветрове в пристанището на северния френски град Кале, прекъсвайки трафика на едно от най-заетите пътнически пристанища в Европа. Няма пострадали.\r\n„Съдът е стабилен. Служителите на пристанището се опитват да го освободят“, съобщи източник от пристанищните власти. Корабът „Прайд от Кент“ е заседнал, след като се е блъснал в стълба за разтоварване на пътници при маневри преди да се отправи към дестинацията си – Довър във Великобритания. \r\n***   Представителите на движението за независимост на Каталуния могат да понесат сериозно поражение на изборите в региона от този месец според социологическо проучване, което сочи, че сепаратистките партии ще загубят мнозинството си в регионалния парламент.\r\nСпоред социологическо проучване, проведено от испанския вестник „Ла Вангардия“, трите партии, които подкрепят отделянето на Каталуния от Испания биха получили заедно 66 или 67 места в регионалния парламент след изборите от 21 декември, което е съвсем малко по-малко от необходимите им 68 места, за да контролират законодателния орган.\r\nПартиите, които са за оставането в пределите на Испания също няма да успеят да формират абсолютно мнозинство, което може да открие възможността каталунското отделение на партията, чиято основна цел е борбата срещу бюджетните ограничения, „Подемос“ да стане балансьор в следващия парламент. \r\nПроиспанската партия „Граждани“ и сепаратистките партии „Републиканска левица на Каталуния“ и „Заедно за Каталуния“ на бившия регионален лидер Карлес Пучдемон си оспорват правото да станат най-голямата парламентарна сила според проучването, проведено между 4 и 7 декември. \r\nИзбирателната активност на изборите, свикани от централните власти в Мадрид в опит да се прекъсне политическата криза, обхванала региона през последните месеци, може да достигне до рекордните 82%. \r\n*** Министър-председателят на Чехия Андрей Бабиш разкритикува намерението на ЕС да съди страната заради това, че не се подчинява на неговата миграционна политика.\r\nСпоред Бабиш ЕС се опитва да застави страната му да приеме бежанци, което ще доведе до ръст на екстремистките партии. „Европейската комисия може да оттегли обвиненията. Трябва да преговаряме по това и да предложим различни модели, като спазването на границата и помощта за другите държави. Но ние не искаме каквито и да е бежанци“, заяви той. \r\nПо-рано ЕК  заяви, че ще съди Унгария, Полша и Чехия заради отказа им да приемат искащи убежище.\r\n***Централният комите на ВМРО-ДПМНЕ започна заседанието си, на което трябва да вземе решение за оставката на досегашния председател Никола Груевски и да подготви конгреса на партията, насрочен за 23 декември 2017 г. във Валандово.\r\nСпоред изданието най-важните проблеми, които предстоят за решаване освен оставката на Груевски, са избора на нов председател и как ще се формира ново партийно ръководство. „Фокус“ съобщава, че вече е обявена кандидатурата на бившия директор на Държания архив на Македония Филип Петровски, който вече си е осигурил подкрепата на най-малко 30 делегати на Конгреса. „Фокус“ коментира, че въпреки това той няма сериозни шансове за успех, но по този начин се стреми да бъде забелязан като фактор в партията. Сред най-сериозните претенденти за овакантения стол на Груевски се посочват генералния секретар Християн Мицковски, подкрепян от Никола Груевски и Сашо Миялков, бившите министри на външните работи Никола Поповския и Антонио Милошоски и председателят на парламентарната група Илия Димовски. „Фокус“ съобщава, че за кандидатурите ще може да се говори по-открито едва след като на днешното заседание Груевски окончателно потвърди намерението си да се оттегли от лидерския пост, който зае на конгреса на ВМРО-ДПМНЕ в Охрид през 2003 г.\r\n***Израелският премиер Бенямин Нетаняху разкритикува „лицемерието“ в Европа заради гневната реакция на решението на САЩ да обявяват Ерусалим за столица на Израел, като заяви, че ракетните атаки от Ивицата Газа към територията на Израел също трябва да станат обект на критики.\r\n„Макар да уважавам Европа, не съм готов да приема двойните й стандарти“, каза Нетаняху, който също е обект на критики от страна на европейските лидери заради строителството на Западния бряг. „Чувам гласове, които осъждат историческото решение на (президента на САЩ Доналд) Тръмп, но не чувам такива, които осъждат ракетните атаки срещу Израел. Не съм готов да приема такова лицемерие“, каза израелският лидер преди да отлети за посещение във Париж, където ще се срещне с френския президент Франсоа Макрон, а след това ще участва в заседание с външните министри на ЕС в Брюксел. \r\n***  Президентът на Турция Реджеп Тайип Ердоган заяви, че Израел е „терористична държава“ и заяви, че ще използва „всички начини да се бори“ срещу решението на САЩ да признае Ерусалим за столица на страната.\r\n„Палестинската автономия е невинна жертва. А що се отнася до Израел – той е терористична държава“, заяви Ердоган. „Ние няма да изоставим Ерусалим на милостта на държава, която избира деца“, допълни той.\r\nРечта му се случва дни след като президентът на САЩ Доналд Тръмп призна града за столица на Израел предизвиквайки протести сред мюсюлманските и арабските държави.", "date": "2017.12.10", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/10/2465919/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната: Метеорологична обстановка:\r\nТемпературите са в интервала от -4° до +14°. Времето над страната е предимно ясно. Вятър духа в по-голямата част от страната. Пътните настилки в страната са предимно сухи, по усойните места влажни, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: \r\nобласт София: Временно движението по АМ Тракия от км 54+000 до км 54+500 в посока Бургас се осъществява в една лента поради аварирал тежкотоварен автомобил. Движението се осъществява в изпреварващата лента. Участъкът е сигнализиран. Срок до 11.12.2017 г.\r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Републиката“ - затворен за всички МПС;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.10", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/10/2465920/neli-vetsova-balgarskata-koleda-e-nay-dobrata-initsiativa-koyato-mozheshe-da-se-napravi-za-detsata.html", "text": "Смятам, че „Българската Коледа“ е не една от най-добрите, а най-добрата инициатива, която можеше да се направи за децата. Едва ли има по-добра инициатива от „Българската Коледа“. Това каза за Агенция „Фокус“ Нели Вецова от софийското село Долни Пасарел – майка на 5-годишно дете с диагноза Метафизарна дисплазия, подпомогнато от инициативата „Българската Коледа“. „От лятото на тази година за първи път участваме в инициативата „Българската Коледа“. Доста ни помогна за лечение, което даде доста добри резултати за детето. Нейното заболяване е метафизарна дисплазия на костите, което се изразява в нисък ръст. Не расте. На 5 годинки е и е 90 см. Има патешка походка, което казаха, че е изкривяване на тазобедрена става. Ако израсте на височина, ставата ще се изправи“, обясни Вецова и уточни, че именно поради тази причина е предписано лечение с растежен хормон, което не поема НЗОК. „Ние го приемаме, благодарение на „Българската Коледа“. Първия път ни отпуснаха над 2000 лв., а втория 1580 лв.“, добави майката. \r\n„Наблюдаващата лекарка на детето ни насочи към инициативата, като каза, че това е единственият ни вариант. Самите доктори дават голям шанс с това лечение. Много съм доволна от тази инициатива“, каза още Нели Вецова.\r\nЛюба АЛЕКСИЕВА", "date": "2017.12.10", "title": "Нели Вецова: „Българската Коледа“ е най-добрата инициатива, която можеше да се направи за децата"}
{"url": "http://www.focus-news.net/news/2017/12/10/2465921/evrokomisaryat-mariya-gabriel-shte-bade-na-rabotno-poseshtenie-v-balgariya-na-11-dekemvri.html", "text": "Българският еврокомисар по въпросите на цифровата икономика и общество Мария Габриел ще бъде на работно посещение у нас на 11 декември (понеделник). Това съобщиха от Представителството на Европейската комисия в България.\r\nОт 10.00 часа Мария Габриел ще изнесе публична лекция на тема: „Съвременното образование и цифровите технологии” във Висшето училище по телекомуникации и пощи. В 11.30 часа в Националния политехнически музей комисар Габриел ще участва във връчването на годишните стипендии на младежи с изявени способности в науката и техниката на фондация \"Еврика\". От 13.30 часа в Столичната община Мария Габриел ще участва в съвместна пресконференция с кмета на София Йорданка Фандъкова и председателят на фондация Webit Пламен Русев по повод предстоящата Европейска седмица на цифровизацията и иновациите (25 - 29 юни 2018г) и домакинството в София на Европейската дигитална асамблея.", "date": "2017.12.10", "title": "Еврокомисарят Мария Габриел ще бъде на работно посещение в България на 11 декември"}
{"url": "http://www.focus-news.net/news/2017/12/10/2465922/pleven-stotitsi-hora-sa-se-sabrali-na-pl-vazrzhadane-kadeto-zapochva-tarzhestvenata-zarya-proverka-po-povod-140-godishninata-ot-osvobozhdenieto-na-grada.html", "text": "Стотици хора са се събрали на пл. „Възраждане“, където започна тържествената заря-проверка по повод 140 години от освобождението на Плевен предаде репортер на Агенция „Фокус“. В тържествената заря-проверка ще вземе участие  президентът на Република България Румен Радев. Сред официалните гости са вицепремиерът и министър на отбраната Красимир Каракачанов, министърът на правосъдието Цецка Цачева, делегация от Руската Дума и от Съвета на Руската федерация, депутати от 44-ото Народно събрание, посланиците на Руската федерация и Беларус, областният управител Мирослав Петров и кметът на града Георг Спартански. В района е засилено полицейското присъствие. На площада в Плевен са и членовете на руската делегация, водена от княз Никита Дмитриевич Ростовский.  \r\nДеница КИТАНОВА", "date": "2017.12.10", "title": "Плевен: Стотици хора са се събрали на пл. „Възржадане“, където започва тържествената заря-проверка по повод 140-годишнината от Освобождението на града"}
{"url": "http://www.focus-news.net/news/2017/12/10/2465923/makedoniya-snyag-na-popova-shapka-i-v-mavrovo-vazmozhni-sa-svlachishta-po-reditsa-republikanski-patishta.html", "text": "Пътният трафик в Македония се развива по мокри пътища в западните и югозападните райони в страната като в планинските райони валежите са от сняг, а по ниските – от дъжд, предава изданието на Съюза на автомобилиситие в Македония (АМСМ) . Изданието предупреждава, че трябва да се шофира внимателно, да се спазва сигнализацията и да се внимава за появата на лед. Възможно  свлачища и камъни да паднат по пътищата Кочани-Македонска Каменица-Делчево, Виница-Берово, Гостивар-Стража, Маврово-Дебър-Струга, Демир Капия-Удово, Катланово-Велес, Крушево–Демир Хисар и Ресен-Буково.", "date": "2017.12.10", "title": "Македония: Сняг на Попова шапка и в Маврово, възможни са свлачища по редица републикански пътища"}
{"url": "http://www.focus-news.net/news/2017/12/10/2465924/aktsenti-v-sutreshniya-blok-dobro-utro-balgariya-na-11-dekemvri.html", "text": "Ръководството на Германската социалдемократическа партия е единодушно съгласно да започне преговори с консерваторите на канцлера Ангела Меркел за съставяне на ново правителство, като всички опции се поставят на масата. Какви са изискванията на Германската социалдемократическа партия? Повече ще ни каже Мария Стоянова, дългогодишен кореспондент в Германия. Президентът Румен Радев наложи вето върху мораториума за плащане на иновативни лекарства, въведен със закона за бюджета на Националната здравноосигурителна каса за 2018 година. Наложеното вето означава ли връщане към изходна позиция? Как можем да излекуваме здравната система? В минутите след 08.00 часа ще разговаряме с Младен Григоров, завеждащ Клиниката по кардиология във II МБАЛ – София. Ще се отправим и към Дупница, за да научим повече за една от емблемите на града - Смесен хор „Рилски езера“. Повече за историята на състава ще чуем от интервюто на колегата от Радио „Фокус“- Пирин Лора Калчева с неговия председател Георги Вълев. А какво е състоянието към момента на сградата на Добридолския манастир ще разберем от репортажа на Анна Лозанова от Радио „Фокус“ – Видин.\r\nТези и още теми - в „Добро утро, България“ по Радио „Фокус“от 6.00 до 10.00 часа, с водещ Деница Узунова.", "date": "2017.12.10", "title": "Акценти в сутрешния блок „Добро утро, България“ на 11 декември"}
{"url": "http://www.focus-news.net/news/2017/12/10/2465925/kmetat-na-pleven-georg-spartanski-bitkata-za-pleven-promeni-istoriyata-na-edin-grad-na-edna-darzhava-i-na-edin-kontinent.html", "text": "Битката за Плевен промени историята на един град, на една държава и на един континент. Това каза кметът на Община Плевен Георг Спартански по време на тържествената заря-проверка на пл. \"Възраждане\" в Плевен по повод 140-ата годишнина от Плевенската епопея, предаде репортер на Агенция „Фокус“. „Днес отбелязваме един свиден за всеки българин юбилей - 140 години от освобождението на Плевен. В мрачното, студено, мъгливо утро на 10 декември 1877 г. тук край Плевен в решителен сблъсък се срещат две големи армии на две велики империи, ръководени от именити военноначалници. Една битка, която промени историята на един град, промени историята на една държава, промени историята на един континент. Плевен – краят на войната, началото на Европа. Ние помним. Плевен помни. Аз помня“, каза Спартански. Той посочи, че Плевен помни един генерал на бял кон – ген. Скобелев. „Генералът, който водеше войниците си, а не ги следваше. В историята остават водачите и лидерите, които водят след себе си, които не следват своите подчинени“, заяви Спартански. По думите му неговите солдати са били готови да се бият до последна капка кръв. \"Честит празник, плевналии, честит празник, България!\", каза Спартански. \r\nДеница КИТАНОВА", "date": "2017.12.10", "title": "Кметът на Плевен Георг Спартански: Битката за Плевен промени историята на един град, на една държава и на един континент"}
{"url": "http://www.focus-news.net/news/2017/12/10/2465926/sofiya-vazstanovenoto-e-dvizhenieto-pri-km-28-na-am-hemus-v-posoka-stolitsata.html", "text": "Възстановеното е движението при км 28 на АМ \"Хемус\" в посока София. Това съобщиха от пресцентъра на Агенция \"Пътна инфраструктура\".", "date": "2017.12.10", "title": "София: Възстановеното е движението при км 28 на АМ \"Хемус\" в посока столицата"}
{"url": "http://www.focus-news.net/news/2017/12/10/2465927/alfa-makedoniya-tyasno-prostranstvo-za-manevri-pri-pregovorite-za-imeto-v-bryuksel.html", "text": "След дълга пауза Македония и Гърция заедно с международния посредник Нимиц ще започнат нов кръг от преговорите за името, предава скопската телевизия  „Алфа“. Телевизията смята, че Нимиц и преговарящите Наумовски и Василакис имат да извървят дълъг път, пространството за маневриране няма, а като предложения стоят идеите, които са познати и на двете страни. „Алфа“ предава, че „надежда за споразумение може да има само ако една от двете страни оттегли своите позиции, в които до момента са били здраво вкопани националните интереси.", "date": "2017.12.10", "title": "„Алфа“ (Македония): Тясно пространство за маневри при преговорите за името в Брюксел"}
{"url": "http://www.focus-news.net/news/2017/12/10/2465928/the-hill-donald-tramp-se-oplaka-che-mediite-ne-otrazyavat-ikonomicheskiya-rast-v-stranata.html", "text": "Президентът на САЩ Доналд Тръмп приветства ръста в икономиката на страната и разкритикува „фалшивите новини“ за начина, по който отразяват темата, пише  The Hill.\r\n„Нещата вървят наистина добре за икономиката – тема, която фалшивите новини обсъждат колкото се може по-малко“, написа Тръмп на профила си в социалната мрежа „Туитър“. „Борсите бележат рекорди, безработицата е на най-ниските си равнища за последните 17 години и компаниите се завръщат обратно в САЩ“, допълни той.\r\n„Има голяма увереност в решенията на правителството ми. То работи здраво да намали данъците върху средната класа, компаниите и работните места“, смята президентът. Той добави, че Конгресът се приближава до оформянето на окончателната версия на проектозакона за реформиране на данъчната система. „Резултатът не само, че ще бъде важен, но и специален“, уверен е той.  Виктор Турмаков", "date": "2017.12.10", "title": "The Hill: Доналд Тръмп се оплака, че медиите не отразяват икономическия ръст в страната"}
{"url": "http://www.focus-news.net/news/2017/12/10/2465929/plyus-info-makedoniya-nyama-da-se-razshiryava-makedonskiyat-ekip-za-pregovorite-s-gartsiya.html", "text": "Македонският екип, който ще разговаря с международния посредник и гръцкия екип, на 12 декември няма да се разширява, включвайки университетски преподаватели, предава скопското електронно издание „Плюс инфо“. Изданието припомня, че преговорите са се водили в продължение на години, като най-често това е ставало в Ню Йорк.", "date": "2017.12.10", "title": "„Плюс инфо” (Македония): Няма да се разширява македонският екип за преговорите с Гърция"}
{"url": "http://www.focus-news.net/news/2017/12/10/2465930/prezidentat-rumen-radev-bitkata-za-pleven-se-prevarna-v-prelom-bez-koyto-dnes-edva-li-shteshe-da-sashtestvuva-balgariya.html", "text": "Битката за Плевен се превърна в прелом, без който днес едва ли щеше да съществува България. Това каза президентът на Република България Румен Радев по време на тържествената заря-проверка на пл. Възраждане в Плевен по повод 140-ата годишнина от Плевенската епопея, предаде репортер на Агенция „Фокус“. „140 години ни делят от онзи мразовит ден, в който европейските вестници прогърмяха: „Плевен падна“. Малцина осъзнаваха истинското значение на тази новина. Плевен падна, за да се прероди България. След пет месеца на кървава обсада руските и румънските войни записаха едни от най-важните страници в историята на освободителната Руско-турска война. Тази война, която разтърси най-дълбоките и привидно непоклатими геополитически пластове на тогавашна Европа. Тя се превърна в прелом, без който България днес едва ли щеше да съществува на политическата карта. Ако има нарицателно за героизъм и саможертва, извисило се редом до свещения връх Шипка, това е името на Плевен“, каза Радев. Той посочи, че днес наричаме обсадата на града епопея. По думите му победата е била заплатена с костници и братски могили навсякъде из плевенския край. „Тук подвигът беше ежедневие. Оттук тръгна онзи път, преминал през София и Шейново, за да достигне до османската столица и да възвести свободата. Скъпи плевенчани, обръщам се към вас с думи на благодарност, защото вие съхранявате спомена за онези кървави дни, достойно и с чувство за дълг. Вашият град продължава да бъде истински мемориал на героите от войната. Когато историята надживее очевидците, поела по невидимия, но нездрав мост на народната памет и когато това се предаде на следващите поколения след тях, причината може да бъде само една – истинска, неподправена, народна признателност и преклонение към хилядите войни, дошли от далечни земи, за да отдадат живота си за нашата българска свобода“, заяви държавният глава. „Ние знаем много добре, че нашата свобода не е получена даром. Героизмът и саможертвата на нашите възрожденци, на априлци, на българските опълченци и войни по бойните поля и по скалистите върхове на бащината земя са безценен урок по национално достойнство. Техният подвиг ние няма да забравим. Поклон пред загиналите за свободата българска. Да пребъде България“, каза държавният глава.  \r\nДеница КИТАНОВА", "date": "2017.12.10", "title": "Президентът Румен Радев: Битката за Плевен се превърна в прелом, без който днес едва ли щеше да съществува България"}
{"url": "http://www.focus-news.net/news/2017/12/10/2465931/antonio-guteresh-vzaimnite-obvineniya-mezhdu-donald-tramp-i-kim-chen-un-ne-sa-prepyatstvie-za-dialoga-mezhdu-sasht-i-severna-koreya.html", "text": "Според генералния секретар на ООН Антонио Гутереш обменът на обвинения между президента на САЩ Доналд Тръмп и лидера на Северна Корея Ким Чен-ун няма да попречи на установяването на съдържателен диалог между Вашингтон и Пхенян, ако възможност за него възникне, предава ТАСС.\r\n„Не вярвам, че коментарите на Тръмп и изказванията на Ким Чен-ун са толкова важни. Значение имат интересите на двете държави. Ако има шанс за съдържателен диалог между тях, то подобна възможност не трябва да се пропуска“, подчерта Гутереш. „Не смятам, че подобен шанс ще бъде пренебрегнат заради поредното заявление“, допълни той.\r\n„Вярвам, че ядреното разоръжаване на Корейския полуостров е възможно, но вероятно в рамките на по-широк механизъм за осигуряване на сигурността. Продължавам да вярвам, че тази цел е постижима“, смята генералният секретар.  Виктор Турмаков", "date": "2017.12.10", "title": "Антонио Гутереш : Взаимните обвинения между Доналд Тръмп и Ким Чен-ун не са препятствие за диалога между САЩ и Северна Корея"}
{"url": "http://www.focus-news.net/news/2017/12/10/2465932/blagoevgrad-predstavlenieto-umiray-lesno-se-zavrashta-na-stsenata-na-dramatichen-teatar-nikola-vaptsarov.html", "text": "Представлението „Умирай Лесно“ от Мате Матишич ще бъде представено в Благоевград, съобщиха от пресцентъра на Община Благоевград. „Умирай лесно“ е представление за най-абсурдните и най-човешките реакции. Една черна и свирепа комедия, която се развива в бедно емигрантско мазе. Двамата герои обмислят как да забогатеят. Те ще направят агенция \"Умирай лесно\", защото един милион техни сънародници рано или късно ще се споминат и трябва да намерят покой в родината. \r\nВ ролите на Цинцо и Маринко влизат Игор Дамянов и Иван Тодоров. Постановката е на Огнян Спиров, музикалната картина на Лъчезар Кацарски JR и Игор Дамянов, асистент-режисьор е Биляна Дилкова, дизайн - Стоян Цървишки, а помощник- режисьор е Савка Чобанова.\r\nБилети за „Умирай лесно“ ще откриете на касите на ДТ „Никола Вапцаров“. Представлението не се препоръчва за лица под 16 години.", "date": "2017.12.10", "title": "Благоевград: Представлението „Умирай лесно” се завръща на сцената на Драматичен театър „Никола Вапцаров”"}
{"url": "http://www.focus-news.net/news/2017/12/10/2465933/veliko-tarnovo-s-nad-30-sa-se-uvelichili-nevrologichnite-zabolyavaniya-v-gornooryahovskata-bolnitsa-za-poslednite-godini.html", "text": "С над 30 % са се увеличили неврологичните заболявания в Горнооряховската болница за последните години. Това съобщи за Радио „Фокус“ – Велико Търново Ана Минева, отговаряща за връзки с обществеността в МБАЛ „Св. Ив. Рилски“ в Горна Оряховица. Тя цитира обобщение на невролога д-р Евгени Хараланов, който е началник на Отделението по нервни болести в лечебното заведение. Според специалиста патологията при неврологичните заболявания се „подмладява“ в сравнение от преди 20 години. Сега възрастовата граница при мозъчните инсулти е между 45 и 60 години, докато преди десетилетия пациентите, покосени от тази болест, са били във възрастовия диапазон от 55 до 70 години. По думите му тези заболявания са се увеличили с над 30%, в последните години. От началото на 2017 г. до края на октомври през отделението са преминали 1232 пациенти, като то е едно от най-натоварените отделения в горнооряховската болница. Най-тежкото заболяване, като патология, е мозъчният инсулт. Според д-р Хараланов клиничните пътеки са недофинансирани от НЗОК с оглед рехабилитацията и ресоциализацията на болния. Мозъчният инсулт е крайният етап от усложненията на сърдечно-съдовите заболявания. Други тежки патологии в отделението са мозъчните кръвоизливи и заболяванията на периферната нервна система (радикулити, плексити, полиневропатии), които заемат голям процент от обема на работа. Едни от сериозните фактори за тези болести са нелекуваните диабет и хипертония. Д-р Хараланов отчита, че има ръст на усложненията от диабет като диабетна полиневропатия мононеврити, дископатии и др.\r\nПрез последните години се увеличават и тежките вирусни заболявания като менингити, енцефалити, автоимунна полиневропатия.\r\nЛуиза ТРАНЧЕВА", "date": "2017.12.10", "title": "Велико Търново: С над 30 % са се увеличили неврологичните заболявания в Горнооряховската болница за последните години"}
{"url": "http://www.focus-news.net/news/2017/12/10/2465934/prezidentat-rumen-radev-prie-zarya-proverkata-posvetena-na-140-godini-ot-plevenskata-epopeya.html", "text": "Президентът Румен Радев прие заря –проверката, посветена на 140 години от Плевенската епопея, предаде репортер на Агенция „Фокус“. В тържественото събитие участват военнослужещи от Националната гвардейска част и националните войски, както и знамената светини на българското войнство. Стотици граждани присъстват на  пл. \"Възраждане\" в града. Всички почетоха загиналите с падане на колене.\r\nДеница КИТАНОВА", "date": "2017.12.10", "title": "Президентът Румен Радев прие заря-проверката, посветена на 140 години от Плевенската епопея"}
{"url": "http://www.focus-news.net/news/2017/12/10/2465935/lokalno-makedoniya-ima-li-novo-predlozhenie-za-imetoi.html", "text": "Под заглавие „Има ли ново предложение за името?“ скоппското електронно издание „Локално“ публикува информация за започващия нов кръг от преговорите между Гърция и Македония за името. „Локално“ пише, че Северна и Горна Македония или Република Македония (Скопие) са вече познати предложения, но дали новият кръг преговори ще донесе ново предложение за името – на този въпорос трябва да отговори международният посредник Нимиц. „Локално“ смята, че Нимиц както премиерите Ципрас и Заев, както САЩ и ЕС , са оптимисти. „Локално“ цитира изявление на международния посредник, който пред независимата балканска новинарска агенция ИБНА изрази надежда, че ще бъдат преодолени т. нар. червени линии, поставени от Атина и Скопие.", "date": "2017.12.10", "title": "„Локално“ (Македония) Има ли ново предложение за името?"}
{"url": "http://www.focus-news.net/news/2017/12/10/2465936/focus-snezhen-haos-v-germaniya-letishteto-na-dyuseldorf-e-zatvoreno-situatsiyata-vav-frankfurt-e-dramatichna.html", "text": "Дюселдорф. Силен студен вятър и обилни снеговалежи парализираха голяма част от Германия в почивните дни, предизвиквайки транспортен хаос в страната, съобщава изданието Focus. \r\nНарушен е трафикът на автомобилния, железопътния и въздушния транспорт. Снегът и хлъзгавите пътища доведоха до редица инциденти, които допълнително затрудниха движението на пътни превозни средства. Съобщава се за загинал и няколко пострадали вследствие на тежка катастрофа във федералната провинция Долна Саксония. \r\nДвижението на железопътния транспорт също е затруднено заради снега и леда, които сковаха страната. На територията на провинция Северен Рейн-Вестфалия влаковете се движат със закъснения, като тези за дълги разстояния дори са пренасочвани заради повреди по линиите. Заради лошото време отстраняването на проблемите се извършва бавно. \r\nТежък сняг наложи временно затваряне на летището на Дюселдорф, столицата на Северен Рейн-Вестфалия. В часовете по обед са анулирани първите полети и все още остава неизвестно кога въздушният трафик ще бъде възобновен в нормален режим. На летище Кьолн/Бон също има отменени полети и закъснения заради пренасочването на самолетите от Дюселдорф. \r\nСъщевременно бе съобщено за \"драматична\" ситуация на летището във Франкфурт на Майн - най-голямото в Германия и едно от най-натоварените в цяла Европа. Към момента само една от пистите е на разположение за кацащи и излитащи самолети. По данни на летищните власти заради лошото време са отменени 267 полета. Стотици други се движат със закъснение в разписанието. Тереза Герова", "date": "2017.12.10", "title": "Focus: Снежен хаос в Германия - летището на Дюселдорф е затворено, ситуацията във Франкфурт е \"драматична\""}
{"url": "http://www.focus-news.net/news/2017/12/10/2465937/ahram-prezidentite-na-egipet-i-na-palestinskata-avtonomiya-shte-obyasnyavat-zaedno-na-mezhdunarodnata-obshtnost-posleditsite-ot-priznavaneto-na-erusalim-za-stolitsa-na-izrael.html", "text": "Президентите на Египет и на Палестинската автономия Абдел Фатах ас Сиси и Махмуд Аббас са се разбрали относно значението от засилването на общуването с различните международни партньори, за да им се обяснят възможните негативни последици от решението на САЩ да признае Ерусалим за столица на Израел, пише   Ahram.\r\nСпоред прес-секретаря на египетското президентство Басам Ради двамата лидери са обсъдили последиците от решението, както и методите да се достигне до справедливо решение, което да гарантира правата на палестинците да установят своя независима държава с Източен Ерусалим като нейна столица. \r\nПо-рано египетският президент е обсъдил с краля на Йордания Абдула II състоянието в Близкия изток, особено по отношение на палестинския въпрос. \r\nПравителството на Египет официално осъди решението за признаването на Ерусалим като добави, че остава на позиции, че палестинско-израелският конфликт може да се разреши единствено с двудържавно решение. Виктор Турмаков", "date": "2017.12.10", "title": "Ahram: Президентите на Египет и на Палестинската автономия ще обясняват заедно на международната общност последиците от признаването на Ерусалим за столица на Израел"}
{"url": "http://www.focus-news.net/news/2017/12/10/2465938/dragan-draganov-trenyor-karate-e-boyno-izkustvo-koeto-uchi-podrastvashtite-na-samouvazhenie-izgrazhda-gi-kato-harakter.html", "text": "Карате е бойно изкуство, което учи подрастващите на самоуважение, изгражда ги като характер. Това каза за Радио „Фокус“ – Пловдив 60-годишният треньор по карате от Садово Драган Драганов. По думите му това бойно изкуство е изключително полезно за цялостното развитие на едно дете. „Вече няма казарми, няма къде младите да се научат на дисциплина и самоуважение. Виждате какво се случва в училищата – родители и деца бият учители. При карате дисциплината е желязна. Изграждаме децата като хора, пречупваме ги още от ранна възраст, вкарваме ги в правия път. Най-напред трябва да уважаваш себе си, защото това е видно за останалите хора. Аурата ти става съвсем друга. Когато си културен, възпитан, смирен и уважителен – това се вижда и се оценява и без да се доказваш. Респектът и поведението към теб са съвсем различни“, коментира Драган Драганов.\r\nКъм настоящият момент Драган Драганов се занимава с подготовката на абсолютно всички – и на деца, и на големи, и на начинаещи, и на най-добрите. Основното му препитание е земеделието. На въпрос как организира времето си така, че да бъде напълно отдаден към всяко свое занимание, 60-годишният треньор по карате отговори, че който има желание, намира и  начин, а който не иска – търси причини и оправдания.\r\n„Много хора съм заразил с личния си пример. Човек трябва да е устойчив психологически и да разбере, че болката и трудностите са преходен период, през който се преминава. Ако си стабилен психически, вярваш, че това нещо може да се оправи, и продължиш напред, а не рухнеш – тогава се постигат големи успехи“, коментира треньорът по карате Драган Драганов.\r\nТони МИХАЙЛОВ", "date": "2017.12.10", "title": "Драган Драганов, треньор: Карате е бойно изкуство, което учи подрастващите на самоуважение, изгражда ги като характер"}
{"url": "http://www.focus-news.net/news/2017/12/10/2465939/predstoyashti-sabitiya-v-stranata-za-11-dekemvri-agentsiya-fokus.html", "text": "***\r\nОт 09.00 часа в зала „Арена Армеец“ ще се проведе Национален шампионат за деца и младежи в риск под надслов „Спортът достъпен за всички деца“. Официалното награждаване е предвидено за 13.00 часа.\r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованс М., Пламен Т. Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Абдула И., Мустафа Н. и Исмаил М., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Добрин С., Георги П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.15 часа във Висшето училище по телекомуникации и пощи българският еврокомисар Мария Габриел ще участва в официалното откриване на Digital journey лаборатория във висшето училище. От 10.40 часа в Аулата на висшето училище пред студенти, преподаватели и представители на IT-бизнеса тя ще представи публична лекция на тема \"Съвременното образование и цифровите технологии\".\r\n***\r\nОт 10.30 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа Ръководствата на АБВ – София и Столичната младежка организация на партията ще дадат пресконференция в централата на политическата сила на  ул. „Врабча“ №23.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в литературния клуб „Перото“ ще се проведе церемонията по връчването на юбилейните десети годишни награди за принос към правата на човека и правозащитността „Човек на годината“, организирани от Българския хелзинкски комитет. \r\n***\r\nОт 12.00 часа в Националния политехнически музей – София ще се състои церемония за връчване на сертификати за   стипендии на Фондация „ЕВРИКА” на студенти и ученици с изявени способности в науката и техниката. \r\n***\r\nОт 13.30 часа в сградата на Столична община кметът на Столична община Йорданка Фандъкова, Комисарят по въпросите на цифровата икономика и цифровото общество Мария Габриел и председателя на фондация Webit Пламен Русев ще дадат пресконференция, на която ще обявят какво предстои по време на EU Digital and Innovation week (25 - 29 юни 2018г)  в София, което се очертава като най-значимото в Европа за 2018 събитие за технологии, иновации и политики, свързани с дигитализацията във всяка една сфера. \r\n***\r\nОт 13.30 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я. на когото е повдигнато обвинени за тероризъм с хулигански подбуди.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З. Костадин Г и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Сутерен“ на Министерство на околната среда и водите ще се проведе кръгла маса за проектите на решения на МС за Национален парк „Пирин“ и за „Ски зона Банско“.\r\n***\r\nОт 15.30 часа 12-и състав на Специализирания наказателен съд ще заседава за кумулиране на наказанията по делото срещу Александър М.\r\n***\r\nОт 17.30 часа в изложбената зала „Архиви“ на Държавна агенция „Архиви“ ще бъде представена пътуващата изложба „Свидетели: Памет за концлагера „Белене“.\r\n***\r\nОт 18.00 часа с бдение със свещи пред Китайското посолство (ул. „Александър Фон Хумболт“ 7) и мирен протест практикуващите Фалун Дафа в България ще отбележат Международния ден за човешки права.\r\n***\r\nОт 18.30 часа книгата „Свидетелство за поезия“ от Чеслав Милощ в превод на Богдан Глишев ще бъде представена в Литературен клуб „Перото“. \r\n***\r\nОт 18.30 часа в „Зала 42“ ще се състои представянето на книгата \"С фрак... и потури\" от Георги Джилянов.\r\n***\r\nОт 19.00 часа в зала „Концертна“ на Централния Военен клуб ще се проведе десетото юбилейно издание на Церемонията по награждаване на победителите в конкурса „ИТ мениджър на годината“.\r\n***\r\nОт 20.00 часа в зала 1 на НДК ще бъде представен спектакълът на Нешка Робева „Няма такова шоу“.\r\n***\r\nОт 18.00 часа в Градския парк срещу ДГ „Дружба” ученици от ПГ „Цар Иван Асен II” ще запалят коледните светлини в парка. \r\n***\r\nОт 18.00 часа в Градската библиотека „Паисий Хилендарски“ ще се проведе концерт на музикална школа „Станимака” – „В очакване на Коледа“.\r\n***\r\nОт 18.00 часа в ресторант „Станимака“ ще започне тържествена церемония по връчване на наградите „Спортист на годината 2017“.\r\n***\r\nОт 11.30 часа в детския отдел на Регионалната библиотека „Димитър Талев“ ще бъдат представени представлението „Коледен дух“.\r\n***\r\nОт 12.00 часа в в Градската художествена галерия врати ще отвори работилницата на Дядо Коледа.\r\n***\r\nОт 18.00 часа във фоайето на Община Благоевград ще бъде поставено началото на една от най- очакваните инициативи – „Часът на приказния разказвач“.\r\n***\r\nОт 19.00 часа в зала „Яворов” Биг Бенд- Благоевград ще зарадва жители и гости с традиционен коледен концерт.  \r\n***\r\nОт 10.00 часа общинският съветник от КП \"Реформаторски блок\" Живко Табаков ще има приемен ден за граждани в централата на „Движение България на гражданите“ на ул.  „Фердинандова“ 2 Б.\r\n***\r\nОт 10.30 часа народният представител от ГЕРБ Иван Вълков организира приемна за граждани в централата на партията на ул. „Конт Андрованти 5”.\r\n***\r\nОт 11.30 часа в конферентна зала „Ахело“ на хотел „Приморец“ заместник-министърът на икономиката Александър Манолев ще участва в откриването на „Бизнес ИНВЕСТ Форум“ 2017 г., който се организира от регионалната структура на КРИБ в Бургас.\r\n***\r\nОт 19.30 часа в залата на Държавна опера – Бургас ще се състои концертът „12 коледни картички“.\r\n***\r\nОт 12.00 часа ародният представител от ПП ГЕРБ Павел Христов организира приемна за граждани в клуба на партията на ул. „Г. Бенковски” №1. \r\n***\r\nОт 13.30 часа народните представители от ПГ „БСП за България“ проф. Анелия Клисарова и Иван Иванов ще се срещнат с граждани в централата на БСП на ул. „Македония” 33.\r\n***\r\nОт 10.30 часа, в заседателната зала на Областна администрация – Велико Търново, Сдружението на кметовете на кметства и кметски наместници на населени места в област Велико Търново организира работна среща с народните представители от региона.\r\n***\r\nОт 15.00 часа в Зала 306 на Община Велико Търново ще бъде проведено заседание на комисията, която избира спортист на годината.\r\n***\r\nОт 18.00 часа в Изложбени зали „Рафаел Михайлов“ ще се състои коледен концерт на струнен оркестър „Колегиум Силания“ с художествен ръководител  Дочка Михова.\r\n***\r\nОт 10.00 часа народният представител от ПП ГЕРБ Владимир Тошев организира открита приемна за граждани в офиса на партията на ул. „Дунавска” №1.\r\n***\r\nОт 12.00 часа в Регионалния пресклуб на БТА депутатът от ГЕРБ Владимир Тошев ще даде пресконференция по актуални въпроси.\r\n***\r\nОт 10.30 часа в Регионалния пресклуб на БТА ще се проведе пресконференция, по време на която Фондация „ЕкоЦентрик“ и Дирекция на Природен парк „Врачански Балкан“\t ще представят резултатите по проект „Младежки доброволци - за еко образование“.\r\n***  \r\nОт 17.00 часа на центъра на селото ще се проведе детски празник - запалване на светлините на Коледната елха и посрещане на Дядо Коледа.\r\n***\r\nОт 09.00 часа в НЧ „Войвода Генчо Къргов – 1920” ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 11.00 часа в Младежкия център ще бъдат връчени наградите в Областния конкурс за есе „Децата с увреждания сред нас?“.\r\n***\r\nОт 18.00 часа в Концертна зала „Добрич“ ще се състои празничен концерт на Хор „Добруджански звуци“, посветен на 11 декември – Световен ден на хоровото изкуство.\r\n***\r\nОт 18.00 часа в Галерия „Георги Попов“  ще бъде представена поетичната книга \r\n„Ще те докосна ли?“ от Татяна Иванова.\r\n***\r\nОт 12.00 часа ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 13.00 часа при асфалтовата база в Костинброд ще бъде направена символичната копка за рехабилитацията на още 22,2 км от второкласния път II-81 Костинброд – Бучин проход. На събитието се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители и др. \r\n***\r\nОт 16.00 часа в Регионална библиотека „Гео Милев” ще се състои церемонията  за обявяването на победителите от конкурса за Младежка авторска творба.\r\n***\r\nОт 09.30 часа Окръжен Съд Пазарджик ще гледа делото срещу  кмета на Септември Марин Рачев за неплащане на данъци в големи размери.\r\n***\r\nОт 09.00 часа в зала 1 на Пловдивския апелативен съд ще се гледа дело, образувано по жалби на подсъдимите Костадин Илиев и Иван Саравски. Илиев е обвинен в причиняване на смърт по непредпазливост и бягство от местопрестъплението, а Саравски – за прикриване на деянието в качеството му на полицай.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в умишлено убийство по особено мъчителен начин и с особена жестокост.\r\n***\r\nОт 09.00 часа в зала 10 на Пловдивския окръжен съд ще се гледа делото срещу Костадин П. и Надежда М., обвинени съответно за приемане и даване на подкуп.\r\n***\r\nОт 10.30 часа в зала 1на Районен съд – Пловдив ще се гледа делото срещу Албенко М., обвинен в причиняване на имотна вреда в особено големи размери. \r\n***\r\nОт 11.00 часа в зала 1 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери.\r\n***\r\nОт 11.00 часа в концертната  зала на Академията за музикално, танцово и изобразително изкуство ще се състои тържествената церемония по удостояването на Менда Стоянова с почетното звание „Доктор хонорис кауза“ на АМТИИ.\r\n***\r\nОт 11.00 часа в зала „Дружба” на парк –хотел „Санкт Петербург” ще се проведе организира  кръгла маса под надслов: „ЧУЙ МЕ!  ВИЖ МЕ!”. Дискусията  е заключителна  част от проект,  свързан  с насилието над жени и деца. Събитието се организира от Обединението на жените социалистки област Пловдив.    \r\n***\r\nОт 14.00 часа в  зала 10 на Районен съд – Пловдив ще се гледа делото срещу Светослав М., адвокат от Адвокатска колегия – Хасково, обвинен в закана за убийство към журналист. \r\n***\r\nОт 16.00 часа народният представител от ПП ГЕРБ Менда Стоянова ще се срещне с граждани в централния офис на партията на бул. „Марица” 91.\r\n***\r\nОт 16.00 часа народният представител от ПП ГЕРБ Атанас Ташков ще се срещне с граждани в офиса на  партията на ул. „Стефан Стамболов\" № 21.\r\n***\r\nОт 16.00 часа общинският съветник от ПП ГЕРБ Вера Тоскова ще се срещне с граждани в офиса на партията в район „Тракия” -  в жк. „Тракия” бл.91.\r\n***\r\nОт 16.00 часа народният представител от ПП ГЕРБ Спас Гърневски ще се срещне с граждани в офиса на партията в район „Източен” на ул. „Коста Паница” №5.От 17.00 часа общинските съветници от ПП ГЕРБ Спартак Николов и Вихър Захов ще проведат приемна за граждани в офиса.\r\n***\r\nОт 16.30 часа народният представител от ПП ГЕРБ Димитър Лазаров ще се срещне с граждани в офиса на партията в район „Централен” на ул. „Прага” № 2. От 17.30 часа на същото място общинският съветник от ПП ГЕРБ Александър Радев ще проведе приемна за граждани. \r\n***\r\nОт 17.00 часа в библиотека „Иван Вазов“ ще се открие изложба на пловдивски художници. Събитието е по повод 40 години от създаването на Изкуствотеката в културната институция.\r\n***\r\nОт 17.00 часа общинският съветник от ПП ГЕРБ Даниела Дженева ще проведе приемна за граждани в офиса на партията в район „Южен”, ул. „Академик Петър Динеков” № 1А. От 17.30 часа на същото място ще започне срещата с общинския съветник Атанас Узунов.\r\n***\r\nОт 18.00 часа светлините на градската елха ще бъдат запалени по оригинален начин със специалното участие на група „Вакали“, които ще представят уникален арт-проект.\r\n***  \r\nОт 17.00 часа в Художествена галерия „Николай Павлович“ ще бъде открита коледна изложба базар с творби на свищовски художници. \r\n***  \r\nВ отдел „Изкуство“ на Градска библиотека ще бъде открита Изложба-базар на книги за деца и ученици от издателствата „Византия“ и „Ахат“.\r\n*** \r\nОт 14.00 часа в Регионален исторически музей „Стою Шишков“ отваря врати работилница за изработване на традиционна родопска сурвачка.\r\n***\r\nОт 10.00 часа народният представител от ГЕРБ-Бургас Галя Василева ще проведе приемен ден за жителите на община Средец на пл. „България“ № 1.\r\n***\r\nОт 09.30 часа Библиотeка „Родина“ ще гостува на децата от ЦДГ № 29 „Славейче“ във връзка с обявената от МОН Национална седмица на четенето.\r\n***\r\nОт 11.00 часа в Регионалния пресклуб на БТА ще се проведе пресконференция на Общински съвет на БСП - Стара Загора.\t\r\n***\r\nОт 13.30 часа в ДЦ „Св. св. Козма и Дамян“ ще се проведе творческо ателие „Коледно настроение с приятели“ с участието на Клуба на доброволците към библиотека „Родина“ .\r\n***\r\nОт 15.00 часа в Центъра за подкрепа за личностно развитие към Община Стара Загора ще се състои церемонията по награждаване на участниците в конкурса за детска рисунка „Аз и природата“.\r\n***\r\nОт 18.00 часа в РБ „Захарий Княжески“ ще бъде представен новият филм на Райчо Гънчев и Багатур от поредицата „Айде холан, брей“ - „Калифер войвода“.\r\n***\r\nОт 18.30 часа в Драматичния театър ще се състои Коледен спектакъл на балетна школа при НЧ „Родина 1860“.\r\n***\r\nОт 19.00 часа в Оперния театър ще се състои церемонията по връчване на наградите „Добрият самарянин“.\r\n***\r\nОт 13.30 часа в зала 203 на общината ще се проведе Консултативен съвет.\r\n***\r\nОт 14.00 часа в зала 2 на Областна администрация Шумен ще се проведе работна среща относно изпълнение изискванията на Закона за противодействие на тероризма и Националния план за противодействие на тероризма.\r\n***\r\nОт 15.00 часа в НЧ „Напредък-1869“ ще се състои концерт на хор „Планинско ехо“. \r\n***\r\nОт 17.30 часа в изложбената зала на Регионална библиотека „Стилиян Чилингиров” женско благотворително сдружение „Подай ръка Шумен” ще открие благотворителна изложба на художничката Невена Пощарова.", "date": "2017.12.10", "title": "Предстоящи събития в страната за 11 декември (Агенция „Фокус“)"}
{"url": "http://www.focus-news.net/news/2017/12/10/2465940/reuters-benyamin-netanyahu-zayavi-che-nyama-da-pozvoli-da-bade-pouchavan-ot-prezidenta-na-turtsiya.html", "text": "Министър-председателят на Израел Банямин Нетаняху заяви, че няма да бъде поучаван от Реджеп Тайип Ердоган, след като президентът на Турция подложи на критики еврейската държава през последните дни, предава  Reuters.\r\n„Ердоган атакува Израел. Не съм свикнал да получавам уроци по морал от лидер, който бомбардира селата на кюрдите в собствената си Турция, който затваря журналисти, който помага на Иран да заобикаля международните санкции и който помага на терористите, включително в Газа и който убива невинни хора“, заяви Нетаняху в Париж по време на съвместна пресконференция с френския президент Еманюел Макрон.  Виктор Турмаков", "date": "2017.12.10", "title": "Reuters: Бенямин Нетаняху заяви, че няма да позволи да бъде поучаван от президента на Турция"}
{"url": "http://www.focus-news.net/news/2017/12/10/2465941/stotitsi-plevenchani-stanaha-svideteli-na-svetlinno-muzikalno-shou-pleven-padna.html", "text": "Стотици плевенчани станаха свидетели на светлинно-музикално шоу „Плевен падна“, предаде репортер на Агенция „Фокус“. Събитието е посветено на 140-ата годишнина от Плевенската епопея. Светлините превърнаха в атракция  параклиса–мавзолей „Св. Георги Победоносец“, който накрая бе осветен с цветовете на българското знаме. На фона на светлинното шоу звучеше стихотворението „Плевен падна“ на Патриарха на българската литература Иван Вазов. \r\nДеница КИТАНОВА", "date": "2017.12.10", "title": "Стотици плевенчани станаха свидетели на светлинно-музикално шоу „Плевен падна“"}
{"url": "http://www.focus-news.net/news/2017/12/10/2465942/stara-zagora-sdruzhenie-badeshte-za-detsata-shte-izgrazhda-semeen-tsentar-v-selo-hadzhidimitrovo-obshtina-kazanlak.html", "text": "Сдружение „Бъдеще за децата“ в Казанлък получи одобрение на проекта си по програма на Фондациите ЛАЛЕ и ОУК, който цели да насърчи взаимодействието между децата и семействата в рискови общности в малки населени места, каза за Радио „Фокус“ директорът на сдружението Мария Гинева. В рамките на този проект ще бъде изграден семеен център в село Хаджидимитрово, община Казанлък. Целта е в този център да бъдат привлечени семейства от различни етнически групи, да бъдат обединени и заедно да извършват различни дейности. Идеята е да бъде насърчено взаимодействието между децата и родителите в ранна детска възраст и да бъдат подкрепени семействата да насърчават развитието на детето. „Това не означава, че целевата група е деца до 3 години, но искаме да започнем от много рано, за да формираме умения у родителите за по-добра грижа за децата и да бъдат същевременно изградени у децата онези умения, които са им необходими за влизане в градината“, поясни Гинева.\r\nПроектът е иновативен за България, четири организации в страната ще работят с цел да направят семейни центрове в различни населени места в различни общности. Проектът е експериментален. Подобни центрове са стартирали през 90-те години във Великобритания, като в последствие страни като Унгария са разработили модела като са го адаптирали към техните условия. В момента в Унгария има над сто такива центъра в малки населени места, където липсват други услуги, липсват учебни заведения.\r\nНеслучаен е изборът центърът да бъде изграден в село Хаджидимитрово. Това е населено място, в което има различни етнически групи. Детската градина е с малък капацитет, има добре работещо училище, с подготвителна група. Осигурена е и сградата, в която ще се помещава центърът – бившият младежки дом на селото, предстои тя да бъде ремонтирана и пригодена за дейностите по проекта. Проектът има подкрепата на Община Казанлък и на кмета на Хаджидимитрово.\r\nСлавяна ГАЙДАРОВА", "date": "2017.12.10", "title": "Стара Загора: Сдружение „Бъдеще за децата“ ще изгражда Семеен център в село Хаджидимитрово, община Казанлък"}
{"url": "http://www.focus-news.net/news/2017/12/10/2465943/afp-emanyuel-makron-prizova-benyamin-netanyahu-da-demonstrira-smelost-po-otnoshenie-na-palestintsite.html", "text": "Президентът на Франция Еманюел Макрон призова израелския министър-председател Бенямин Нетаняху да демонстрира „смелост“ при общуването си с палестинците, за да изгради добра воля, която да поднови мирния процес, предава  AFP.\r\n„Призовах министър-председателят да демонстрира смелост в общуването си с палестинците, за да ни измъкне от настоящата безизходица“, заяви Макрон след срещата си в Париж с Нетаняху.  Президентът осъди „всички атаки през последните няколко часа и дни“ срещу Израел, след като президентът на САЩ Доналд Тръмп реши да признае Йерусалим за столица на еврейската държава.  Виктор Турмаков", "date": "2017.12.10", "title": "AFP: Еманюел Макрон призова Бенямин Нетаняху да демонстрира „смелост“ по отношение на палестинците"}
{"url": "http://www.focus-news.net/news/2017/12/10/2465944/plovdiv-regionalniyat-etnografski-muzey-shte-otbelezhi-12-dekemvri-den-na-sveti-spiridon-s-traditsionniya-esnafski-praznik.html", "text": "Регионалният етнографски музей в Пловдив ще отбележи 12 декември – ден на свети Спиридон, с традиционния еснафски празник. Това съобщиха за Радио „Фокус“ – Пловдив от културната институция. Събитието се провежда съвместно със Задругата на майсторите на народни художествени занаяти – Пловдив и Регионалната занаятчийска камара. Началото ще бъде поставено от 10.30 часа, когато в двора на музея ще бъде възпроизведен занаятчийския ритуал, празнуван още от епохата на Възраждането. След това от музея ще тръгне празнично шествие по улиците на Стария град и градската чаршия. От 11.00 часа ще се извърши освещаване на параклис „Св. Спиридон“ към църквата „Св. Петка“. Традиционното посвещаване в майсторско звание (тестерлик) и връчването на майсторските свидетелства на новите майстори в музея ще започне в 12.30 часа.\r\nДенят на свети Спиридон е известен още от Възраждането като „Денят на майсторите“. В Пловдив по традиция Общото занаятчийско сдружение празнува на свети Спиридон, въпреки че всеки еснаф си има светец-закрилник. Почита се като покровител на грънчарите, керемидчиите, тухларите, обущарите, казанджиите и други. Празникът на еснафите се съпътствал от общоградски народни веселия, но основна част от него бил и традиционният занаятчийски обред – въвеждането в майсторско звание.\r\nТони МИХАЙЛОВ", "date": "2017.12.10", "title": "Пловдив: Регионалният етнографски музей ще отбележи 12 декември – ден на свети Спиридон, с традиционния еснафски празник"}
{"url": "http://www.focus-news.net/news/2017/12/10/2465945/the-hill-spored-postoyanniya-predstavitel-na-sasht-v-oon-reshenieto-po-erusalim-shte-uskori-mirniya-protses-v-blizkiya-iztok.html", "text": "Според постоянния представител на САЩ в ООН Ники Хейли решението на президента Доналд Тръмп да признае Ерусалим за столица на Израел е правилно и ще помогне да се ускори мирният процес в Близкия изток, въпреки първоначалната негативна реакция, пише   The Hill.\r\n„Когато се взема решение винаги има някой, който да го приеме негативно и някой, който ще го приеме позитивно. Но аз вярвам, че то ще ускори мирния процес“, заяви Хейли. Според нея правителството на САЩ е очаквало гневна реакция, но в крайна сметка ще помогне за мирния процес в Близкия изток.\r\n„Тръмп свали Ерусалим като фактор на преговорите между израелските и палестинските лидери. Те сега ще могат да се фокусират върху границите“, убедена е Хейли.  „А към тези, които смятат, че решението е лоша идея, призовавам ги след пет или 10 години да дойдат да кажат това отново, защото ще ускорим мирния процес.  А и е казана истина: Ерусалим е столицата на Израел.“, допълни тя.   Виктор Турмаков", "date": "2017.12.10", "title": "The Hill: Според постоянния представител на САЩ в ООН решението по Ерусалим ще ускори мирния процес в Близкия изток"}
{"url": "http://www.focus-news.net/news/2017/12/10/2465946/evrodeputatat-petar-kurumbashev-v-balgarskata-politika-ima-samo-dvama-narodni-artisti-stefan-danailov-i-boyko-borisov.html", "text": "По време на предстоящото председателство България ще влезе във фокуса на Европа. На второ място – Европа ще бъде тук, а не там. Често чувам израза “там”, като се отиде в Европа, сякаш ние сме някъде другаде. Също така се надявам и ние да си подредим малко по-добре “къщата”. Плочките пред НДК и естакадата, която отива към летището, трябва да бъдат ремонтирани така или иначе – и без да има председателство. Това заяви евродепутатът от Групата на социалистите и демократите в ЕП Петър Курумбашев в предаването “120 минути” по bTV, съобщиха от пресофиса на евродепутата. \r\nСпоред Курумбашев предстоящите шест месеца са шанс да поставим на дневен ред важни за България въпроси, но “без да прекаляваме”. \r\n“Усещам, че има една превъзбуда в момента”, коментира евродепутатът. “Представете си, че областните управители на България имат право на ротационен принцип да председателстват заседанията на Министерски съвет. Областните управители на Силистра или Смолян, например, биха могли да изредят важни за двете области приоритети, но като цяло трябва да спазват българските приоритети. Не можем да приемем в ЕС някоя държава в свободното си време без съгласието на останалите. Трябва да бъдем внимателни, когато изброяваме приоритетите на ЕС”, каза Курумбашев.\r\nТой заяви също, че подкрепя членството на България в еврозоната. По думите му положителните ефекти от приемането на еврото ще бъдат два – лихвите по кредитите би трябвало да паднат с поне още 1% и част от нашите банки ще бъдат под надзора на Европейската централна банка. \r\nКурумбашев, който е докладчик по темата за Европейската агенция за киберсигурност (ENISA), коментира и темата за биткойните. “Очевидно тази криптовалута набира скорост и очевидно има нещо нереално в тази история. След като една валута променя шест пъти стойността си, явно е предмет на спекулативно търсене. Очевидно това е резултат и от факта, че системата е децентрализирана и не е контролирана от нито една банка и нито едно правителство. Фактите показват едно генерално недоверие към сега съществуващите валути. От друга страна, много е трудно това платежно средство да се наложи”, смята евродепутатът. \r\nНа въпрос на водещия относно делото между Корнелия Нинова - Бойко Борисов Курумбашев заяви: “Ще си позволя публично да предупредя г-жа Нинова да бъде внимателна с г-н Борисов, тъй като в българската политика има само двама народни артисти – единият е Стефан Данаилов, а другият – Бойко Борисов.”", "date": "2017.12.10", "title": "Евродепутатът Петър Курумбашев: В българската политика има само двама народни артисти – Стефан Данаилов и Бойко Борисов"}
{"url": "http://www.focus-news.net/news/2017/12/10/2465947/afp-26-dushi-sa-zaginali-pri-vazdushen-udar-po-lager-na-buntovnitsite-huti-v-yemen.html", "text": "Въздушните удари на водената от Саудитска Арабия международна коалиция по лагер на шиитските бунтовници-хути, разположен край йеменската столица Сана, е ликвидирал най-малко 26 от тях, предава  AFP.\r\n„Сред убитите в лагера в провинция Хаджа е и неговият ръководител Амар ал Джараб“, съобщава източник, близък до шиитските бунтовници.  Виктор Турмаков", "date": "2017.12.10", "title": "AFP: 26 души са загинали при въздушен удар по лагер на бунтовниците-хути в Йемен"}
{"url": "http://www.focus-news.net/news/2017/12/10/2465948/blagoevgrad-za-parvi-pat-v-grada-shte-ima-predstavlenie-za-bebeta.html", "text": "За първи път в Благоевград ще има представление за бебета. Това каза за Радио „Фокус“ – Пирин Марина Кунгелова, временно изпълняваща длъжността директор на Общински куклен театър. По думите й на 12 декември в Младежки дом от 11.00 и 16.30 часа и най-малките зрители ще станат част от културната програма на Благоевград. Постановката се казва „Ту тук, ту там“ и е за деца от 0 до 4 години и техните родители. „Такъв вид представления в Европа се играят много отдавна. Докосването на най-малките деца с театрални форми се прави от една много невръстна тяхна възраст, да не кажем, че вече има представления за бременни майки“, добави Кунгелова. \r\nЛора КАЛЧЕВА", "date": "2017.12.10", "title": "Благоевград: За първи път в града ще има представление за бебета"}
{"url": "http://www.focus-news.net/news/2017/12/10/2465964/reuters-germanskoto-razuznavane-smyata-che-kitay-sabira-informatsiya-ot-germanskite-polititsi-izpolzvayki-falshivi-profili-v-sotsialnite-mrezhi.html", "text": "Германската Федералната служба за защита на Конституцията (BfV) публикува данни за профили в социалните мрежи, зад които се смята, че се крият агенти на китайското разузнаване, които събират лична информация от германски политици и официални лица, предава Reuters.  \r\nСлужбата предприе необичайното решение да назове индивидуалните профили, за които се смята, че са фалшиви, за да предупреди публичните лица относно рисковете от изтичането на ценна лична информация през социалните мрежи.\r\n„Китайските разузнавателни служби са активни в мрежи като „ЛинкдИн“ и се опитват от известно време да извличат информация и да търсят източници на разузнавателна информация, включително издирвайки данни за навиците, хобитата и политическите интереси на потребителите“,  пише в доклад на службата. \r\nДевет месеца проучване разкриват, че в социалната професионална мрежа „ЛинкдИн“ фалшиви профили, представящи се като служители от отдел \"Човешки ресурси\" на различни компании, консултанти, експерти и учени са се свързали с повече от 10 хил. германски граждани. „Може  да има голям брой целеви потребители и фалшиви профили, които все още да не са идентифицирани“, смята BfV.\r\nМного от фалшивите профили показват изображения на добре облечени и привлекателни млади мъже и жени. Част от разкритите профили са свързани с високопоставени дипломати и политици от няколко европейски държави. Няма начин да се установи дали контактите са извършвани отвъд първоначалното „добавяне“ в социалните мрежи. \r\nПредупреждението отразява нарастващата загриженост на европейските и западните разузнавателни служби за дейността на Китай. Германската разузнавателна служба призовава потребителите да се обръщат към нея, ако открият съмнителни профили в социалните мрежи.  Виктор Турмаков", "date": "2017.12.10", "title": "Reuters: Германското разузнаване смята, че Китай събира информация от германските политици, използвайки фалшиви профили в социалните мрежи"}
{"url": "http://www.focus-news.net/news/2017/12/10/2465965/regionalniyat-ministar-nikolay-nankov-se-zapozna-s-vazstanovitelnite-raboti-v-shumenskoto-selo-hitrino-obzor.html", "text": "Министърът на регионалното развитие и благоустройството Николай Нанков посети шуменското село Хитрино, година след експлозията на влакова цистерна, при която загинаха седем души и 29  бяха ранени. Министър Нанков се запозна с хода на възстановителните работи на пострадалите и разрушени домове на хората. При посещението си той беше придружен от председателя на КСБ Николай Станков, областния управител на Шумен проф. Стефан Желев и кмета на Шумен Любомир Христов .\r\nНиколай Нанков изказа благодарност към камарата, която изгражда десет нови къщи в селото за хора, които са загубили домовете си. 9 от сградите вече са почти готови и собствениците им ще посрещнат зимата в нови домове.\r\nС публичен ресурс се възстановяват още 13 къщи. Седем от финансираните от социалния фонд нови жилища са на етап груб строеж, строителството на още три е започнало. Собствениците на други три нямат документи и затова изграждането им се забавя. Вещно-правни процедури са причина за забавянето на възстановителните дейности по някои от разрушените или пострадали жилищни сгради.\r\nКметът на Хитрино Нуридин Исмаил заяви, че в момента не могат да се определят точни срокове, но ако времето позволи, ще се работи и през зимния сезон.\r\nПред журналисти регионалният министър коментира, че в дните след трагедията цяла България се е обединила, за да помогне на пострадалите в Хитрино. По думите му сред обществото не трябва да остава горчив привкус, че има субективно разпределение на средствата за подпомагане на пострадалите. Той уточни, че кметът на Хитрино е декларирал, че никой не е получил по-малко от предвидените от Обществения съвет средства, като ще бъде направен пълен отчет на разходите.\r\nСпоред министъра Общественият съвет е най-адекватният начин за разходване на публичен ресурс. Николай Нанков заяви, че нито държавата, нито общината, нито кметовете, могат да удовлетворят по-добре потребностите на хората. Той обясни, че този съвет по най-обективен начин трябва да разпредели средствата и да откликне на всяка нужда.\r\nМинистър Николай Нанков напомни, че след трагедията държавата е осигурила финансов ресурс за възстановяване на публичната инфраструктура и е подпомогнала общината за няколко важни обекта, сред които е и водопроводът до с. Тимарево. „През месец октомври започна рехабилитацията на 9 км от републиканския път“, каза още министърът. Той допълни, че държавата е осигурила възможност за кандидатстване за европейско финансиране и сега общината подготвя проекти.\r\nВ Хитрино министър Нанков се срещна и със засегнати хора, за да чуе мнението на всички.", "date": "2017.12.10", "title": "Регионалният министър Николай Нанков се запозна с възстановителните работи в шуменското село Хитрино (ОБЗОР)"}
{"url": "http://www.focus-news.net/news/2017/12/10/2465966/usgs-kray-bregovete-na-nova-kaledoniya-e-registrirano-zemetresenie-s-magnitud-53.html", "text": "Земетресение с магнитуд 5,3 по скалата на Рихтер е регистрирано край бреговете на Нова Каледония, показва справка на интернет страницата на   Геологическата служба на САЩ (USGS).\r\nЗеметресението е регистрирано в 5:30 часа сутринта местно време (19:30 българско). Епицентърът на труса е на 49 км. от село Тадин – най-голямото населено място на остров Маре, намиращ се в състава на островната държава. Дълбочината му е 10 км. \r\nНяма информация за жертви и разрушения. Няма обявена тревога за появата на вълни-цунами. Виктор Турмаков", "date": "2017.12.10", "title": "USGS: Край бреговете на Нова Каледония е регистрирано земетресение с магнитуд 5,3"}
{"url": "http://www.focus-news.net/news/2017/12/10/2465967/veliko-tarnovo-kmetovete-na-malkite-naseleni-mesta-ot-oblastta-initsiirat-rabotna-sreshta-s-narodnite-predstaviteli-ot-regiona.html", "text": "Сдружението на кметовете на кметства и кметски наместници на населени места в област Велико Търново инициира работна среща с народните представители от региона. Тя ще се проведе на 11 декември, от 10.30 часа в заседателната зала на Областната администрация. Това съобщи за Радио „Фокус“ – Велико Търново председателят на Сдружението Христо Христов. Той посочи, че по време на срещата ще бъдат поставени редица важни въпроси. Първият от тях касае поддръжката на третокласната републиканска пътна мрежа в област Велико Търново, която според кметовете е по-лоша отколкото тази в съседните области. На второ място Сдружението ще представи проект за промяна в Закона за административно териториалното устройство на Република България, в който прагът за образуване на кметство от „350 жители по постоянен адрес” да стане отново „100 жители по постоянен адрес”. По време на срещата ще бъде обсъдено и искането на Националното сдружение на кметове и кметски наместници в Република България, относно това, кметовете на кметства да бъдат поставени в положение на равнопоставеност по отношение на възможността всеки от тях да бъде разпоредител с бюджет от по-ниска степен, в рамките на делегирания му бюджет от бюджета на общината. Още една законодателна промяна ще поискат кметовете на населените места от област Велико Търново. Христов обясни, че тя е свързана с задължението кметът на населеното място да извършва връчване на съдебни книжа на гражданите, според Гражданския процесуален кодекс. Очаква се на срещата да присъстват почти всички народни представители от великотърновски многомандатен избирателен район, областният управител, както и около 50 кметове на населени места в областта. Председателят на Сдружение на кметовете на кметства и кметски наместници от област Велико Търново припомни, че подобна среща е била проведена преди година с депутатите от43-то Народно събрание от областта. Част от разглежданите сега въпроси, са били поставени и по време на състоялата се миналата година среща. Очаква се в понеделник да се отчете свършено до този момента по тях.\r\nНадежда КРЪСТЕВА", "date": "2017.12.10", "title": "Велико Търново: Кметовете на малките населени места от областта инициират работна среща с народните представители от региона"}
{"url": "http://www.focus-news.net/news/2017/12/10/2465968/afp-generalniyat-sekretar-na-oon-prizova-kam-novi-usiliya-za-prekratyavane-na-glupavata-voyna-v-yemen.html", "text": "Генералният секретар на ООН Антонио Гутереш призова към подновени усилия за прекратяването на „глупавата война“ в Йемен. Той изрази надежда правителството на САЩ да убеди Саудитска Арабия да облекчи хуманитарната криза в съседната държава, предава  AFP.\r\n„Вярвам, че това е глупава война. Смятам, че тази война е против интересите на Саудитска Арабия, на ОАЕ и на народа на Йемен“, заяви Гутереш, използвайки необичайно рязък език за генерален секретар на Световната организация. „Това, което ни е необходимо, е политическо решение“, допълни той.\r\nСъщевременно Гутереш заяви, че положението в Йемен се е подобрило донякъде, изразявайки надежда, че президентът на САЩ Доналд Тръмп ще упражни дипломатически натиск, блокадата над арабската държава да бъде вдигната.  \r\n„В интерес на всички е тази война да бъде прекратена“, заяви той.  Виктор Турмаков", "date": "2017.12.10", "title": "AFP: Генералният секретар на ООН призова към нови усилия за прекратяване на „глупавата война“ в Йемен"}
{"url": "http://www.focus-news.net/news/2017/12/10/2465969/nikolay-chunchukov-kmet-na-rayon-iztochen-v-plovdiv-prez-2018-godina-shte-se-fokusirame-varhu-mezhdublokovite-prostranstva-i-izgrazhdaneto-na-parkomesta-v-tyah.html", "text": "През 2018 година администрацията на район „Източен“ в Пловдив ще се фокусира върху облагородяването на междублоковите пространства и изграждането на достатъчно на брой паркоместа в тях. Това каза за Радио „Фокус“ – Пловдив районният кмет Николай Чунчуков. По думите му изграждането на паркинги е първото нещо, което ще стартира още в началото на следващата година, когато има възможност за извършване на ремонтни дейности. „Имаме сключени договори за изграждането на тези паркинги и паркоместа, просто трябва времето да позволява и да започнем“, посочи Чунчуков.\r\nРайонният кмет добави, че през 2018 година ще се осъществят също така ремонти и възстановяване на някои от детските площадки в „Източен“, чиито съоръжения са амортизирани. „В района имаме около 10 добри площадки, те ще бъдат сертифицирани и изцяло ще се подменят амортизираните уреди“, коментира Чунчуков. Той добави, че към момента се работи по оформяне на бюджета на района за следващата година, като там са заложени средства за проектиране на улица, която ще свързва улиците „Удроу Уилсън“ и „Бъндерица“, а оттам ще осигурява преминаване на автомобили към бул. „Марица“. „Работим в момента по подготовката на промяната в подробния устройствен план. Това са неща, които ще се случат след години, но ние ще подготвим проект през следващата година, който да бъде реализиран при първа възможност за финансиране. С това ще се осигури едно по-бързо преминаване и ще се улесни трафикът на автомобили от „Тракия“ към северната част на града“, обясни кметът на район „Източен“.\r\nПо отношение на санирането, Николай Чунчуков каза, че в момента е към финал работата по един от първите блокове. „Работа е започнала и по още един блок. Оттук нататък имам като информация, че предстои санирането на още два блока в района. Община Пловдив сключва договорите с фирмите, които изпълняват санирането. При първа възможност и подходящи метеорологични условия ще продължи работата и по останалите два блока. Всичко зависи вече от това какви ще бъдат температурите през зимните месеци“, коментира районният кмет.\r\nТони МИХАЙЛОВ", "date": "2017.12.10", "title": "Николай Чунчуков, кмет на район „Източен“ в Пловдив: През 2018 година ще се фокусираме върху междублоковите пространства и изграждането на паркоместа в тях"}
{"url": "http://www.focus-news.net/news/2017/12/10/2465970/anadolu-agency-turtsiya-osadi-komentara-na-benyamin-netanyahu-otnosno-turskiya-prezident.html", "text": "Говорител на турския президент Реджеп Тайип Ердоган осъди в неделя коментара на израелския премиер Бенямин Нетаняху, отправен към държавния глава на Турция, предава Anadolu Agency. \r\n„Вместо да критикуват нашата страна и нашия лидер, израелските власти трябва да прекратят окупацията на палестински територии“, се казва в изявлението на говорителя Ибрахим Калин. \r\nВ становище също са направени уверения, че „Турция ще продължи да подкрепя правата, закона и потиснатия палестински народ“. \r\nСпоред говорителя, отправените от Нетаняху обвинения са с цел „успокояване на чувството на вина“ заради „убитите хиляди палестинци“.Агенция „Фокус“ припомня, че по-рано в неделя израелският премиер, по време на визитата си в Париж, заяви, че няма да приеме критика от турския президент. „Ердоган атакува Израел“, отбеляза министър-председателят, като допълни, че „не съм свикнал да получавам уроци по морал от лидер, който бомбардира селата на кюрдите в собствената си Турция, който затваря журналисти, помага на Иран да заобикаля международните санкции, съдейства на терористите, включително в Газа и който убива невинни хора“.  Цанко Цолов", "date": "2017.12.10", "title": "Anadolu Agency: Турция осъди коментара на Бенямин Нетаняху относно турския президент"}
{"url": "http://www.focus-news.net/news/2017/12/10/2465971/reuters-amerikanska-agentsiya-shte-pomogne-na-irak-da-se-vazstanovi-ot-voynata-sreshtu-islyamska-darzhava.html", "text": "Американска държавна агенция ще помогне на Ирак да се възстанови от войната срещу „Ислямска държава“, въпреки намалената сума на бюджета, предназначен за международна помощ, предава Reuters. Томас Стаал, един от ръководителите на Американската агенция за международно развитие, заяви, че фондацията ще продължи да праща хуманитарна помощ и указва подкрепа на пострадалите.\r\n„Бюджетът, одобрен от президента Доналд Тръмп, бе намален с 30%, но що се отнася за Ирак, ние търсим допълнително финансиране, особено за жертвите на „Ислямска държава“, разкри Стаал. \r\nВ събота иракският премиер Хайдар ал Абади обяви края на войната срещу \"Ислямска държава\", а по-рано в неделя, събитието бе отбелязано с военен парад, като 10 декември ще бъде национален празник, на който страната ще чества края на тригодишните бойни действия срещу терористичната групировка.  Цанко Цолов", "date": "2017.12.10", "title": "Reuters: Американска агенция ще помогне на Ирак да се възстанови от войната срещу „Ислямска държава“"}
{"url": "http://www.focus-news.net/news/2017/12/10/2465972/los-angeles-times-pozharite-v-kaliforniya-otnovo-sa-izvan-kontrol.html", "text": "Бушуващите в южната част на Калифорния пожари отново за излезли извън контрол, пише Los Angeles Times. Издадена е заповед за евакуация на части от градовете Карпинтерия и Монтесито. Причината за влошаването на ситуацията са подновилите се сухи ветрове, които помагат на огъня да се разпространява. \r\nВластите са изразили притесненията си относно Карпинтерия, тъй като пожарът се движи към града през сухи полета, които не са горели от почти век, разкри говорител на пожарната. \r\nПо-рано в събота огнеборците бяха постигнали напредък, но подновилия се вятър е обрекъл усилията им. Огънят в избухна в началото на седмицата, като в петък президентът Доналд Тръмп въведе бедствено положение в засегнатите райони.  Цанко Цолов", "date": "2017.12.10", "title": "Los Angeles Times: Пожарите в Калифорния отново са извън контрол"}
{"url": "http://www.focus-news.net/news/2017/12/10/2465973/deyvid-deyvis-shansovete-velikobritaniya-da-izleze-ot-evropeyskiya-sayuz-bez-targovsko-sporazumenie-spadnaha-znachitelno.html", "text": "Преговарящият за Брекзит от страна на Великобритания Дейвид Дейвис заяви в неделя, че шансовете Лондон да напусне Европейския съюз без постигнато търговско споразумение са намaлели значително, пише Guardian. Според Дейвис, в преговорите с Брюксел, британските преговарящи ще се опитат да вземат най-добрите черти от съществуващите търговски договори на страната с Канада, Япония и Южна Корея и постигнат подобни условия. \r\nПреговарящият също така успокои британците, че сумата за „бракоразводната сделка“ между Лондон и Брюксел, ще бъде платена само след постигането на търговско споразумение между двете страни. Агенция Фокус припомня: Миналата седмица британският премиер Тереза Мей и председателят на Европейската комисия Жан-Клод Юнкер заявиха на обща пресконференция, че са постигнали пробив по преговорите за Брекзит, след близо 18 месеца на застой. Това откри възможност пред Юнкер да предложи по-късно този месец пред водената от него Комисия да бъде дадено началото на преговори за търговско споразумение, нещо за което Лондон настояваше от дълго време. Според направените договорки, „бракоразводната сметка“, както британските медии наричат сумата, която Великобритания ще плати за излизането си от Съюза, ще бъде равна на между 35 и 39 млрд. паунда. „Ако няма търговско споразумение, няма да платим тази сума“, заяви Дейвис в интервю за BBC.  Цанко Цолов", "date": "2017.12.10", "title": "Дейвид Дейвис: Шансовете Великобритания да излезе от Европейския съюз без търговско споразумение спаднаха значително"}
{"url": "http://www.focus-news.net/news/2017/12/10/2465974/afp-vashington-obvini-palestintsite-che-si-tragvat-ot-pregovorite-za-mir-v-regiona.html", "text": "Говорителят на американския вицепрезидент Майк Пенс обвини палестинците, че „си тръгват“ от възможността за успокояване на ситуацията в региона, предава AFP. \r\nПо думите на говорителя, „неприятно е, че властите на Палестинската автономия си тръгват отново от възможността да се обсъди бъдещето на региона“. \r\nКоментарът е направен, след като палестинските власти заявиха, че не желаят да се срещат с Пенс, който по-късно този месец ще посети Близкия изток. Бойкотът е предизвикан от решението на американския държавен глава Доналд Тръмп да признае Ерусалим за столица на Израел. Градът е желан за държавен център едновременно от Израел и от палестинците, в рамките на бъдеща независима тяхна държава.  Цанко Цолов", "date": "2017.12.10", "title": "AFP: Вашингтон обвини палестинците, че „си тръгват“ от преговорите за мир в региона"}
{"url": "http://www.focus-news.net/news/2017/12/10/2465975/bbc-benyamin-netanyahu-prizova-palestintsite-da-priemat-realnostta.html", "text": "Израелският премиер Бенямин Нетаняху призова палестинците да приемат реалността относно Ерусалим, предава BBC. \r\nПо време на пресконференция в Париж, министър-председателят подчерта „хилядолетната връзка“, която съществува между града и еврейския народ. Нетаняху отбеляза, че „това може да бъде прочетено в Библията. Може да бъде видяно в историята на евреите“ и колкото по-скоро палестинците „приемат тази реалност, толкова по-скоро“ ще дойде мирът. \r\n„Къде другаде може да бъде израелската столица, ако не в Ерусалим“, добави още Нетаняху.  Цанко Цолов", "date": "2017.12.10", "title": "BBC: Бенямин Нетаняху призова палестинците да приемат реалността"}
{"url": "http://www.focus-news.net/news/2017/12/10/2465759/anadolu-agency-po-danni-na-palestinskiya-cherven-polumesets-nad-200-dushi-sa-raneni-pri-sblasatsi-v-sabota.html", "text": "Над 200 палестинци са ранени по време на сблъсъци с израелските органи на реда в Източен Ерусалим, Западния бряг и Ивицата Газа, предава Anadolu Agency, като се позовава на информация от палестинския червен полумесец. Според данните, общо 231 жители на Палестинската автономия са пострадали по време на протестите против решението на американския държавен глава Доналд Тръмп да признае Ерусалим за столица на Израел. \r\nМасовите демонстрации започнаха в петък, който бе обявен за „Ден на гнева“ и продължиха през целия съботен ден. \r\nСпоред данни на израелската армия, сблъсъци с протестиращи палестинци има на 20 места около Западния Бряг и Ивицата Газа. Израелските военни потвърдиха, че са арестували шестима палестинци, а двама полицаи са с леки наранявания.  Цанко Цолов", "date": "2017.12.10", "title": "Anadolu Agency: По данни на палестинския червен полумесец, над 200 души са ранени при сблъсъци в събота"}
{"url": "http://www.focus-news.net/news/2017/12/10/2465758/dvizhenieto-po-am-trakiya-v-posoka-sofiya-v-oblast-pazardzhik-e-ogranicheno-za-tezhkotovarni-avtomobili-nad-12-t-poradi-obilen-snegovalezh-i-snegopochistvane.html", "text": "Движението по АМ „Тракия“ в посока София в област Пазарджик е ограничено за тежкотоварни автомобили над 12 т поради обилен снеговалеж и снегопочистване, съобщават от пресцентъра на Агенция \"Пътна инфраструктура\". Превозните средства изчакват на място, съобразно указанията на Пътна полиция.", "date": "2017.12.10", "title": "Движението по АМ „Тракия“ в посока София в област Пазарджик е ограничено за тежкотоварни автомобили над 12 т поради обилен снеговалеж и снегопочистване"}
