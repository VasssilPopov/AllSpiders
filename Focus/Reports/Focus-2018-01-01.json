{"url": "http://www.focus-news.net/news/2018/01/01/2472657/sport-izigraha-se-pet-macha-ot-22-iya-krag-na-angliyskata-vissha-liga.html", "text": "Изиграха се пет срещи от програмата на 22-ия кръг на английската Висша лига. \r\nЕвертън – Манчестър Юнайтед 0:2\r\nБърнли – Ливърпул 1:2\r\nСтоук Сити – Нюкасъл 0:1\r\nБрайтън – Борнемут 2:2\r\nЛестър – Хъдърсфийлд 3:0\r\nНачело във временното класиране е Манчестър Сити с актив от 59 точки и мач по-малко от втория Манчестър Юнайтед, който има 47 точки.  На третото място, също с мач по-малко, е Челси с 45 точки.", "date": "2018.01.01", "title": "Спорт: Изиграха се пет мача от 22-ия кръг на английската Висша лига"}
{"url": "http://www.focus-news.net/news/2018/01/01/2472633/novogodishnite-pozhelaniya-na-balgarskite-polititsi-obzor.html", "text": "Мир, здраве, просперитет на държавата и успешно председателство на Съвета на ЕС бяха сред най-честите пожелания на българските политици за новата година. \r\nВ новогодишното си обръщение пред българския народ президентът Румен Радев заяви, че новата година ще е изпитание за българската демокрация, но ще намерим мъдрост и характер да я съхраним. По думите му всеки от нас свързва смяната на годините с добри намерения, надежди и заричания, които често угасват още през януари. „Успехът остава редом с тези, които не жалят сили през цялата година. Защото дали годината ще е добра или лоша, зависи от нас и най-вече от общите ни усилия да градим справедливо, достойно и сплотено общество. А за това са нужни разум, воля и морал“, отбеляза президентът Радев. Премиерът Бойко Борисов поздрави българите с публикация в профила си във \"Фейсбук\", в която посочи: \"Изпратихме една година, изпълнена със значими за страната ни събития – получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността“. „Нека девизът „Обединението прави силата“ ни води не само в председателството, но и в развитието ни като народ\", пожела премиерът. Лидерът на БСП Корнелия Нинова също използва социалните медии и още преди настъпването на Новата 2018-та отправи пожелание тя да бъде мирна и благодатна за България. \"Пожелавам на всички българи здраве, сполука и вяра, че 2018 ще бъде по-щастлива за семействата ви. Нека я посрещнем единни и силни, с надежда за добруването на страната и на всеки един от вас!\", написа още Нинова.Председателят на ПГ на ГЕРБ и зам.-председател на партията Цветан Цветанов публикува в своя профил във „Фейсбук“: „Честита нова година, приятели! Пожелавам на всички много здраве, щастие и късмет! И нека да продължаваме заедно напред да обичаме България и да работим за бъдещето ни!“.Министърът на външните работи Екатерина Захариева отправи призив да „бъдем обединени около идеите, които ни водят към бъдещето такова, каквото всички мечтаем.“ „Да си пожелаем здраве, сили и смирение - за да променяме, за да помагаме и да се учим на повече благодарност и добротворство“, допълни тя. Министърът на туризма Николина Ангелкова изрази надежда 2018-та годинада  бъде изпълнена със стремеж към по-добро бъдеще. \"През изминалата 2017-та видяхме реални резултати от усилията ни за предоставяне на качествен туристически продукт. Вярвам, че с обединени усилия можем да превърнем България в целогодишна туристическа дестинация\", заяви още министър Ангелкова.Столичният кмет Йорданка Фандъкова пожела: „Благословена и успешна Нова година! Нека доброто, което правите, се връща при вас като добро и радост. Бъдете здрави!“.", "date": "2018.01.01", "title": "Новогодишните пожелания на българските политици (ОБЗОР)"}
{"url": "http://www.focus-news.net/news/2018/01/01/2472634/112ukrayna-balgariya-oglavi-saveta-na-evropeyskiya-sayuz-za-polovin-godina.html", "text": "От 1 януари, България започва шестмесечното  си ротационно председателство на Съвета на Европейския съюз, наследявайки Естония, предава украинската телевизия „112“.\r\nБългария посочи поддържането на сигурността, стабилността и солидарността в Европа за основни задачи на председателството си: „Сигурна Европа, защото бежанската криза и терористичните нападения през последните години показаха колко сме уязвими; стабилна Европа, защото гражданите искат да знаят, че ЕС се грижи за просперитета и благополучието им; солидарна Европа, защото всички страни-членки се сблъскват с едни и същи основни проблеми и те могат да бъдат преодолени само чрез съвместни действия, а не с мерки на национално или местно ниво“, се заявява в извадката от заявлението на българското правителство, цитирана от украинската медия.\r\nТова е първото председателство на България след влизането на страната в ЕС.\r\nОт редакцията на украинската телевизия напомнят, че президентът и премиерът на България са се обявили за отмяна на европейските санкции срещу Русия.\r\nПревод и редакция:", "date": "2018.01.01", "title": "„112“(Украйна): България оглави Съвета на Европейския съюз за половин година"}
{"url": "http://www.focus-news.net/news/2018/01/01/2472635/dobrich-hudozhestvenata-galeriya-v-grada-otchita-nasitena-s-interesni-sabitiya-godina.html", "text": "Годината за Художествената галерия в Добрич беше хубава и наситена с интересни събития. Това заяви пред Радио „Фокус” директорът на галерията Евелина Ханджиева. На първо място тя постави поредица от самостоятелни изложби: ретроспективна - на Явор Цанев; на Димитър Кулев от Силистра, представил „много силна графична изложба“; ретроспекция на Петър Петров, разкрила различни посоки на творческите му търсения. Според Ханджиева интерес представляват също тематичните изложби, показани през годината, а много успешна е и работата с децата в Работилницата за въображение към галерията.\r\n„Всичко това насища атмосферата на галерията и я прави, може би, едно интересно място, надявам се, за посетителите, особено за нашите най-малки приятели. Много сме горди с наградата, която получихме от Фондация „Америка за България“. Наградата е „В Музея сме“. Освен моралната страна, тази награда имаше и финансово изражение. Радваме се, че реализирахме един проект, финансиран от Министерство на културата. Този проект бе за оптимизиране на осветлението в експозиционните зали. Нашата амбиция е през следващата година да потърсим финансиране за подобряване на експозиционната среда в останалите зали на галерията“, каза Евелина Ханджиева. Тя отправи и новогодишното пожелание на целия екип на галерията за здраве, устойчивост и съхранена надежда. И през 2018-та г. Художествената галерия в Добрич очаква почитателите на изобразителното изкуство за нови преживявания и открития. \r\nЖулиета НИКОЛОВА", "date": "2018.01.01", "title": "Добрич: Художествената галерия в града отчита наситена с интересни събития година"}
{"url": "http://www.focus-news.net/news/2018/01/01/2472636/nimh-utre-oblachnostta-shte-e-promenliva-i-na-mesta-ot-zapad-na-iztok-shte-prevali-slab-dazhd.html", "text": "През нощта високата облачност ще се увеличава, а на места в низините на Източна България ще се образува мъгла. Ще е почти тихо. Минималните температури ще са между минус 1° и 4°. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). През деня облачността ще е променлива и на места от запад на изток ще превали слаб дъжд. Ще се появи слаб до умерен западен, в източните райони – южен вятър. Максималните температури ще са предимно между 7° и 12°.\r\nНад Чeрноморието облачността ще е променлива, но валежи са малко вероятни. Ще духа слаб до умерен юг-югозападен вятър. Ще се задържи топло с максимални температури между 10° и 13°. Температурата на морската вода е 8-10°. Вълнението на морето ще е 1-2 бала, преди обяд на север от Калиакра временно до 3 бала.\r\nНад планините облачността ще е променлива, на места със слаби снеговалежи. Ще духа умерен до силен западен вятър и с него температурите ще се понижат. Максималната на височина 1200 метра ще е около 5°, на 2000 метра – около минус 1°.\r\nАтмосферното налягане е по-ниско от средното за януари, до обяд ще се понижава, след което ще започне да се повишава.\r\nВ сряда ще бъде ветровито, с променлива, по-често - значителна облачност. Вероятността за валежи е малка. В четвъртък ще преобладава облачно време, на места, главно в Западна България, ще превали слаб сняг, в Дунавската равнина и южните райони - дъжд. Вятърът ще отслабне, ще остане от северозапад. Минималните температури ще са между минус 4° и 1°, а максималните - между 5° и 10°. В петък ще има по-значителни разкъсвания и намаления на облачността. Дневните температури ще се повишат с 2-3 градуса.", "date": "2018.01.01", "title": "НИМХ: Утре облачността ще е променлива и на места от запад на изток ще превали слаб дъжд"}
{"url": "http://www.focus-news.net/news/2018/01/01/2472637/sputnikbelarus-nachelo-na-evropeyskiya-sayuz-zastana-nay-bednata-i-nay-korumpirana-strana-chlenka.html", "text": "В първия ден на новата 2018 година, България пое за шест месеца ротационното председателство на Съвета на Европейския съюз от Естония и ще сдаде своя пост през юли 2018 година на Австрия, предава беларуската редакция на руската агенция „Спутник“.\r\nСпоред редакцията на агенцията, експертите са обърнали внимание на това, че за половин година, начело на Европа ще е най-бедната страна-членка на ЕС, заемаща  последното място в ЕС по размера на БВП на глава от населението и първото място в рейтинга на най-корумпираните европейски държави.\r\n„Спутник“ изрежда проблемите, които трябва да решава София през следващите шест месеца:\r\nБългарското председателство избра четири приоритетни области:\r\n-\tЗадълбочаване на финансово-икономическата интеграция на ЕС\r\n-\tСтабилността на Европа\r\n-\tСигурността в ЕС\r\n-\tЦифровата икономика\r\nДокато трае председателството на България, тя ще ръководи всички министерски срещи на европейските чиновници, освен заседанията на министрите на външните работи и ще отговаря за дневния ред на заседанията на Съвета на Европейския съюз на политическо и експертно ниво.\r\nА през 2018 година, пишат от агенцията, на Европа ще й се наложи да решава много остри проблеми: начело в дневния ред стои осигуряването на единство между страните-членки на ЕС на фона на разделението по такива сериозни въпроси, като имиграционната политика и върховенството на закона в Полша. Освен това, България има намерение да постави въпроса за отмяната на антируските санкции.\r\nПревод и редакция:", "date": "2018.01.01", "title": "„Спутник“(Беларус): Начело на Европейския съюз застана най-бедната и най-корумпирана страна-членка"}
{"url": "http://www.focus-news.net/news/2018/01/01/2472638/izvestiya-predsedatelyat-na-saveta-na-es-balgariya-posochi-za-svoy-prioritet-otmyanata-na-sanktsiite-sreshtu-rusiya.html", "text": "Въпросът за отмяната на санкциите срещу Русия е един от приоритетите на България, по време на ротационното й председателство на Съвета на Европейския съюз, заяви българският министър Лиляна Павлова, предава руският информационен портал „Известия“.\r\n„Този въпрос ще бъде обсъден в различни формати, за да намерим най-доброто решение и да разрешим проблема“, заяви Павлова.\r\nСпоред нейните думи, страната ще се заеме с изработването на миграционна политика на ЕС и подготовката на дългосрочно финансово споразумение. Освен това, София ще играе ролята на посредник в преговорите за излизане на Великобритания от ЕС.\r\nПревод и редакция:", "date": "2018.01.01", "title": "„Известия“: Председателят на Съвета на ЕС – България - посочи за свой приоритет отмяната на санкциите срещу Русия"}
{"url": "http://www.focus-news.net/news/2018/01/01/2472639/kyustendil-okolo-300-metra-vodoprovod-e-podmenen-v-selo-lozno.html", "text": "Около 300 метра водопровод е подменен в село Лозно, община Кюстендил. Това каза пред Радио „Фокус” – Кюстендил Пламен Матуски, кмет на населеното място. По думите му подмяната на водопроводните тръби е била наложителна, защото авариите са се появявали почти ежедневно. „2018 година ще чакаме и повече. Водопроводът ни е голям проблем, ако има вариант да се сменят още от водопроводните тръби на главната улица, това са 800 метра, ще бъдем доволни”, каза Пламен Матуски. \r\nПо думите му населеното място има около 400 постоянни жители.\r\nВенцеслав ИЛЧЕВ", "date": "2018.01.01", "title": "Кюстендил: Около 300 метра водопровод е подменен в село Лозно"}
{"url": "http://www.focus-news.net/news/2018/01/01/2472640/tezhko-dezhurstvo-v-speshnite-tsentrove-v-novogodishnata-nosht-obzor.html", "text": "Тежко дежурство в спешните центрове в новогодишната нощ отчетоха в София и Пловдив. В Центъра за спешна медицинска помощ – София са подадени над 300 сигнала в новогодишната нощ, като 50 са случаите на тежки алкохолни опиянения и злоупотреба с наркотици.  Четири са били случаите на инсулт, един на инфаркт и три на прединфарктни състояния. В ранните часове на 1 януари 2018 г. 60-годишен мъж е починал, след като е бил прегазен от влак край кв. „Курило“ на Нови Искър. През изминалото денонощие други двама души са пострадали при пътнотранспортни произшествия.  500 пациенти са преминали през УМБАЛСМ „Пирогов“ през новогодишната нощ. В болницата са извършени 4 оперативни интервенции заради проблеми в храносмилателната система. Стана ясно, че тази година случаите в токсикологията на  УМБАЛСМ „Пирогов“ са по-малко в сравнение с минали години. В лечебното заведение са приети двама пациенти заради употреба на алкохол и марихуана, а трима  след консумация на уиски на екс. В „Пирогов“ отчетоха още, че след тази Нова година трима души са с ампутация на пръсти след използване на пиратки. Поради същата причина  други пациенти са със счупвания и изгаряния в областта на пръстите. От пиратки в новогодишната нощ пострадаха и двама души от Пловдив, като и двамата са възрастни мъже. По данни на Центъра за спешна медицинска помощ в Пловдив общо над 50 са случаите на прегледаните пациенти през новогодишната нощ.  90 % от тях са били в нетрезво състояние. В града са регистрирани три смъртни случая на възрастни хора, които са били болни.\r\nДеница КИТАНОВА", "date": "2018.01.01", "title": "Тежко дежурство в спешните центрове в новогодишната нощ (ОБЗОР)"}
{"url": "http://www.focus-news.net/news/2018/01/01/2472641/tass-protestirashtite-v-iran-ubiha-politsay.html", "text": "Протестиращ е открил огън по полицейските служители в понеделник, по време на антиправителствена демонстрация в иранския град Неджефабад, убивайки един полицай и ранявайки още трима, предава ТАСС, като се позовава на информация от местните власти.\r\n„В град Неджефабад, манифестант е стрелял по полицейските служители с ловно оръжие, в резултат от което са ранени трима души, а един е убит“, заяви представителят на местната полиция Саид Монтазера ал Махди.\r\nПротестните акции в Иран започнаха в четвъртък във втория по големина град Мешхед. Участниците в антиправителствените протести първоначално излязоха по улиците, за да протестират срещу увеличението на цените. Вълненията обхванаха много градове в цялата страна, като според последните данни, по време на безредиците са загинали най-малко 12 души.\r\nПревод и редакция:", "date": "2018.01.01", "title": "ТАСС: Протестиращите в Иран убиха полицай"}
{"url": "http://www.focus-news.net/news/2018/01/01/2472642/varna-9-mln-leva-sa-prihodite-po-byudzheta-na-obshtina-dalgopol-kam-oktomvri-2017-godina.html", "text": "9 019 420 лева са приходите по бюджета на Община Дългопол към октомври 2017 година. Това съобщиха за Радио „Фокус“ – Варна от Община Дългопол. В отчета на кмета на Община Дългопол Георги Георгиев за извършеното от ръководството на Общината през 2017 година се посочва, че данъчните приходи, включително „Такса битови отпадъци“ с данъчен характер, са в размер на 832 963 лв., което представлява 9,24% от общите постъпления за периода. Постъпленията в групата представляват 98% от разчета за годината и нарастват номинално с 20 020 лв. (2,46%) спрямо отчетените към октомври 2016 година. \r\nПриходите и доходите от собственост са в размер на 318 555 лв., което представлява 55% от годишния разчет, като съпоставени с данните към месец октомври 2016 година намаляват с 116 640 лв. Като причина се посочват трудно събираеми вноски от юридически лица, ползващи общински земеделски земи. Приходите от продажба на общинско имущество са намалели със 104 561 лв. спрямо предходния период на 2016 година, като причината е, че  плануваните приходи от разпореждане с общинско имущество са имали за цел съфинансиране на инвестиционен проект „Реконструкция на улично осветление“. Тъй като проектът няма да се финансира, предвидените за продажба общински имоти няма да бъдат продадени. Неданъчните приходи и дарения са в размер на 123 069 лв., което представлява 158% от разчета за 2017 година. Съпоставени с данните към месец октомври на 2016 година те нарастват с 4784 лв. (4,04%). Субсидиите и целевите трансфери от министерства и ведомства са в размер на 7 365 118 лв. , което представлява 81,66 % от общите постъпления и нарастват с 439 405 лв. (6,34 %) спрямо месец октомври 2016 година.\r\nРазходите по общинския бюджет към октомври 2017 година са 8 651 008 лева. Трудовите разходи са в размер на 4 510 593 лв., което представлява 52,13% от общите разходи. Разходите представляват 84% от годишния разчет и нарастват с 352 245 лв. (8,47%) спрямо отчетените към октомври 2016 година заради по-високия размер на минималната работна заплата и социални осигуровки. Текущите разходи са в размер на 2 196 760 лв., което представлява 81,70% от годишния разчет. Капиталовите разходи са в размер на 762 357 лв., което представлява 98% от годишния разчет и заема 8,81% от общите разходи. Разходите с целеви трансфери и дарения са в размер на 1 181 298 лв. и заемат 13,65% от общите разходи.\r\nМарияна ВАЛЕНТИНОВА", "date": "2018.01.01", "title": "Варна: 9 млн. лева са приходите по бюджета на Община Дългопол към октомври 2017 година"}
{"url": "http://www.focus-news.net/news/2018/01/01/2472643/blagovesta-fakirova-sdruzhenie-sv-ivan-rilski-i-prez-2018-godina-tsentrovete-za-rabota-s-detsa-i-mladezhi-na-teritoriyata-na-obshtina-veliko-tarnovo-shte-prodalzhat-svoyata-deynost.html", "text": "И през 2018 година центровете за работа с деца и младежи на територията на община Велико Търново ще продължат своята дейност. Това съобщи за Радио „Фокус“ – Велико Търново Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници в община Велико Търново „Янтра 2001“. Тя отбеляза, че дейностите през годината ще бъдат насочени към организирани на спортни занимания и провеждане на превантивни дейности, насочени към борбата с престъпността. \r\nДецата от центровете отново ще подредят изложба в рамките на проекта „Оцеляваме сред природата“, който се организира съвместно с Национален Военен Университет \"Васил Левски\", и ще се включат в конкурс за детска рисунка „С очите си видях бедата”, който се провежда от Главна дирекция „Пожарна безопасност и защита на населението“ и МВР. През 2017 година партньори на инициативата са били Областна администрация Велико Търново и Дарителско сдружение „Свети Иван Рилски“. В конкурса са участвали и представители на центровете за работа с деца и младежи на територията на община Велико Търново. Целта на конкурса е заедно с проявата на творческите заложби на децата и учениците да се пресъздадат със средствата на изобразителното изкуство познанията им за бедствията, начина на поведение и действия в критични ситуации и дейностите на екипите от Единната спасителна система, както и да се провокира интерес към професията на пожарникаря и спасителя. \r\n„2018 година ще бъде изпълнена с много спорт и дейности, насочени към борбата с престъпността“, посочи Благовеста Факирова. Тя припомни, че центровете за работа с деца и младежи в община Велико Търново са 20. През 2007/2008 година по проекта на Дарителско сдружение „Св. Ив. Рилски” ”Отвори очи, има кой да ти помогне” и с финансовата подкрепа на Международната служба по миграция са разкрити първите центрове за работа с деца с младежи в общината. От 2008 година дейността им се финансира от Община Велико Търново, чрез общинския бюджет. Разкриването на центровете за работа с деца и младежи от 8-29 години е целенасочена и последователна дейност на Община Велико Търново, осъществявана чрез Дирекция „Социални дейности и здравеопазване”.\r\nПо думи на Факирова Центърът за превенция и спорт в село Балван е важна част от живота на децата от селата в община Велико Търново. Тя припомни, че центърът е разкрит преди една година. Основната  цел е там децата и младежите да се обучават с практически и теоретически занимания, осигуряващи мерки за тяхната сигурност. Потребители на услугата от цялата община придобиват знания и умения за поведение при бедствия и аварии и за оказване на първа помощ в училище и извън него. Те се запознават с проблемите, свързани с наркотиците и трафика на хора. Благовеста Факирова припомни, че от една година партньор на центровете е и Съюзът на пивоварите, които организират различни спортни мероприятия с децата. „През 2018 година ще наблегнем повече на спорта, защото кампанията на Съюза на пивоварите, който е наш основен финансов двигател, е „Спортът е най-добрият начин децата да пораснат“, допълни Благовеста Факирова. Тя припомни, че 2017 година за първи път в населените места в община Велико Търново са проведени редица спортни занимания, съвместно със Съюза на пивоварите в България.\r\nНадежда КРЪСТЕВА", "date": "2018.01.01", "title": "Благовеста Факирова, Сдружение „Св. Иван Рилски“: И през 2018 година центровете за работа с деца и младежи на територията на община Велико Търново ще продължат своята дейност"}
{"url": "http://www.focus-news.net/news/2018/01/01/2472644/intenziven-be-trafikat-v-posledniya-pochiven-den-obzor.html", "text": "Интензивен бе трафикът към големите градове в последния от поредицата почивни дни. Най-натоварено бе движението в посока столицата, на където пътуваха около 300 000 автомобила. За улеснение на трафика през Владая от 10.00 до 20.00 часа имаше две ленти за прибиращите се към София. На всички входни артерии на столицата бяха разположени полицейски патрули, които регулираха движението. Полицейското присъствие и по основните пътни направления в страната също бе засилено и екипи следяха за скоростта с радари. Трафикът през магистралите се движеше в колони във всички пътни платна. Ограничено бе движението на камиони над 12 тона по най-натоваренитe пътища. По информация на Агенция „Пътна инфраструктура“, въпреки интензивния трафик, движението в страната се е осъществявало нормално, без сериозни задръствания и пътни инциденти. Голямото прибиране след празниците се очаква да продължи и утре.", "date": "2018.01.01", "title": "Интензивен бе трафикът в последния почивен ден (ОБЗОР)"}
{"url": "http://www.focus-news.net/news/2018/01/01/2472645/varna-natsionalniyat-krag-ot-olimpiadata-po-ruski-ezik-shte-se-provede-v-grada-prez-mart.html", "text": "Варна ще бъде домакин на националния кръг на олимпиадата по руски език за учебната 2017/2018 г. Състезанието ще се проведе през март догодина, а в комисията по организиране на събитието са представители на СУ „Св. Климент Охридски“, СУЕО „Ал. Пушкин“, УНСС, на средни училища и гимназии от цялата страна. Председател на олимпиадата ще бъде СУ „Гео Милев“, където руски език се изучава от І до ХІІ клас. Това съобщиха от пресцентъра на Община Варна.\r\nМеждувременно стана ясно, че възпитаници на варненското СУЕО „Ал. С. Пушкин“ се наредиха сред победителите в XV Международна олимпиада по руски език в Москва. Златина Дамянова е с диплом на победител II степен, а Ивелина Ангелова – III степен, които се пребориха с конкуренцията на 2 500 участници. На финала от тях останаха 151 деца от 28 страни от цял свят, които се състезаваха в две направления – за ученици, изучаващи руския като чужд език, и за ученици, изучаващи руски език като роден. СУЕО „Ал. С. Пушкин“ бе представено от 10 свои възпитаници, изучаващи руския като първи и втори чужд език. Всички те преминаха предварителния подбор и достигнаха до полуфинал, а до заключителния етап на олимпиадата останаха  Виолина Маринова, Венелин Павлов, Габриела Петкова, Ивелина Ангелова, Цветелина Попова и Даниел Станчев от 10-ти клас, под ръководството на старши учителя по руски език  и литература Люба Станева, както и 10-класничката Златина Дамянова.", "date": "2018.01.01", "title": "Варна: Националният кръг от олимпиадата по руски език ще се проведе в града през март"}
{"url": "http://www.focus-news.net/news/2018/01/01/2472646/borislav-chakrinov-dramatichen-teatar-adriana-budevska-burgas-s-okolo-30-poveche-sa-prihodite-na-teatara-za-2017-g-spryamo-2016-godina.html", "text": "С около 30 % повече са приходите на Драматичен театър „Адриана Будевска“-Бургас за 2017 г. спрямо 2016 година. Това каза за Радио „Фокус“-Бургас директорът на театъра Борислав Чакринов. Той посочи, че бургаският театър отчита много добра 2017 година. „Салоните са пълни и се радваме на сериозен публичен успех, което е и смисълът на нашата работа“, добави Чакринов. \r\nПо думите му през сезона бургаската трупа е представила осем нови постановки – четири за голяма и четири за камерна зала. Борислав Чакринов заяви, че годишно в театъра се играят около 180 представления, от които 150 са гостуващи. „Камерната зала започна да събира своите почитатели. За нея водим малко по-различна репертоарна политика. Иска се там да се правят малко по-сложни текстове за ценители, което е и факт“, каза още Чакринов. \r\nПредстоят две премиери на Драматичен театър „Адриана Будевска“ през януари - „Краят на играта“ по Самюъл Бекет на 10 януари и „Къщата на спящите красавици“ по Дейвид Хенри на 15 януари. Подготвя се още една пиеса на Рей Куни - „Лоши момчета“ с участието на Иван Бърнев и Ненчо Илчев. Премиерата на постановката ще е през февруари. „Веднага след това започваме работа по една непредставена пиеса на Антон Страшимиров „Мрак“ в началото на април, предстои и премиерата за най-малките зрители, заедно с възпитаниците на НУМСИ „Проф. Панчо Владигеров“ - „Съкровището на Силвестър“ на Христо Симеонов“, каза още директорът на театъра. \r\nМалко преди Коледа е представена пиесата на Недялко Йорданов за деца „Смешки страшки за герои с опашки“. Амбициите са от средата на юни всеки четвъртък да има театрален спектакъл на остров Света Анастасия. В момента на щат в театъра работят 17 актьори. Трупата очаква ново попълнение през 2018 година в лицето на режисьора Богдан Петканин.\r\nМария РУСЕВА", "date": "2018.01.01", "title": "Борислав Чакринов, Драматичен театър „Адриана Будевска“-Бургас: С около 30 % повече са приходите на театъра за 2017 г. спрямо 2016 година"}
{"url": "http://www.focus-news.net/news/2018/01/01/2472647/ria-novosti-nay-bednata-evropeyska-strana-shte-oglavi-za-parvi-pat-evropeyskiya-sayuz.html", "text": "България - най-бедната страна в Европейския съюз - пое ротационното председателство на Съвета на Европейския съюз на 1 януари, предава РИА Новости.Задачи и перспективи\r\nДо юли 2018 година, когато ще бъде сменена от Австрия, България ще отговаря за дневния ред на заседанията на Съвета на ЕС на експертно и политическо ниво и ще председателства всички министерски срещи в Съюза, освен заседанията на министрите на външните работи – работата на Съвета по външните работи се ръководи от Европейският комисар по външната политика.\r\nДевизът на българското председателство ще бъде девизът на самата страна: „Силата е в единството“. Но за България няма да е лесно да осигури единство на страните-членки на ЕС, особено по някои въпроси, по които между тях има сериозни разногласия, като например миграционната политика и върховенството на закона в Полша.\r\nНа България й предстои да търси компромис между тях, независимо от незначителната си политическа тежест и последното си място в ЕС по размер на БВП на глава от населението (според данни на Eurostat, през 2016 година България е изоставала с 51% от средното ниво за ЕС по този показател). България изостава от европейските страни и в реалното индивидуално потребление, според данните за 2016 година.\r\nЗа авторитета на страната в Съвета на ЕС не помага и репутацията й на една от най-корумпираните страни в Съюза. В последния доклад, подготвен в рамките на механизма за сътрудничество и проверка, действащ само по отношение на България и Румъния, Европейската комисия отбеляза, че засега не се наблюдават „убедителни резултати в областите, нуждаещи се от законодателни реформи и решителни действия на правителството, като например борбата с корупцията“.За европейското бъдеще на Балканите\r\nБългария, както и предшествениците й, обещава да бъде „честен посредник, политически лидер, представител и координатор“ в работата на Съвета на ЕС – институция, в която са представени интересите на всички страни-членки на Съюза и където се утвърждават законодателните решения на Евросъюза.\r\nБългарското председателство избра четири приоритетни области за председателството си: задълбочаване на финансово-икономическата интеграция в рамките на Съюза, стабилността и сигурността в ЕС, цифровата икономика (неслучайно, еврокомисар по цифровата икономика е представител на България) и европейската перспектива на страните от региона на Западните Балкани (Албания, Босна и Херцеговина, Македония, Сърбия, Черна гора и Косово).\r\n„България има намерение да използва регионалния си опит и, без да насърчава с лъжливи обещания, да подкрепи реформите в страните от региона на Западните Балкани, свързани с процеса на присъединяване към ЕС, както и да изведе този въпрос на първи план в дневния ред на ЕС“, пише в програмата за българското председателство.\r\nВ същото време, България ще работи за развиването на транспортните съобщения между тези страни и Евросъюза и създаването на обща балканска енергийна, цифрова и образователна инфраструктура.\r\nКандидати за влизане в Европейския съюз от балканските страни са Албания, Македония, Сърбия и Черна гора, като с Белград (от 2014 година) и Подгорица (от 2012 година) вече се водят преговори. Босна и Херцеговина очаква да получи статут на кандидат от февруари 2016 година.\r\nПревод и редакция:", "date": "2018.01.01", "title": "РИА Новости: Най-бедната европейска страна ще оглави за първи път Европейския съюз"}
{"url": "http://www.focus-news.net/news/2018/01/01/2472386/predstoyashti-sabitiya-v-stranata-za-1-yanuari-agentsiya-fokus.html", "text": "***\r\nОт 09.45 часа в Рапортната зала на Пирогов ще се състои брифинг.\r\n***\r\nОт 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена Св. Василиева Литургия. Веднага след нея от 11.30 часа ще отслужи и тържествен молебен за Новата 2018 г.\r\n***\r\nОт 14.00 часа от НДК ще тръгне благотворително тичане в коледни костюми „Санта Тича“. Събитието има цел да запали повече хора да спортуват по-активно и да събере средства за дарителския фонд „Спорт за деца с увреждания“.\r\n***\r\nОт 18.00 часа в Зала 1 на НДК ще започне празничният новогодишен концерт представя \"Духът на Европа\".\r\n***\r\nОт 09.30 часа Врачанският митрополит Григорий ще оглави Архиерейска света литургия в катедралния храм „Св. Апостоли” във Враца.\r\n***\r\nОт 17.00 часа, в навечерието на своя имен ден, митрополит Серафим ще оглави  богослужението  в катедрален храм „Св. св. Кирил и Методий”.\r\n***\r\nОт 11.00 часа на сцена срещу сградата на Община Петрич ще се проведат „Станчинарски игри” 2018.\r\n***\r\nОт 10.00 часа Негово Високопреосвещенство Пловдивският митрополит Николай ще възглави архиерейска света Литургия и Новогодишен молебен в храм „Св. Марина“.\r\n***\r\nОт 9.00 часа негово високопреосвещенство Неврокопският митрополит Серафим ще оглави архиерейска св. литургия и ще отслужи молебен за Нова година в  храм „Св. вмчк. Георги”.\r\n***\r\nОт 12.00 часа на площад „Сепетмври“ кукери ще дефилират по повод Сурва.", "date": "2018.01.01", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2018/01/01/2472387/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "САЩ са по-близо от всякога до ядрена война със Северна Корея, заяви бившият началник на Съвета на началник-щабовете на Въоръжените сили на САЩ адмирал Майк Мълън в неделя, пише американското издание Washington Examiner.\r\nМълън изрази мнение, че антагонистичното поведение на американския президент Доналд Тръмп към Северна Корея не му оставя много място за маневри в региона.\r\n„Климатът там е изключително опасен... начело на списъка е Северна Корея“, заяви той. „Според мен, ние сме по-близо от всякога до ядрена война със Северна Корея и в региона, като цяло. Не виждам как – не виждам възможности за дипломатическо разрешение в този момент“.\r\nСпоред думите на Мълън, външната политика на Тръмп е насочена към разрушаване на институциите, които са събирали заедно САЩ и неговите съюзници след Втората световна война. Тази политика би довела до предоставянето на антагонистите на САЩ – сред които той поставя Северна Корея, Русия, Иран и Китай – място за маневри.\r\n„Засега тази политика е несполучлива“, обобщи американският военен. „Определено, тя е непредвидима в много, много отношения. Глобално погледнато, най-вече за тези, които са били наши приятели много години. Те задават въпроси дали смятаме да изпълняваме ангажиментите си към тях, към региона, за лидерството ни и за институциите, които смятаме за важни“.\r\n„Нашите врагове и тези, които са готови да ни навредят, изглежда също се възползват от неопределеността. Говорихме за Русия и Китай. Моите очаквания са, че те ще продължат да го правят, както и Иран и Северна Корея“, добави още Мълън.\r\nСпоред неговото мнение, американският народ трябва да реши дали си струва да пази тези институции. „Големият въпрос към нас, американците, е дали искаме да продължим да поддържаме тези институции и всичко, което те представляват, в един свят, обгърнат от хаос“.\r\n„Това се превръща във фундаментален въпрос. Ясно е, че президентът е избрал варианта за разрушаването им и оттеглянето от тях, доколкото това е възможно“, разясни адмиралът.\r\n*** В новогодишното си послание в неделя, германския канцлер Ангела Меркел обеща да работи всички германци и да формира бързо ново правителство, което да осигури успеха на страната през 2018 година и след това, пише авторитетното американско издание The New York Times.\r\nВ отрезвяваща оценка за разделението в германското общество, довело до резултатите от парламентарните избори, проведени на 24 септември, Меркел призна, че въпреки икономическата мощ на страната, много германци се чувстват изоставени. Тя обеща да „наблюдава за нуждите на всички хора“, за да „отговори на предизвикателствата на бъдещето“.\r\nНовата година ще донесе на отслабената Меркел нови предизвикателствата. Задачата за формиране на ново правителство я затрудни силно. Тя се провали в опита за съюз със Свободната демократическа партия (СвДП) и „Зелените“ и е на път да повтори това в опита за повтаряне на „голямата коалиция“ с Германската социалдемократическа партия (ГСДП).\r\nПредварителните разговори с ГСДП ще започнат на 7 януари, в контекста на силния натиск за избягване на предсрочни избори. Политиците от статуквото са в ужас от перспективата крайнодясната „Алтернатива за Германия“ да се засили допълнително, след като спечели близо 13% от гласовете на първите си парламентарни избори през септември.\r\n*** Президентът на Китай Си Дзинпин заяви в неделя, че е готов да се присъедини към руския си колега Владимир Путин в консолидирането на взаимното политическо и стратегическо доверие, както и в разширяването на цялостното двустранно прагматично сътрудничество, пише китайското издание Global Times,озвучаващо външнополитическите позиции на Китайската комунистическа партия(ККП).\r\nСи отправи тези обещания в новогодишното си поздравление за Путин.\r\nВ посланието си, китайският президент, от името на правителството и народа на Китай, изпрати искрени поздравления към президента Путин и руския народ. \r\nКитай иска да насърчи международната стратегическа координация с Русия и да работи за нови постижения в развиването на двустранните отношения.\r\nОтбелязвайки, че 2018 и 2019 година ще бъдат години на сътрудничество и обмен между двете страни на местно ниво, Си заяви, че организираните мероприятия със сигурност ще засилят връзките между Китай и Русия и ще спомогнат за популяризирането на идеята, че двете страни споделят дългосрочно приятелство и искат общо развитие и просперитет.\r\nКитайският лидер подчерта, че през изминалата година е отбелязан важен прогрес в развиването на китайско-руското взаимно стратегическо партньорство и координация, добавяйки, че двете страни са показали твърдата си подкрепа една за друга по въпроси, свързани със съответните базови интереси на двете държави и са ожънали ключова ранна реколта в развитието на предложената от Китай инициатива за „Нов път на коприната“ и свързването й с интересите на руския Евразийски икономически съюз.\r\nСи добави, че Китай и Русия са успели да поддържат близка ефективна координация по международните и регионалните въпроси и имат важен принос за защитата на световния мир и стабилност.\r\n*** Над хиляда членове на Централния комитет (висшия орган) на най-голямата израелска партия „Ликуд“ гласуваха единодушно в неделя вечерта в полза на предложението за правото на Израел да упражни суверенитета си над областите Юдея и Самария, които понастоящем се намират в палестинската част на Западния бряг на река Йордан, пише израелското издание The Jerusalem Post.\r\nОрганизаторите на събитието уточниха, че решението е задължаващо за всички настоящи министри от партията и за другите членове на Кнесета (парламента на Израел). Но източник, близък до премиера на Израел и председател на „Ликуд“ Бенямин Нетаняху, чието отсъствие от срещата бе забележимо, заявиха пред изданието , че решението „не го задължава изобщо“.\r\nВсичко това се смята за победа на лидера на „Байит Йехуди“ Нафтали Бенет, чиято партия отдавна настоява за упражняване на суверенитета на Израел над Район С, частите от Западния Бряг, които са под пълен контрол на еврейската държава. Но лидерите на „Ликуд“ са уверени, че никой не може да отнеме заслугите на тяхната партия.\r\n„Дойде време да упражним Библейското си право над тази земя“, заяви вторият човек в „Ликуд“ след Натаняху - министърът на обществената сигурност Гилад Ердан. „Има и такива, които твърдят, че това е тяхна идея. Но аз представих проектозакон по въпроса още преди пет или шест години. Решението принадлежи на ръководството на „Ликуд““.\r\nЕрдан заяви още, че Израел не може да изпусне възможността, която се предоставя от това, че президент в Белия Дом е Доналд Тръмп, който, според думите на израелския министър, не възприема израелските колонисти в района на Западния Бряг като пречка за мира. Той омаловажи огромното мнозинство на останалата част от международната общност.\r\n„Ние казваме на света, че няма никакво значение, какво казват държавите по света“, бе категоричен Ердан. „Трябва да упражним суверенното право на Израел. Имаме етнически права и морално задължение да дадем равни права на половин милион евреи, живеещи напълно законно в Юдея и Самария“.\r\nВсе пак, бившият заместник на Нетаняху в „Ликуд“ – Гидеон Саар – заяви, че решението не засяга Палестинската автономия или райони, заселени от палестинци, а само евреите, живеещи в Юдея и Самария. Според неговите думи, решението не е призив за анексиране на тази територия, което би означавало, Израел да поеме контрола над палестинските земи и над всички граждани.", "date": "2018.01.01", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/01/2472388/prezidentat-rumen-radev-novata-godina-shte-e-izpitanie-za-balgarskata-demokratsiya-vyarvam-che-shte-namerim-madrost-i-harakter-da-ya-sahranim.html", "text": "Новата година ще е изпитание за българската демокрация, вярвам, че ще намерим мъдрост и характер да я съхраним. Това заяви президентът Румен Радев в новогодишното си обръщение пред българския народ. „В навечерието на Новата година всички си пожелаваме тя да е по-щедра от тази, която изпращаме. Но за да бъде годината щедра към някого, собствените му усилия не винаги са достатъчни – трябва някой друг да му посвети внимание, време и разбиране“, посочи държавният глава. „Затова първата ми мисъл е за онези, които преживяват труден период от живота си: обезверените, болните, самотните. За тези, чиито близки са далеч зад граница и за хилядите бедни българи, които днес се борят за оцеляване. Всяка стъпка към тях възвръща част от достойнството ни като общество“, допълни той. По думите му всеки от нас свързва смяната на годините с добри намерения, надежди и заричания, които често угасват още през януари. „Успехът остава редом с тези, които не жалят сили през цялата година. Защото дали годината ще е добра или лоша, зависи от нас и най-вече от общите ни усилия да градим справедливо, достойно и сплотено общество. А за това са нужни разум, воля и морал“, отбеляза президентът Радев. „Нека през 2018-та година бъдем към себе си поне толкова взискателни, колкото сме към другите. Да ползваме мъдро свободата си. Да осъзнаем силата на единението. Да надмогнем безверието и сбъднем огромния потенциал на нашия народ, който винаги се е славел със своята жизненост, сила и таланти“, пожела той.", "date": "2018.01.01", "title": "Президентът Румен Радев: Новата година ще е изпитание за българската демокрация, вярвам, че ще намерим мъдрост и характер да я съхраним"}
{"url": "http://www.focus-news.net/news/2018/01/01/2472389/tezhka-katastrofa-kray-kresnenskoto-defile-vze-zhertva-obzor.html", "text": "Един човек загина, а други трима пострадаха при тежка катастрофа край Кресненското дефиле в следобедните часове на последния ден от годината. Около 15.15 часа на главен път Е-79 след Кресненско дефиле в посока Благоевград е станало пътнотранспортно произшествие между лек автомобил „Фолксваген Голф” и лек автомобил „Хонда”. В резултат на инцидента е починал водачът на лекия автомобил „Фолксваген Голф” - на 56 години от с. Коларово. Пострадали са две жени, пътуващи в лекия автомобил „Фолксваген” и водачът на лекия автомобил „Хонда”, като всички са били транспортирани в МБАЛ-Благоевград за оказване на медицинска помощ. Наложило се е екипите на полицията режат ламарините на сблъскалите се коли, за да бъдат извадени ранените от тях. Движението в района на инцидента бе затруднено с часове и се регулираше от намиращите се на място полицейски служители, заради което се образуваха километрични колони от автомобили.", "date": "2018.01.01", "title": "Тежка катастрофа край Кресненското дефиле взе жертва (ОБЗОР)"}
{"url": "http://www.focus-news.net/news/2018/01/01/2472390/protestite-v-iran-dovedoha-do-zhertvi-obzor.html", "text": "Протестите в Иран доведоха до жертви, след като стана ясно, че по време на третата нощ от демонстрациите, в събота срещу неделя (30 срещу 31 декември) двама души са били застреляни. Записано с мобилен телефон видео разпространено в социалните мрежи показва двама ранени демонстранти по време на протестите в западния град Доруд. На друго видео са показани сблъсъци между недоволните и служителите на реда. От иранското правителство потвърдиха смъртните случаи, но отрекоха силите за сигурност да са стреляли по тълпата. Властите обвиниха хора, въоръжени с ловни и бойно оръжия за започване на стрелбата, но заявиха, че „нито един изстрел не е бил даден от полицията, военните или силите за сигурност срещу хората“. По-късно Техеран отбеляза, че за инцидента са виновни „чуждестранни агенти“. Междувременно достъпа до някои от социалните мрежи в страната бе ограничен в неделя. част от популярните приложения, служещи най-вече за разпространение на снимки и видео не могат да бъдат отворени посредством мобилен телефон. По-рано властите обвиниха едно от потърпевшите приложения – „Телеграм“, че спомага за разпространението на насилие.\r\nМеждувременно техеранските власти предупредиха да не се организират нови антиправителствени протести. В обръщение, направено от ефира на държавната телевизия, вътрешният министър Абдолрахман Рахмани Фазли заяви, че „тези, които нанасят поражения по обществена собственост, нарушават реда и неспазват закона трябва да бъдат подведени под отговорност и платят цената“. \r\n„Разпространението на насилие, страх и терор ще получи отговор“, отбеляза още министърът.\r\nПротестите в страната, започнали по-рано тази седмица като недоволство срещу високите цени, продължиха и трета поредна нощ на 30 срещу 31 декември в част от иранските градове, като има  получени сигнали за нападения и вандалски прояви срещу общински сгради.", "date": "2018.01.01", "title": "Протестите в Иран доведоха до жертви (ОБЗОР)"}
{"url": "http://www.focus-news.net/news/2018/01/01/2472391/global-times-si-dzinpin-zayavi-che-kitay-e-gotov-da-nasarchava-vzaimnoto-doverie-i-satrudnichestvoto-s-rusiya-prez-2018-godina.html", "text": "Президентът на Китай Си Дзинпин заяви в неделя, че е готов да се присъедини към руския си колега Владимир Путин в консолидирането на взаимното политическо и стратегическо доверие, както и в разширяването на цялостното двустранно прагматично сътрудничество, пише китайското издание Global Times,озвучаващо външнополитическите позиции на Китайската комунистическа партия(ККП).\r\nСи отправи тези обещания в новогодишното си поздравление за Путин.\r\nВ посланието си, китайският президент, от името на правителството и народа на Китай, изпрати искрени поздравления към президента Путин и руския народ. \r\nКитай иска да насърчи международната стратегическа координация с Русия и да работи за нови постижения в развиването на двустранните отношения.\r\nОтбелязвайки, че 2018 и 2019 година ще бъдат години на сътрудничество и обмен между двете страни на местно ниво, Си заяви, че организираните мероприятия със сигурност ще засилят връзките между Китай и Русия и ще спомогнат за популяризирането на идеята, че двете страни споделят дългосрочно приятелство и искат общо развитие и просперитет.\r\nКитайският лидер подчерта, че през изминалата година е отбелязан важен прогрес в развиването на китайско-руското взаимно стратегическо партньорство и координация, добавяйки, че двете страни са показали твърдата си подкрепа една за друга по въпроси, свързани със съответните базови интереси на двете държави и са ожънали ключова ранна реколта в развитието на предложената от Китай инициатива за „Нов път на коприната“ и свързването й с интересите на руския Евразийски икономически съюз.\r\nСи добави, че Китай и Русия са успели да поддържат близка ефективна координация по международните и регионалните въпроси и имат важен принос за защитата на световния мир и стабилност.", "date": "2018.01.01", "title": "Global Times: Си Дзинпин заяви, че Китай е готов да насърчава взаимното доверие и сътрудничеството с Русия през 2018 година"}
{"url": "http://www.focus-news.net/news/2018/01/01/2472392/silviya-mihova-turistichesko-druzhestvo-osogovo-kyustendil-nay-golemiyat-ni-uspeh-tazi-godina-e-otlichieto-za-vekovnite-sekvoi-v-konkursa-darvo-s-koren.html", "text": "Най-големият ни успех тази година е отличието за вековните секвои в конкурса „Дърво с корен”. Това каза пред Радио „Фокус”-Кюстендил Силвия Михова, секретар на Туристическо дружество „Осогово”-Кюстендил. По думите й равносметката е ясна и категорична – 2017-та е била една успешна година за дружеството. \r\n„В рамките на амбициозния календарен план на дружеството за годината туристите от Кюстендил посетиха многобройни обекти, както в страната, така и в Сърбия, Македония, Гърция, Полша, Унгария и други държави. Трудно е да се определи кое от всички събития е най-доброто”, посочи Силвия Михова. Според нея най-голямото постижение на туристическото дружество тази година е първото място в конкурса „Дърво с корен – 2017“ за секвоите в местността Ючбунар при село Богослов, община Кюстендил, които са събрали най-много гласове и ще представят България в международния конкурс „Европейско дърво на годината 2018”. \r\n„Тук е мястото да отправя благодарност към  всички, които оказаха подкрепа и им пожелавам да продължат да бъдат активни ценители и пазители на природата”, заяви Силвия Михова.", "date": "2018.01.01", "title": "Силвия Миховa, Туристическо дружество „Осогово” – Кюстендил: Най-големият ни успех тази година е отличието за вековните секвои в конкурса „Дърво с корен”"}
{"url": "http://www.focus-news.net/news/2018/01/01/2472393/veliko-tarnovo-90-mladezhi-ot-oblastta-preminaha-obuchenie-po-razlichni-profesii.html", "text": "90 младежи от областта преминаха обучение по различни професии. Те бяха включени в проект „Повярвай в себе си“, който се реализира от Дружеството за разпространение на знания „Мисъл“. Това каза за Радио „Фокус“ – Велико Търново проф. Красимира Петрова, член на сдружението и ръководител на проекта. Младежите, които са обхванати в инициативата, са на възраст между 15 и 29 години и са от общините Велико Търново, Горна Оряховица и Лясковец. Те са безработни, не учат и не търсят работа чрез Бюрата по труда. \r\n„Първоначално беше решено да се обхванат 150 младежи, но ние успяхме да се справим и да изпълним дори малко повече от тази бройка. Тоест, имаме регистрирани 176 младежи, които отговарят на по-горе посочените условия. След като бяха регистрирани, по тяхно желание някои от тях преминаха през т. нар. мотивационно обучение. Направиха го 146 души, което на практика е една немалка част от младежите“, обясни проф. Петрова и допълни, че те са се научили как по-лесно да си намерят работа. \r\nОбщо 90 младежи са усвоили различни професии. „От тях 30 от тях за продавач-консултант, 15 - за помощник-строители, 15 - за зидари, 15 души - за кофражисти, и 15 младежи със средно образование преминаха обучение за офис – секретар“, поясни специалистът. От тях работа са започнали около 30 човека. По думи на проф. Петрова изборът на тези специалности, е направен с оглед нуждите на пазара на труда.", "date": "2018.01.01", "title": "Велико Търново: 90 младежи от областта преминаха обучение по различни професии"}
{"url": "http://www.focus-news.net/news/2018/01/01/2472394/the-jerusalem-post-likud-glasuva-edinodushno-za-uprazhnyavane-na-suvereniteta-na-izrael-nad-teritorii-ot-zapadniya-bryag-na-reka-yordan.html", "text": "Над хиляда членове на Централния комитет (висшия орган) на най-голямата израелска партия „Ликуд“ гласуваха единодушно в неделя вечерта в полза на предложението за правото на Израел да упражни суверенитета си над областите Юдея и Самария, които понастоящем се намират в палестинската част на Западния бряг на река Йордан, пише израелското издание The Jerusalem Post.\r\nОрганизаторите на събитието уточниха, че решението е задължаващо за всички настоящи министри от партията и за другите членове на Кнесета (парламента на Израел). Но източник, близък до премиера на Израел и председател на „Ликуд“ Бенямин Нетаняху, чието отсъствие от срещата бе забележимо, заявиха пред изданието , че решението „не го задължава изобщо“.\r\nВсичко това се смята за победа на лидера на „Байит Йехуди“ Нафтали Бенет, чиято партия отдавна настоява за упражняване на суверенитета на Израел над Район С, частите от Западния Бряг, които са под пълен контрол на еврейската държава. Но лидерите на „Ликуд“ са уверени, че никой не може да отнеме заслугите на тяхната партия.\r\n„Дойде време да упражним Библейското си право над тази земя“, заяви вторият човек в „Ликуд“ след Натаняху - министърът на обществената сигурност Гилад Ердан. „Има и такива, които твърдят, че това е тяхна идея. Но аз представих проектозакон по въпроса още преди пет или шест години. Решението принадлежи на ръководството на „Ликуд““.\r\nЕрдан заяви още, че Израел не може да изпусне възможността, която се предоставя от това, че президент в Белия Дом е Доналд Тръмп, който, според думите на израелския министър, не възприема израелските колонисти в района на Западния Бряг като пречка за мира. Той омаловажи огромното мнозинство на останалата част от международната общност.\r\n„Ние казваме на света, че няма никакво значение, какво казват държавите по света“, бе категоричен Ердан. „Трябва да упражним суверенното право на Израел. Имаме етнически права и морално задължение да дадем равни права на половин милион евреи, живеещи напълно законно в Юдея и Самария“.\r\nВсе пак, бившият заместник на Нетаняху в „Ликуд“ – Гидеон Саар – заяви, че решението не засяга Палестинската автономия или райони, заселени от палестинци, а само евреите, живеещи в Юдея и Самария. Според неговите думи, решението не е призив за анексиране на тази територия, което би означавало, Израел да поеме контрола над палестинските земи и над всички граждани.", "date": "2018.01.01", "title": "The Jerusalem Post: „Ликуд“ гласува единодушно за упражняване на суверенитета на Израел над територии от Западния Бряг на река Йордан"}
{"url": "http://www.focus-news.net/news/2018/01/01/2472395/washington-examiner-sasht-sa-po-blizo-ot-vsyakoga-do-yadrena-voyna-sas-severna-koreya.html", "text": "САЩ са по-близо от всякога до ядрена война със Северна Корея, заяви бившият началник на Съвета на началник-щабовете на Въоръжените сили на САЩ адмирал Майк Мълън в неделя, пише американското издание Washington Examiner.\r\nМълън изрази мнение, че антагонистичното поведение на американския президент Доналд Тръмп към Северна Корея не му оставя много място за маневри в региона.\r\n„Климатът там е изключително опасен... начело на списъка е Северна Корея“, заяви той. „Според мен, ние сме по-близо от всякога до ядрена война със Северна Корея и в региона, като цяло. Не виждам как – не виждам възможности за дипломатическо разрешение в този момент“.\r\nСпоред думите на Мълън, външната политика на Тръмп е насочена към разрушаване на институциите, които са събирали заедно САЩ и неговите съюзници след Втората световна война. Тази политика би довела до предоставянето на антагонистите на САЩ – сред които той поставя Северна Корея, Русия, Иран и Китай – място за маневри.\r\n„Засега тази политика е несполучлива“, обобщи американският военен. „Определено, тя е непредвидима в много, много отношения. Глобално погледнато, най-вече за тези, които са били наши приятели много години. Те задават въпроси дали смятаме да изпълняваме ангажиментите си към тях, към региона, за лидерството ни и за институциите, които смятаме за важни“.\r\n„Нашите врагове и тези, които са готови да ни навредят, изглежда също се възползват от неопределеността. Говорихме за Русия и Китай. Моите очаквания са, че те ще продължат да го правят, както и Иран и Северна Корея“, добави още Мълън.\r\nСпоред неговото мнение, американският народ трябва да реши дали си струва да пази тези институции. „Големият въпрос към нас, американците, е дали искаме да продължим да поддържаме тези институции и всичко, което те представляват, в един свят, обгърнат от хаос“.\r\n„Това се превръща във фундаментален въпрос. Ясно е, че президентът е избрал варианта за разрушаването им и оттеглянето от тях, доколкото това е възможно“, разясни адмиралът.", "date": "2018.01.01", "title": "Washington Examiner: САЩ са по-близо от всякога до ядрена война със Северна Корея"}
{"url": "http://www.focus-news.net/news/2018/01/01/2472396/balgariya-komentari-v-svetovnite-medii-agentsiya-fokus.html", "text": "България, най-бедната страна-членка на Европейския съюз, поема ротационното председателство на Съвета на ЕС на 1 януари, предава Euronews.\r\nСред приоритетите на страната за следващите 6 месеца е процеса на разширяване на Съюза в региона на Западните Балкани.\r\n„Пред-присъединителния период е много важен за тези страни“, обясни Даниел Смилов от Центъра за либерални стратегии.\r\n„Всъщност, България преживя най-голямото си развитие и проведе най-важните реформи именно в този период. Така  че, ако дадем на Западните Балкани ясна перспектива, може да очакваме положително развитие. От друга страна, правителството ще може да отклони вниманието от неприятни теми, като например борбата с корупцията“, добави още Смилов.\r\nБългария и Македония подписаха Договор за добросъседство през 2017 година, но различията между съседните страни все още са налице.\r\n„Проблемите между България и Македония, които се появяват винаги, имат един и същи корен – България не признава съществуването на македонско малцинство в страната и поставя под въпрос македонската нация, като цяло“, обясни Стойко Стойков от ОМО-Илинден-Пирин.\r\n„Това винаги води до спорове. За съжаление, след подписването на това споразумение в политиката на София не се наблюдава реална промяна“, добави още той.\r\nЗа май 2018 година е предвидена Среща на върха ЕС-Западни Балкани.\r\nНовият австрийски канцлер Себастиян Курц пусна съобщение в социалната мрежа „Туитър“, в което заяви, че „Очаква с нетърпение да работи съвместно с България през следващите шест месеца, както и втората половина на 2018 година (когато ротационното председателство ще бъде в Австрия)“.\r\n*** От 1 януари, България ще заеме ротационното председателство на Съвета на Европейския съюз. Една от основните задачи за София ще станат преговорите за излизане на Великобритания от ЕС, разработването на обща миграционна политика и подготовка за дългосрочно финансово споразумение от 2020 година, предава украинската агенция „Ракурс“.\r\nСпоред думите на министъра за председателството на България в ЕС Лиляна Павлова, приоритетна тема за страната ще е поддържането на единството и стабилността на Съюза.\r\nПо-рано Павлова представи на правителството на България и Европарламента списък на най-важните, според мнението на София, въпроси. Сред тях са – европейската перспектива на страните от региона на Западните Балкани, стабилността и сигурността в Европа на фона на миграционната криза, въпроси от общата европейска отбрана и съвместния икономически ръст, както и единния европейски цифров пазар.\r\nСпоред последните данни на американския институт за изследване на общественото мнение Gallup International, публикувани през декември, 62% от българите имат доверие на Съюза – като този показател се е повишил с 12% в сравнение с 2016 година. 55% вярват, че председателството на България в ЕС ще бъде успешно. Жителите на страната се надяват, че тази позиция ще донесе на България допълнителни позитиви, необходими за приемането й в Шенгенската и зона и еврозоната.", "date": "2018.01.01", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/01/2472397/tass-vladimir-putin-pozdravi-rusnatsite-za-nova-godina.html", "text": "Руският президент Владимир Путин пожела на руснаците важни позитивни промени и им благодари за вярата им в Русия в новогодишното си телевизионно обръщение. Традиционното изказване на държавния глава бе излъчено в ефира на телевизиите в най-източната част на страната, където вече настъпи 2018 година, предава ТАСС.\r\n„Нова година е преди всичко семеен празник у нас. Ние го отбелязваме, както е било в детството ни: с подаръци и изненади, със специална топлота, с очакване за важни промени. И те със сигурност ще се случат в нашите животи, ако всеки от нас винаги помни своите родители, грижи се за тях, цени всяка минута, прекарана с тях. Трябва да се опитваме да разбираме повече своите деца, техните стремежи и мечти, да поддържаме тези, които са винаги с нас, които се нуждаят от нашето присъствие и душевна щедрост“, заяви Путин.\r\nВ последните часове преди изтичането на текущата година, руският президент призова всички „да си кажат един на друг най-съкровените думи, да си простят грешките, обидите, да се прегърнат, да се обяснят в любов и да сгреят ближния си с грижа и внимание“. „Нека през новата година в живота на всеки човек, всяко семейство, да се случат промени към добро, всички да са здрави, да се раждат деца и те да ни радват“, пожела той. „Искам да ви благодаря сърдечно за вярата в себе си и в нашата страна, за труда и неговите резултати. Нека доверието и разбирателството да ни съпътстват винаги“, добави Путин.\r\nРуският президент поздрави отделно и „тези, които в момента работят, изпълняват военния или професионалния си дълг, дежурят в болниците, управляват самолет или влак“. „Ние сме заедно в тази прекрасна новогодишна нощ. Ние сме заедно и в нашите общи ежедневни дела. Сплотеността, приятелството и безкористната любов към Русия умножават нашите сили за достойни постъпки и високи постижения“, подчерта Путин.\r\n„Където и да се намираме – край семейната софра, във весела компания или на празничните улици – нас ни обединява приповдигнатото новогодишно настроение, а съвременните технологии ни позволяват да споделим чувствата си с най-скъпите си хора, които могат да се намират на стотици, дори хиляди, километри“, отбеляза още руският президент. Той пожела на гражданите на всички страни успехи и благополучие, а „на нашата любима и единствена Русия – мир и разцвет“.", "date": "2018.01.01", "title": "ТАСС: Владимир Путин поздрави руснаците за Нова година"}
{"url": "http://www.focus-news.net/news/2018/01/01/2472398/aktualna-patna-ob.html", "text": "Пътните настилки са преобладаващо сухи, като по усойните и планински райони – частично заледени, заснежени и обработени. Намалена видимост поради мъгла до 100 м има в района на Скравена (област София). Това съобщиха от пресцентъра на Агенция „Пътна инфраструктура”.\r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 03.01.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.(ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.01", "title": "Актуална пътна обстановка"}
{"url": "http://www.focus-news.net/news/2018/01/01/2472399/predstoyashti-mezhdunarodni-sabitiya-za-1-yanuari-agentsiya-fokus.html", "text": "***Папа Франциск ще даде новогодишна маса за мир\r\n***Словакия отбелязва 25-ата годишнина от мирното отделяне от Чехословакия и основаването на Словашката република\r\n***Калифорния легализира отглеждането, продажбата и консумацията на марихуана, ставайки десетия американски щат, премахнал ограниченията за употреба на разпускащото растение\r\n***Турция отбелязва първата годишнина от терористичния акт на 1 януари 2017 година в истанбулски нощен клуб\r\n***", "date": "2018.01.01", "title": "Предстоящи международни събития за 1 януари (Агенция „Фокус“)"}
{"url": "http://www.focus-news.net/news/2018/01/01/2472400/predstoyashti-sabitiya-v-stranata-za-1-yanuari-agentsiya-fokus.html", "text": "***\r\nОт 09.45 часа в Рапортната зала на Пирогов ще се състои брифинг.\r\n***\r\nОт 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена Св. Василиева Литургия. Веднага след нея от 11.30 часа ще отслужи и тържествен молебен за Новата 2018 г.\r\n***\r\nОт 14.00 часа от НДК ще тръгне благотворително тичане в коледни костюми „Санта Тича“. Събитието има цел да запали повече хора да спортуват по-активно и да събере средства за дарителския фонд „Спорт за деца с увреждания“.\r\n***\r\nОт 18.00 часа в Зала 1 на НДК ще започне празничният новогодишен концерт представя \"Духът на Европа\".\r\n***\r\nОт 09.30 часа Врачанският митрополит Григорий ще оглави Архиерейска света литургия в катедралния храм „Св. Апостоли” във Враца.\r\n***\r\nОт 17.00 часа, в навечерието на своя имен ден, митрополит Серафим ще оглави  богослужението  в катедрален храм „Св. св. Кирил и Методий”.\r\n***\r\nОт 11.00 часа на сцена срещу сградата на Община Петрич ще се проведат „Станчинарски игри” 2018.\r\n***\r\nОт 10.00 часа Негово Високопреосвещенство Пловдивският митрополит Николай ще възглави архиерейска света Литургия и Новогодишен молебен в храм „Св. Марина“.\r\n***\r\nОт 9.00 часа негово високопреосвещенство Неврокопският митрополит Серафим ще оглави архиерейска св. литургия и ще отслужи молебен за Нова година в  храм „Св. вмчк. Георги”.\r\n***\r\nОт 12.00 часа на площад „Сепетмври“ кукери ще дефилират по повод Сурва.", "date": "2018.01.01", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2018/01/01/2472401/nimh-novata-godina-shte-zapochne-s-magli-no-vremeto-shte-se-zatopli-i-maksimalnite-temperaturi-shte-sa-mezhdu-10-i-15.html", "text": "През първия ден от 2018 година времето ще е предимно слънчево и почти тихо. В сутрешните часове на места в низините ще се образува мъгла или ниска облачност. Ще се затопли още и максималните температури ще бъдат между 10° и 15°, по-ниски ще останат в районите с мъгла. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова. Привечер от запад облачността, отначало средна и висока, ще започне да се увеличава и вплътнява. Атмосферното налягане е малко по-ниско от средното за месец януари –още ще се понижава.\r\nНад Черноморието ще бъде предимно слънчево и почти тихо. В сутрешните часове на места ще е с намалена видимост. Максималните температури ще са 10° - 12°. Температурата на морската вода е 10°. Вълнението на морето ще бъде 1 – 2 бала.  \r\nНад планините ще бъде предимно слънчево. Ще духа умерен до силен вятър от запад-югозапад. Вечерта над масивите от Западна България облачността ще се увеличи. Максималната температура на височина 1200 метра ще бъде около 8°, на 2000 метра – около 3°.", "date": "2018.01.01", "title": "НИМХ: Новата година ще започне с мъгли, но времето ще се затопли и максималните температури ще са между 10° и 15°"}
{"url": "http://www.focus-news.net/news/2018/01/01/2472402/kakvo-se-sluchi-v-noshtta-sreshtu-1-yanuari-agentsiya-fokus.html", "text": "Европа посрещнa 2018-та година. \r\n***В своето новогодишно обръщение лидерът на Северна Корея Ким Чен-ун призова народа си да започне масово производство на ядрени глави и балистични ракети.\r\n*** След четиридневни антиправителствени протести в Иран, президентът Хасан Роухани заяви, че хората трябва да имат свободата да „изразят ежедневните си грижи“, но без да се стига до насилие. \r\n*** Броят на арестуваните заради подозрение за връзки с „Ислямска държава“ достигна поне 25 души.\r\n***", "date": "2018.01.01", "title": "Какво се случи в нощта срещу 1 януари (Агенция „Фокус“)"}
{"url": "http://www.focus-news.net/news/2018/01/01/2472403/patriarh-neofit-shte-otsluzhi-tarzhestvena-vasilieva-liturgiya-i-tarzhestven-moleben-za-novata-2018-g.html", "text": "Негово светейшество Българският патриарх и Софийски митрополит Неофит ще отслужи тържествена света Василиева литургия и тържествен молебен за Новата 2018 г., предаде репортер на Агенция „Фокус”. На 1 януари, Василовден, когато празнуваме и големия християнски празник Обрезание Господне, от 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена света Василиева литургия. Веднага след нея от 11.30 часа ще отслужи и тържествен молебен за Новата 2018 г. \r\nНикола ПЕТКОВ", "date": "2018.01.01", "title": "Патриарх Неофит ще отслужи тържествена Василиева литургия и тържествен молебен за Новата 2018 г."}
{"url": "http://www.focus-news.net/news/2018/01/01/2472404/sofiya-ot-dnes-do-30-yuni-tsgm-eksperimentalno-shte-vavede-promeni-v-eksploatatsiyata-na-osnovni-linii-ot-masoviya-gradski-transport.html", "text": "Считано от 1 януари 2018 година до 30 юни 2018 година „Център за градска мобилност\" - ЕАД експериментално ще въведе следните промени в експлоатацията на основни линии от масовия градски транспорт. Това съобщиха от пресцентъра на Столична община. Промените ще бъдат въведени, както следва:автобусна линия №27 с удължен маршрут: от бул. „Рожен“ през пътен възел „Надежда“ до кръстовището с ул. „Скопие“ и бул. „Кн. Мария Луиза“, продължава по южния локал на бул. „Кн. Мария Луиза“, надясно по бул. „Ген. Николай Г. Столетов“, надясно по ул. „Подполковник Калитин“, надясно по ул. „Скопие“, по бул. „Рожен“ и по маршрута си, двупосочно;автобусна линия № 384 с променен маршрут:\r\n- от летище „София Терминал 2“, ул. „Продан Таракчиев“, бул. „Христофор Колумб“, наляво по бул. „Проф. Цветан Лазаров“, надясно по бул. „Копенхаген“, наляво по ул. „Обиколна“ и по маршрута до обръщалото в ж.к. „Дружба 2“;\r\n- в посока летище „София Терминал 2“ от обръщалото в ж.к. „Дружба 2“, по ул. „Обиколна“, надясно по бул. „Копенхаген“, наляво по бул. „Проф. Цветан Лазаров“, надясно по ул. „Илия Бешков“, наляво по ул. „Кап. Димитър Списаревски“, надясно по бул. „Христофор Колумб“ и по маршрута до Летище „София Терминал 2“.автобусна линия № 184 – чрез разделяне на автобусна линия № 84, съответно:\r\n- линия № 184 с маршрут: от ул. “Ген. Гурко” по маршрута на автобусна линия № 84 до кръстовище бул. “Христофор Колумб” – ул. “Мими Балканска”, наляво по ул. “Мими Балканска” и бул. “Брюксел” до летище „София Терминал 1“, обратно по бул. “Брюксел”, ул. “Мими Балканска”, ул. “Продан Таракчиев”, летище „София Терминал 2“, обратно по маршрута до кръстовище ул. “Продан Таракчиев” - бул. “Христофор Колумб” и наляво по бул. “Христофор Колумб” по маршрута на автобусна линия № 84 до ул. “Ген. Гурко”;\r\n- линия № 84 – по действащия маршрут;автобусни линии №№ 111 и 260  – с променен маршрут (само в посока бул. “Цар Борис III”): от спирка с код 2050 “Ул. Монтевидео”, разположена на бул. “Никола Петков”, автобусите да се движат в локалното платно на булеварда в участъка от ул. “Букет” до изхода от локалното платно срещу ул. “Паскал Тодоров” и по централното пътно платно по маршрутите си, като обслужващата спирка е изместената такава с код 0350 “Бул. Никола Петков” от централното в локалното платно срещу съществуващото положение при осигурена поддръжка на промененото трасе за МГТ при есенно-зимната експлоатация;автобусни линии №№ 58 и 59 – с променен брой коли;автобусни линии №№ 12, 117 и 119 – с променени разписания.\r\nЗа периода на експерименталната промяна ЦГМ ЕАД ще извърши наблюдение и анализ на съществуващото транспортно обслужване чрез засегнатите автобусни линии.", "date": "2018.01.01", "title": "София: От днес до 30 юни ЦГМ експериментално ще въведе промени в експлоатацията на основни линии от масовия градски транспорт"}
{"url": "http://www.focus-news.net/news/2018/01/01/2472405/reuters-italianskiyat-prezident-prizova-za-realistichni-predizborni-obeshtaniya.html", "text": "Италианският президент Серджо Матарела призова за „реалистични“ предизборни обещания, които наистина да засягат и дават решение за проблемите на страната и най-вече високата безработица, съобщава Reuters. \r\n„Нуждата да се правят адекватни обещания – реалистични и конкретни, е нещо, с което всеки кандидат трябва да се съобрази като се имат предвид проблемите, с които държавата трябва да се справи“, заяви Матарела по време на традиционната президентско обръщение за края на годината. \r\n„Трябва отново да припомня, че безработицата си остава основния и най-сериозен социален проблем, особено за по-младите“, отбеляза още държавният глава. : Цанко Цолов", "date": "2018.01.01", "title": "Reuters: Италианският президент призова за „реалистични“ предизборни обещания"}
{"url": "http://www.focus-news.net/news/2018/01/01/2472406/chestita-nova-2018-ta-godina.html", "text": "С празнични тържества в цялата страна бе посрещната Новата 2018 г. В София по традиция на площад „Ал. Батенберг” се състоя новогодишен спектакъл „Сцена под звездите”. Ниските температури и засилените мерки за сигурност не попречиха на стотици да посрещнат Новата 2018 г. на открито. По традиция в първия ден на януари празнуваме Васильовден. По този повод във всички епархии на Българската православна църква се отслужва празнична литургия.", "date": "2018.01.01", "title": "Честита Нова 2018-та година!"}
{"url": "http://www.focus-news.net/news/2018/01/01/2472407/veliko-tarnovo-bezplaten-shte-bade-gradskiyat-transport-v-parviya-den-na-novata-godina.html", "text": "Безплатен ще е градският транспорт в първия ден на Новата 2018 година, съобщиха от пресцентъра на Община Велико Търново. Това важи за автобусите по всички маршрути от градската транспортна схема – № 1, 2, 4, 5, 9, 13, 20, 30, 40, 50, 70, 110.\r\nБезплатният обществен транспорт е жест към жителите и гостите на Велико Търново от страна на превозваческите фирми, които го осигуряват и от кмета инж. Даниел Панов. Добрата практика съществува от 1 януари 2010 година и вече се утвърди като традиция.", "date": "2018.01.01", "title": "Велико Търново: Безплатен ще бъде градският транспорт в първия ден на новата година"}
{"url": "http://www.focus-news.net/news/2018/01/01/2472408/ria-novosti-dubay-postavi-svetoven-rekord-za-nay-mashtabno-svetlinno-shou.html", "text": "В навечерието на посрещането на 2018-та година Дубай постави световен рекорд за най-мащабно светлинно шоу, съобщава РИА Новости. Тазгодишното представление Light Up 2018 за първи път замени традиционното пускане на фойерверки. Няколко секунди преди настъпването на новата година в града започна обратното броене а заедно с него и лазерна проекция, продължила седем минути, съпътствана с музика и включваща много национални символи. \r\nРекордът ще влезе в книгата на Гинес като „най-мащабното лазерно и аудио шоу прожектирано върху една сграда“. Предишният такъв рекорд бе поставен в Хонконг през 2013 г. : Цанко Цолов", "date": "2018.01.01", "title": "РИА Новости: Дубай постави световен рекорд за най-мащабно светлинно шоу"}
{"url": "http://www.focus-news.net/news/2018/01/01/2472409/v-umbalsm-n-i-pirogov-shte-se-provede-brifing.html", "text": "В УМБАЛСМ \"Н. И. Пирогов\" ще се проведе брифинг. Това съобщиха от пресцентъра на болницата.  Брифингът ще бъде в Рапортната зала на хирургичния комплекс, ет. 5.", "date": "2018.01.01", "title": "В УМБАЛСМ \"Н. И. Пирогов\" ще се проведе брифинг"}
{"url": "http://www.focus-news.net/news/2018/01/01/2472410/api-ot-1400-do-2000-chasa-se-ogranichava-dvizhenieto-na-kamionite-nad-12-tona-po-nay-natovarenite-patishta.html", "text": "От 14.00 до 20.00 часа се ограничава движението на камионите над 12 тона по най-натоваренитe пътища. Това съобщиха от пресцентъра на Агенция \"Пътна инфраструктура\" (АПИ). Целта е повишаване на безопасността при пътуване и увеличаване на пропускателната способност на инфраструктурата в края на трите почивни дни за посрещането на новата 2018 година. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n•\tавтомагистралите;\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-4 п. в. „Коритна“ - Велико Търново - Шумен;\r\n•\tпът I-5 Русе - Велико Търново;\r\n•\tпът I-8 ГКПП „Калотина“ – София;\r\n•\tпът I-9 Варна - Бургас;\r\n•\tпът II-18 Околовръстен път на град София;\r\n•\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая от 10.00 ч. до 20.00 ч., ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. в приложения линк - http://www.api.bg/index.php/bg/karti/karta-12t-praznici-2018/", "date": "2018.01.01", "title": "АПИ: От 14.00 до 20.00 часа се ограничава движението на камионите над 12 тона по най-натоваренитe пътища"}
{"url": "http://www.focus-news.net/news/2018/01/01/2472411/mvnr-sarbiya-vavezhda-otvorena-sistema-za-plashtane-na-patni-taksi-za-novootkritiya-uchastak-na-avtomagistralata-mezhdu-dimitrovgrad-i-nish.html", "text": "От 1 януари 2018 г. Република Сърбия въвежда „отворена система” за плащане на пътни такси за автомобилите, преминаващи по новооткрития участък на автомагистралата между градовете Димитровград и Ниш. Това означава, че таксата ще бъде заплащана само от автомобилите, идващи от България и пътуващи към Ниш, както и в обратна посока. Това съобщиха от пресцентъра на Министерството на външните работи.\r\nТаксата за леки автомобили в една посока ще бъде 190 сръбски динара (около 1,60 евро). Микробусите ще плащат 280 динара (около 2,40 евро), автобусите – 500 динара (4,70 евро), а товарните автомобили – по 1120 динара (около 9,50 евро). \r\nТози начин на плащане ще важи до пълното завършване на южното и източното разклонение на Коридор 10, когато ще се въведе „затворена система” на плащане. Таксите може да се платят в брой в левове и в евро, както и с банкова карта.   \r\nНа всички наши сънародници, които изберат да пътуват през Сърбия по време на коледните и новогодишни празници, обръщаме внимание, че трафикът от Западна Европа към България по това време е много интензивен. \r\nИнформация за актуалното състояние на трафика в Сърбия и на граничните контролно-пропусквателни пунктове в страната от страницата на Автомобилния съюз на Сърбия е достъпна .", "date": "2018.01.01", "title": "МВнР: Сърбия въвежда „отворена система” за плащане на пътни такси за новооткрития участък на автомагистралата между Димитровград и Ниш"}
{"url": "http://www.focus-news.net/news/2018/01/01/2472412/stara-zagora-shte-se-parkira-svobodno-v-tsentara-na-grada.html", "text": "По време на новогодишните празници в централната част на Стара Загора ще се паркира свободно, съобщиха от пресцентъра на Общината. „Зелената зона“ за почасово платено паркиране няма да работи днес.\r\nВ първия работен ден след празниците - 2 януари, вторник, „Зелената зона” ще работи с обичайното си работно време от 08.00 до 18.00 часа.", "date": "2018.01.01", "title": "Стара Загора: Ще се паркира свободно в центъра на града"}
{"url": "http://www.focus-news.net/news/2018/01/01/2472413/deutsche-welle-balgariya-poema-evropredsedatelstvoto-v-burni-vremena.html", "text": "На първи януари България поема своето шестмесечно председателство на Съвета на Европейския съюз, като страната ще трябва да се справи в тежко предизвикателство, съобщава Deutsche Welle. Разговорите за Брекзит, преговорите относно съставяне на обща позиция що се отнася до мигрантската криза и подготовката за приемането на нов бюджет на Съюза за след 2020 година са само три от проблемите, с които България ще се сблъска. Според Лиляна Павлова, българският министър за европейското председателство, за да се справи страната успешно със стоящите пред нея задачи ще бъде нужен политически консенсус, диалог и взаимно разбиране. По думите на Павлова, България ще положи усилия за да запази единството и стабилността в Съюза, но според нея, пред София има и допълнителни задачи, пише още медията. Сред тях са подсигуряването на повече възможности за бъдещето на младите хора, нещо което е тясно свързано с приемането на следващия бюджет на ЕС. \r\nБългария също така ще се съсредоточи върху възможностите пред страните от Западните Балкани и тяхното присъединяване към Съюза. : Цанко Цолов", "date": "2018.01.01", "title": "Deutsche Welle: България поема европредседателството в бурни времена"}
{"url": "http://www.focus-news.net/news/2018/01/01/2472414/vasilyovden-e.html", "text": "Във всички епархии на Българската православна църква ще бъде отслужена тържествена света литургия по повод Васильовден или Сурваки. На този ден църквата почита Св. Василий Велики - един от ранните християнски философи. \r\nВечерта срещу Сурваки стопанката приготвя традиционната баница от точени кори и сирене. В нея се слагат късмет, увити около дрянови клонки, и пара. В дванадесетия час най-възрастният представител в семейството завърта баницата и всеки получава парчето, което е спряло пред него.\r\nНародът смята дряновото дърво за едно от най-здравите дървесни видове у нас. То е най-ранното разпъпило и разцъфнало дърво, но неговите плодове се берат последни. Те се използват в народната ни медицина. \r\nНа трапезата се слагат погача, варен „васильовски\" петел, варено жито, баница с късмети (млин, тутманик, зелник). Поднася се пача, направена от главата на коледното прасе, или самата глава - сварена. Обредната погача е прясна пита, нашарена само с вилица, със сребърна пара, дрянови клонки или късмети, наречени за всеки от къщата. Приготвят се също кокошка (или пуйка), торта, мед, жито, орехи, ошав. На трапезата трябва да има също чесън и кромид лук.\r\nКъм новогодишните обреди принадлежи и ладуването - колективно гадаене коя мома за кого ще се омъжи. По традиция на този ден се сурвака. На Васильовден се събират млади мъже, които обикалят къщите през нощта и сурвакат техните стопани. На самия празник минават и групи от деца, които също сурвакат стопаните на къщите. Самото сурвакане се явява един вид продължение на коледарските благословии. Характерни за този ден са маскираните сурвакари: кукери, джамали, бабугери, мечкаре, старци, сурвишкаре, станчоре и пр. Кукерите са мъже, облечени в женски дрехи, украсени с маски на животни и птици, и често силно гримирани. Появата им съвпада с периода на т. нар. Мръсни, Не кръстени дни. Такъв е и смисълът на този своеобразен мъжки карнавал - да предпази от злото, да пропъди демоните и злите сили надалече. Подготовката е дълга. Правят се не само специални маски и дрехи, но се подготвят и различни съоръжения за вдигане на шум и врява - звънци, хлопатари, железа, тенджери, гайди, кавали, тъпани. Любими персонажи са младоженец, свещеник, кум и кума, свекър и свекърва, девер и зълва. С тази „сватба\" вървят циганин, мечкар и пр., които отговарят за атракциите, докато „свещеникът\" извършва „венчавката\". Разиграва се истински комедиен театър, понякога има и живи мечки. Съвременни организирани форми, като фестивала „Сурвакари и кукери\" в Перник, поддържат този народен обичай.\r\nСмята се, че ако нощта срещу Нова година е ясна, годината ще е здрава, ако е облачна - ще има болести. Каквото е времето на Нова година, такова ще е през целия месец.\r\nДнес празнуват: Васил, Василка, Веселин, Веселина, Вълчо, Вeсeлa, Василен, Василена, Василий, Васка, Вълко, Васила, Васо, Васа, Васко, Васка, Весел, Ванеса, Ванина.", "date": "2018.01.01", "title": "Васильовден е"}
{"url": "http://www.focus-news.net/news/2018/01/01/2472415/mariya-bencheva-rb-pk-yavorov-izpratihme-2017-godina-s-pozitivno-mislene-po-otnoshenie-na-rabotata-ni-s-chetyashtite-hora.html", "text": "Изпратихме 2017 година с едно много добро позитивно мислене по отношение на нашата работа с четящите хора. Това каза за Радио „Фокус” – Бургас Мария Бенчева, директор на РБ „П.К. Яворов”. „Не само с това, че през тази година спечелихме награда от Американска фондация като една иновативна библиотека и то в област „Екология”. Но не това толкова ни зарадва, колкото това, че работихме с толкова млади хора. И това ни дава упование да вярвам, че съм на прав път и продължавам по този начин”, добави Бенчева. Тя припомни, че през това лято е започнало новото начинание „Библиофенско лято” за ученици от 15 до 18 години, като в него са се включили над 30 ученици. По думите й през годината специалистите в библиотеката са работили по проекти, осъществени с учениците от Професионалната гимназия по електротехника и електроника. Като резултат от този проект от Американското посолство са дарени роботчета Финч за програмиране и за работа с деца. \r\n„Точно тези ученици от Професионалната гимназия по електротехника и електроника се заеха с приятната задача да покажат възможностите на тези роботчета на по-малките и те обикалят много самоотвержено, бих казала, по читалищата и то не само в Бургас, но и в региона – Поморие, Българово, кв. „Долно Езерово”, каза още Бенчева. През следващата година библиотеката ще чества 130 години от основаването си. Още през януари ще се чества 140 години от рождението на П.К. Яворов, който е патрон на библиотеката. \r\nМария РУСЕВА", "date": "2018.01.01", "title": "Мария Бенчева, РБ „П.К. Яворов”: Изпратихме 2017 година с позитивно мислене по отношение на работата ни с четящите хора"}
{"url": "http://www.focus-news.net/news/2018/01/01/2472416/sofiya-goryal-e-priyutat-na-otets-ivan-v-novi-han-nyama-postradali.html", "text": "Горял е домът за сираци „Св. Николай” на отец Иван в Нови хан, съобщиха във Фейсбук групата „Да подкрепим отец Иван от Нови хан в благородната му мисия”. При инцидента няма пострадали – децата и живеещите там са били евакуирани навреме. \r\nСградата е горяла през нощта, като за погасяването й са се отзовали три пожарникарски автомобила. „Голяма част от сградата е изпепелена”, посочват в социалната мрежа.\r\nДецата са били настанени на различни места при близки на отец Иван в София, Елин Пелин, с. Доганово. Строителна бригада от Монтана днес ще започне възстановителни дейности. Все още не се знае причина за пожара.", "date": "2018.01.01", "title": "София: Горял е приютът на отец Иван в Нови хан, няма пострадали"}
{"url": "http://www.focus-news.net/news/2018/01/01/2472417/ekathimerini-gratskoto-pravitelstvo-nyama-da-ekstradira-turskite-voynitsi-nezavisimo-dali-te-shte-poluchat-ubezhishte-v-stranata-ili-ne.html", "text": "Гръцкото правителство не смята да екстрадира осемте турски войници, намиращи се на територията на страната и обвинени от Анкара в участие в опита за преврат в Турция от 2016 г., пише гръцкото електронно издание Ekathimerini, като се позовава на думите на говорителя на атинското правителство Димитрис Цанакопулос. \r\nГоворителят е направил изказването си чрез съобщение в една от социалните мрежи в неделя. По неговите думи, осемте войници са поискали статут на бежанци, което няма нищо общо с отказа на правителството да ги екстрадира. Цанакопулос отбеляза, че въпреки това „позицията на правителството е ясна – тези, заподозрени в участие в опита за преврат не са добре дошли“.\r\nВ събота Турция заяви, че решението на Атина да предостави такъв статут на един от обвинените за участие в опита за преврат, е подронило добрите отношения между двете държави. : Цанко Цолов", "date": "2018.01.01", "title": "Ekathimerini: Гръцкото правителство няма да екстрадира турските войници, независимо дали те ще получат убежище в страната или не"}
{"url": "http://www.focus-news.net/news/2018/01/01/2472418/denyat-1-yanuari-v-balgarskata-istoriya.html", "text": "2007 г.\r\nБългария и Румъния стават официално членове на Европейския съюз.\r\nНа 1 януари знамето на България и на ЕС е издигнато пред паметника на Незнайния воин в София. Присъстват председателят на Европейския парламент Жозеп Борел, еврокомисарят по въпросите на разширяването Оли Рен, както и румънският външен министър Михай Ръзван Унгуряну. Министърът по въпросите на европейската интеграция на България Меглена Кунева заема поста еврокомисар по защитата на потребителите. От страна на Румъния Леонард Орбан е назначен на поста еврокомисар по въпросите на мултилингвизма. Присъединяването на България и Румъния се смята за завършек на петото разширяване на Европейския съюз, което започва през 2004 г. В резултат на което населението на ЕС достига 493 млн. души, а икономиката се превъръща най-големия общ пазар в света.1999 г.\r\nВ България влиза в сила новото административно деление на страната, като се връщат 28-те бивши окръзи под името “области”.1977 г.\r\nС Указ на Държавния съвет (ДС) от 1 януари 1977 г. е създаден Държавен комитет по туризма с предмет на дейност: да организира, ръководи и осъществява международния и вътрешен стопански туризъм.1976 г.\r\nВ София се създава Художествен комбинат за монументални изкуства.1976 г.\r\nВ Стара Загора се открива Висшият институт по зоотехника и ветеринарна медицина.\r\nПрез 1995 г. на базата на Висшия институт по зоотехника и ветеринарна медицина – Стара Загора, и Висшия медицински институт – Стара Загора, се създава Тракийският университет.1976 г.\r\nСъздаден е Национален музей на българската литература. Негови филиали стават къщите-музеи в София на Иван Вазов, Петко и Пенчо Славейкови, Пейо Яворов, Христо Смирненски, Никола Вапцаров, Николай Хрелков, Димитър Димов и къщи-музеи в провинцията.1975 г.\r\nВ България е въведен пощенски код за автоматизирана обработка на пощенските пратки.1973 г.\r\nВ Габрово е открит Национален музей на образованието. Той е научен и културно-просветен институт, създаден да издирва, събира, проучва и опазва писмени и веществени паметници на българското образование и да показва развитието му в миналото и на съвременния етап. Музеят е разположен в източната част на историческата сграда на Априловска гимназия, построена през 1873 г. и обявена за паметник на културата през 1979 г. Пред сградата се намира паметникът, а в двора – гробът на идеолога на новобългарското образование – Васил Евстатиев Априлов. Музейният фонд наброява над 60 000 архивни единици.1969 г.\r\nОснован е Републикански център за ТНТМ (Техническо и научно творчество на младежта).1966 г.\r\nЗапочва да излиза вестник “Поглед” – издание на Съюза на българските журналисти.1960 г.\r\nБългария установява първите си международни фототелеграфни връзки (със СССР и Унгария).1949 г.\r\nСъздадено е българското държавно издателство за селскостопанска литература “Земиздат”. Издава селскостопанска литература и учебници за висшите и средните селскостопански учебни заведения.1948 г.\r\nСъздаден е Централният куклен театър.1948 г.\r\nСъздадена е Българска инвестиционна банка – специализиран банков институт за финансиране на капиталните вложения. От 1 януари 1967 г. БИБ се влива в БНБ.1948 г.\r\nКомитетът за наука, изкуство и култура (КНИК) с председател Вълко Червенков  започва своята дейност. Съществуването му е основано на Конституцията от 1947 г. Той е нов орган за ръководство на научните и културните институти в България в духа на разбиранията на БРП (к).1918 г.\r\nОткрит е Медицински факултет на Софийския университет.1912 г.\r\nВ България са открити Министерство на търговията, промишлеността и труда, Министерство на земеделието и държавните имоти, Министерство на обществените сгради, пътищата и благоустройството и Министерство на железниците, пощите и телеграфите.1909 г.\r\nПодписан е обединителен протокол между БРСДП (ш. с.) и БСДС “Пролетарий”. Общият им конгрес през юли същата година образува БРСДП (обединена) с орган в. “Работническа България”.1901 г.\r\nВ София потегля първият електрически трамвай.1898 г.\r\nВлиза в сила Търговският закон, който отменя османските – Търговски закон от 1850 г. и Търговски процесуален закон от 1862 г. Той се опира на унгарските Търговски закони от 1875 г. и на Закона за менителниците от 1876 г. и на румънския Търговски закон от 1887 г., който копира италианския Търговски закон от 1883 г.1898 г.\r\nИзлиза първи брой на вестник “България”, орган на либералите на Драган Цанков.\r\nНедоволни от изборните резултати от май 1884 г., привържениците на Драган Цанков напускат Либералната партия и образуват нова политическа партия, която от 1899 г. се нарича Прогресивнолиберална. От 11 до 13 декември 1899 г. либералите на Драган Цанков провеждат свой конгрес в София и приемат името Прогресивнолиберална партия. Основни принципи на партията стават народен суверенитет, спазване на Търновската конституция и “неразривна дружба” с Русия.1880 г.\r\nУчреден е първият български орден “За храброст”, с който се награждава за проявено мъжество и героизъм пред врага само във време на война.1878 г.\r\nПо време на Руско-турската война (1877-1878 г.) започват боевете в околностите на София. Руски части овладяват изоставените от турците Арабаконашки позиции.1875 г.\r\nВъв Виена е отпечатана първа книжка на педагогическото списание “Педагогическа книжница”.1874 г.\r\nВ Букурещ започва да излиза списание “Ступан”, редактирано от Димо Хранов. То има научнопопулярен характер и според програмата си “ще са занимава изключително със земеделието, скотовъдството, копринарството, пчеларството, съдружаванието, домошната економия, въобще със ступанството”.1867 г.\r\nСъставен е “Привременен закон за народните горски чети за 1867 лято” – програмен документ на Георги Раковски, в който се развива идеята за освобождаване на България чрез въстание, подготвено от едно Върховно народно българско тайно гражданско началство. “Привременният закон” представлява най-цялостната обосновка на четническата тактика в българското националноосвободително движение.На тази дата са родени: 1951 г.\r\nРоден е Траян Марков Марковски – български юрист.1932 г.\r\nРоден е Димитри Иванов – български журналист, публицист, преводач.1931 г.\r\nРоден е Първан Рангелов Стефанов – български поет и драматург.1926 г.\r\nРоден е Добрин Спасов (Д. С. Илиев) – български философ.1923 г.\r\nВ село Лесидрен, Ловешко, е роден режисьорът Въло Радев (1923 - 2001). Участва във Втората световна война срещу Германия като адютант на помощник-командира на X-и Пехотен полк. Раняван е на 31 март 1945 г. Оператор, режисьор и сценарист на 14 български филма, сред които \"Крадецът на праскови\", \"Цар и генерал\", \"Осъдени души\", \"Адаптация\" и др. Носител на редица награди.1910 г.\r\nВ Шумен е родена художничката Бронка Гюрова-Алшех (1910 - 1995). Завършва Художествената академия в София, специализира в Белгия. Омъжена за художника Елиезер Алшех. През 1951 г. напуска България със семейството си, пребивава в Италия, и от 1952 г. се установява в Буенос Айрес, Аржентина. Работи в областта на живописта и декоративно-приложното изкуство. Умира в Буенос Айрес на 5 юни 1995 г.1906 г.\r\nРоден е Васил Николов Бакърджиев – ветеран на българското филмово производство.1904 г.\r\nРоден е Кирил Кръстев Кръстев – български изкуствовед, есеист, литературен критик, кинокритик, публицист и научен популяризатор.1898 г.\r\nВ ловешкото село Калейца е роден писателят Ламар - псевдоним на Лалю Маринов Пончев (1898 - 1974). Участва в Първата световна война, след войната е близък с Гео Милев и Христо Ясенов. След 9 септември 1944 г.  е редактор на списание \"Български воин\" и \"Турист\", на вестник \"Ехо\" и др. Автор на \"Арена\", \"Железни икони\", \"Запад - Изток\", \"Светло и сред нощ\", \"От изгрев до залез\" и т.н.1893 г.\r\nВ Казанлък е роден генерал-лейтенант Васил Бойдев (1893 - 1983). Командващ Въздушните войски от 1936 до 1941 г. и командващ Пета Армия от 1941 до май 1944 г. Един от героите на сраженията със съглашенците край Охридското езеро през 1916 - 1917 г. На негово име е наречено Бойдево, село Пещани, Охридско, където офицерът воюва през двете световни войни. През 1941 г. при сключване на споразумение и протокол за навлизане на немските войски в България, преговорите са водени от ген. Васил Бойдев с щаба на Дванадесета немска армия през януари в Синая, Румъния. Уволнен е от войската през 1944 г. Умира в Троян на 23 април 1983 г.1889 г.\r\nВ село Кесарево, Великотърновско, е роден Николай Райнов (1889 - 1954). Български писател, художник, изкуствовед, енциклопедист, академик (от 1945 г.). Завършва Духовната семинария, следва философия в Софийския университет. Участва в Първата световна война като военен кореспондент към 9-та плевенска дивизия, заела участък от отбранителната линия на Южния фронт, известен като Дойрански. Автор е на много скици и рисунки на военна тематика, част от тях - издадени и като пощенски картички по време на войната. Първата му книга е „Богомилски легенди“ (1912).\r\nАвтор е на трудове в областта на културологията, теософията, историята на изобразителното изкуство, фолклор, етнография, изкуство, литература, пише поезия, белетристика, статии в периодичния печат. Проучва много паметници на културата, материалите от които публикува. Дописен член е на Българския археологически институт. Един от първите изследователи на богомилството.\r\nПроизведения: \"Светите братя\", \"Книга за царете\", \"Богомилство и богомили\",  \"Между пустинята и живота\", \"Видения из древна България\", \"Очите на Арабия\", \"Великият цар Симеон Велики и неговото дело\", \"Книга на загадките. Притчи и сказания\" и мн.др.1878 г.\r\nВ Чирпан е роден поетът Пейо Яворов - псевдоним на Пейо Тотев Крачолов (1878 - 1914). Редактор е на различни издания, свързани с македоно-одринското революционно движение - „Дело“, „Свобода или смърт“, „Автономия“, „Илинден“. Първата му публикувана творба е стихотворението „Напред“ във вестник „Глас македонски“. Четник е на Яне Сандански, един от най-дейните сподвижници на Гоце Делчев и негов пръв биограф — „Гоце Делчев“ (1904). На Кюстендилския конгрес на ВМОРО е избран за допълнителен член на Задграничното представителство на ВМОРО.\r\nПри избухването на Балканската война (1912) е доброволец в Македоно-одринското опълчение и оглавява партизанска чета №15, съставена от 9 души. Придвижва се по долината на река Места и излиза на Бяло море при Кавала. Награден е с кръст „За храброст“.\r\nПрез 1901 година издава първата си стихосбирка „Стихотворения“, чието второ издание е от 1904 г.\r\nАвтор е на: \"Македония\", \"Гоце Делчев\", \"Подир сенките на облаците\", \"В полите на Витоша\", \"Хайдушки песни\", \"Две хубави очи\", \"Заточеници\", \"Евреи\", \"Градушка\", \"Ще бъдеш в бяло\", \"Сенки\", \"Две души\", \"Обичам те!\", \"Арменци\", \"Маска\", \"Песента на човека\", \"Стон\", \"Честит е\", \"Калиопа\", \"Напред\", \"Когато гръм удари,как ехото заглъхва\", \"Хайдушки копнения\".1866 г.\r\nРоден е Васил Тодоров Ковачев – български естественик.1863 г.\r\nВ Щип (дн. Македония) е роден академик Любомир Милетич (1863 - 1937). Милетич е сред най-големите български интелектуалци от края на ХІХ - началото на ХХ век. Филолог, общественик, езиковед, един от най-изявените деятели на Македонския научен институт (МНИ). Председател на МНИ от 1928 до смъртта си през 1937 г. Професор в Софийския университет по славянска филология. През 1926 г. става председател на Българското книжовно дружество (Българска академия на науките).\r\nАвтор е на: \"За Тракия\", \"Родна Тракия\", \"В Македония и Одринско, Западна Тракия и договорът за мир в Ньой\", \"История на Гюмюрджинската република\", \"Разорението на тракийските българи през 1913 година\" и др., както и на публикации и доклади, свързани с трагедията на тракийските българи през 1913 г. Автор е още на: \"Документи за противобългарските действия на сръбските и на гръцките власти в Македония през 1912 - 1913 г.\" (1929), \"Свищовски дамаскин. Новобългарски паметник от XVIII век\", \"Седмоградските българи и техният език\" (1926), \"Движението отсам Вардара и борбата с върховистите по спомени на Яне Сандански, Черньо Пеев, Сава Михайлов, Хр. Куслев, Ив. Анастасов Гърчето, Петър Хр. Юруков и Никола Пушкаров\", \"Старото българско население в Североизточна България\" (1902) и др.1863 г.\r\nВ Свищов е роден писателят Алеко Константинов, с псевдоним Щастливеца (1863 - 1897). Завършва право, работи като съдия и прокурор в софийски съдилища. Развива активна обществена дейност - училищен настоятел, член на Върховния македонски комитет, на настоятелството на дружество „Славянска беседа“, на Българското народообразователно дружество, на Комисията за насърчаване на местната индустрия, на Дружеството за насърчаване на изкуствата, на Музикалното общество, на Театралния комитет.\r\nПо негова инициатива се създава първото туристическо дружество в България, което поставя началото на организирания туризъм с изкачването на Черни връх, на 27 август 1895 г.\r\nАвтор е на \"До Чикаго и назад\", \"Бай Ганьо\", фейлетони, пътеписи и др. Превежда на български език произведения на Пушкин, Лермонтов, Некрасов и др.\r\nЧлен е на Демократическата партия на Петко Каравелов. Убит е при неуспешен атентат срещу съпартиеца му Михаил Такев край пазарджишкото село Радилово.1851 г.\r\nВ Копривщица е роден Тодор Каблешков (1851 - 1876). Деец на българското национално-освободително движение, един от ръководителите на Априлското въстание (1876) в Панагюрски революционен окръг.1862 г.\r\nСъс султански берат за водач на българската униатска църква е назначен свещеник Петър Арабаджийски (1820-1874 г.).1861 г.\r\nИларион Макариополски и Авксентий Велешки отправят към българския народ послание, с което призовават да се съхранят устоите на православието и да се отхвърли “зловредната уния”.На тази умират: 1988 г.\r\nУмира Николай Дончев (Николай Дончев Джаров) – български писател франкофон.1982 г.\r\nУмира Моско Москов Москов – български ветеринарен лекар – анатом, хистолог и ембриолог.1932 г.\r\nУмира Добри Петков Петков – български политик, полковник (1895 г.). Завършва Военното училище в София (1880 г.). Командир е на рота в Сръбско-българската война (1885 г.). Член е на Народнолибералната (стамболовистка) партия. Народен представител (1903-1908 г., 1911-1919 г.). Председател е на ХIII НС (1907-1908 г.). Участва в Балканската война в състава на Кърджалийския отряд (1912-1913 г.). Министър е на обществените сгради, пътищата и благоустройството (1913-1918 г.). Арестуван (ноември 1919 г.) и осъден на доживотен затвор като един от виновниците за Втората национална катастрофа. Амнистиран е (юни 1924 г.). Редактор е на в. “Свобода” (1886-1899 г. ). Издава в. “Нов век” (1899-1916 г.).За изготвянето на историческата справка на Агенция “Фокус” са използвани следните източници:", "date": "2018.01.01", "title": "Денят 1 януари в българската история"}
{"url": "http://www.focus-news.net/news/2018/01/01/2472419/tass-ot-parvi-yanuari-savetat-za-sigurnost-na-oon-ima-pet-novi-nepostoyanni-chlenove.html", "text": "От първи януари пет страни – Египет, Италия, Сенегал, Уругвай и Япония, престават да бъдат непостоянни членки на Съвета за сигурност на ООН, съобщава TAСС. Вместо тях своето ротационно членство получават Гвинея, Кот д'Ивоар, Кувейт, Нидерландия, Перу и Полша. До края на 2018 г. непостоянни членки на Съвета остават Боливия, Швеция, Етиопия и Казахстан, като Астана ще поеме временния председателски пост. \r\nОчаква се да се проведат редовни заседания на организацията през януари, в това число и срещи засягащи бъдещето на Сирия и търсенето на политическо решение на кризата в близкоизточната държава. : Цанко Цолов", "date": "2018.01.01", "title": "ТАСС: От първи януари Съветът за сигурност на ООН има пет нови непостоянни членове"}
{"url": "http://www.focus-news.net/news/2018/01/01/2472420/vratsa-mitropolit-grigoriy-shte-oglavi-arhiereyska-sveta-liturgiya-v-katedralniya-hram-sv-apostoli-v-grada.html", "text": "На 1 януари отбелязваме празника Обрезание Господне, както и паметта на св. Василий Велики. По този повод  архиерейска света Литургия в катедралния храм “Св. Апостоли” във Враца ще оглави Негово високопреосвещенство Врачанският митрополит Григорий, предаде репортер на Агенция \"Фокус\". Той ще предстои богослужението в съслужение със свещеници от града. Митрополит Григорий ще отслужи и молебен за здравето и благопреуспяването на своите епархиоти през новата 2018 г.  Начало: 9.30 часа. \r\nНикола  ПЕТКОВ", "date": "2018.01.01", "title": "Враца: Митрополит Григорий ще оглави архиерейска света литургия в катедралния храм “Св. Апостоли” в града"}
{"url": "http://www.focus-news.net/news/2018/01/01/2472421/blagoevgrad-11-grupi-ot-kvartalite-na-grad-petrich-se-vklyuchvat-v-stanchinarski-igri-2018.html", "text": "11 групи от кварталите на град Петрич се включват в „Станчинарски игри” 2018, съобщиха от пресцентъра на Община Петрич. Традиционната и изключително атрактивна проява ще бъде в 11.00 часа на сцена срещу сградата на Община Петрич. По данни на ръководителите на станчинарски групи, общият брой участници се очертава да бъде над 800 души. Всички ще се представят в дефиле, преди да излязат на сцената. Маршрутът, по който групите ще се движат започва от кръстовището на ул. “Яне Сандански“ и “Цар Борис ІІІ“ (до сградата на бившия ресторант „Ален мак”) по ул. “Цар Борис ІІІ“ (покрай търговски комплекс ГУМ) към кръговото кръстовище пред сградата на Община Петрич. Според регламента и тази година, качвайки се на сцената всяка една станчинарска група разполага с 20 минути, за да представи своите маски, персонажи, обреди и обичаи, хореография на русалиите. Всичко се включва в крайната оценка на журито за цялостна изява. Освен класираните на първите три места групи, ще бъдат връчени и шест специални награди. Всички групи ще бъдат удостоени с грамота за участие, а първите три и с плакет. За цялостната организационно-техническа подготовката станчинарските групи получават финансово подпомагане от Община Петрич. При провеждането на станчинарските игри не се допуска използването на остри метални предмети, пиротехнически средства, както и уреди и предмети, застрашаващи живота и здравето на участниците и публиката. Това е уточнено на проведена предварително работна среща с ръководителите на станчинарски групи в Петрич.", "date": "2018.01.01", "title": "Благоевград: 11 групи от кварталите на град Петрич се включват в „Станчинарски игри” 2018"}
{"url": "http://www.focus-news.net/news/2018/01/01/2472422/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Пътните настилки са преобладаващо сухи, като по усойните и планински райони – частично заледени, заснежени и обработени, съобщиха от Областно пътно управление -Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2018.01.01", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/01/01/2472423/sport-simona-halep-se-nalozhi-s-20-seta-sreshtu-nikol-gibs.html", "text": "Симона Халеп се наложи с 2:0 сета срещу американката Никол Гибс по време на старта на турнира в китайския град Шънджън. Световната номер едно спечели първия си мач от 2018-та година с 6:4, 6:1 и продължава към осминафиналите, където ще играе срещу представителката на домакините Йин-Йин Дуан.", "date": "2018.01.01", "title": "Спорт: Симона Халеп се наложи с 2:0 сета срещу Никол Гибс"}
{"url": "http://www.focus-news.net/news/2018/01/01/2472424/sofiya-shte-se-parkira-bezplatno-v-sinya-i-zelena-zona.html", "text": "В София се паркира безплатно в „Синя“ и „Зелена“ зона \", съобщиха от „Център за градска мобилност\" ЕАД. \r\nСтоличани и гостите на столицата могат да ползват безплатно зоните през днешния ден.", "date": "2018.01.01", "title": "София: Ще се паркира безплатно в \"Синя\" и \"Зелена\" зона"}
{"url": "http://www.focus-news.net/news/2018/01/01/2472425/blagoevgrad-kukeri-shte-defilirat-na-ploshtad-septemvri-v-simitli.html", "text": "Кукери ще дефилират на площад „Септември” в Симитли от 12.00 часа. Това каза за Радио „Фокус” – Пирин Таня Тасева, експерт „Връзки с обществеността” към Общината. Отбелязването на Сурва е дългогодишна традиция на Общината, която се спазва всяка година. „В първите часове на новата година всички кукерски групи на Симитли ще покажат, че традицията е жива. Дефилето ще започне около 12.00 часа на площад „Септември”, каза още Тасева. \r\nВсички жители и гости на община Симитли са поканени да присъстват на дефилето, за да се насладят на уникалните кукерски костюми и веселия празник, който ще сътворят стотиците кукери.\r\nЛивия НИНОВА", "date": "2018.01.01", "title": "Благоевград: Кукери ще дефилират на площад „Септември” в Симитли"}
{"url": "http://www.focus-news.net/news/2018/01/01/2472426/denyat-1-yanuari-v-svetovnata-istoriya.html", "text": "2017 г. \r\nПортугалският политик и дипломат Антонио Гутерис става генерален секретар на ООН, замествайки южнокорейския Бан Ки-мун.2017 г. \r\nКим Чен Ун, лидер на Северна Корея, обявява, че страната е близо до разработването на междуконтинентална балистична ракета.2017 г. \r\nНорвежката църква официално престава да бъде държавната църква в Норвегия след почти 500 години.2016 г.\r\nСделката за свободна търговия между ЕС и Украйна официално влеза в сила. Събитието съвпада с налагането на хранително ембарго на Украйна от страна на Русия.2016 г.\r\nКитай официално слага край на десетилетната си политика за едно дете в семейство. Семейните двойки вече ще могат да имат две деца.2015 г.\r\nВлиза в сила Евразийският икономически съюз между Русия, Казахстан, Беларус и Армения, а Евразийската икономическа общност спира дейността си. (Novinite)2015 г.\r\nЛитва приема еврото за своя официална валута, ставайки 19-тият член на Еврозоната. (CNN)2014 г.\r\nНовият президент на Швеция е Диде Буркхалтер.2013 г.\r\nВеликобритания поема председателството на Г-8.2012 г.\r\nВ Аржентина стартира рали маратона „Рали Дакар 2012“.2012 г.\r\nПрезидентът на Швейцария Евелин Видмер-Шлумпф официално встъпва в длъжност. До този момент тя е вицепрезидент и министър на финансите и член на Гражданско-демократическата партия.2012 г.\r\nДания поема председателството на Европейския съюз.2012 г.\r\nПредседател на ОССЕ за 2012 г. става министърът на външните работи на Ирландия Имон Гилмор.2012 г.\r\nГенерален директор на Организацията по прехрана и земеделие става бразилецът Жозе Грациано да Силва.2012 г.\r\nНовата конституция на Унгария влиза в сила.2012 г.\r\nНа териториите на Русия, Беларус и Казахстан се създава Единно икономическо пространство.2012 г.\r\nЗастрелват губернатора на аржентинската провинция Рио Негро Карлос Сориа.2012 г.\r\nЗеметресение с магнитуд 7.0 удря бреговете на Япония югозападно от Хачиджо-джима на островите Идзу на дълбочина 370 км в 05.27 часа по Гринуич.2012 г.\r\nНепостоянни членове на Съвета за сигурност на ООН стават Азербайджан, Пакистан, Мароко, Гватемала и Того.2011 г.\r\nПрезидентът на Бразилия Дилма Русеф официално поема поста си.2011 г.\r\nВ 9 часа 56 минути и 58 секунди по Гринуич в Сантяго дел Естеро, Аржентина (26.794S,63.079W) на дълбочина 577 км. е регистрирано земетресение от 7-ма степен по скалата на Рихтер.2010 г.\r\nХерман Ван Ромпой встъпва в длъжност върховен представител на Съюза по въпросите на външните работи и политиката на сигурност и председател на Европейския съвет според Лисабонския договор. На 19 ноември 2009 г. на среща на високо равнище на Европейския съюз е избран за тази длъжност.2002 г.\r\nЕврото влиза в обръщение. Еврото е единна европейска валута, която заменя европейската валутна единица (екю). Въведен е европейски фиксиран валутен курс, всички банки и борси използват еврото като платежно средство. В общата валутна система се включват Австрия, Белгия, Германия, Ирландия, Испания, Италия, Люксембург, Нидерландия, Португалия, Финландия и Франция. Великобритания, Дания и Швеция не се присъединяват.1997 г.\r\nКофи Анан е назначен за генерален секретар на ООН. От 60-те години на ХХ в. заема различни длъжности в ООН. През 1990 г. води хуманитарната мисия на ООН в Ирак по време на иракско-кувейтската война. Анан е представител на генералния секретар на ООН в бивша Югославия. От 1995 г. е заместник на генералния секретар на ООН по миротворческите операции. През 2001 г. получава Нобелова награда за работа в областта на човешките права и разрешаването на някои световни конфликти и за борбата с международния тероризъм.1995 г.\r\nСъздадена е Европейската комисия – изпълнителен орган на Европейския съюз (ЕС). Комисията е създадена след включването на Австрия, Финландия и Швеция в ЕС. Състои се от президент, 2 вицепрезиденти и 20 членове, които изпълняват функциите си независимо от правителствата на своите държави. Предложените от националните правителства членове се одобряват от Европейския парламент, който има право да гласува вот на недоверие на Европейската комисия.1994 г.\r\nЕвропейската общност е преименувана на Европейски съюз, според договора от Маастрихт.1993 г.\r\nЧехословакия официално обявява разделянето си на две държави – Чехия и Словакия.\r\nОт 1990 г. до 1992 г. Чехословакия се нарича Чешка и Словашка федеративна република. Чехословакия е членка на ООН от 1945 г.1989 г.\r\nВ Канада е забранена рекламата на тютюневи изделия.1973 г.\r\nАнглия, Дания и Ирландия се присъединяват към Европейската икономическа общност.1971 г.\r\nЗапочва работа Международната инвестиционна банка в Москва, създадена по решение на Съвета за икономическа взаимопомощ (СИВ). В нея участват СССР, България, ГДР, Полша, Унгария, Румъния, Чехословакия и Монголия.1960 г.\r\nВъв Франция е деноминирана местната парична единица франк.1958 г.\r\nВлиза в сила договорът за създаването на Европейската икономическа общност (ЕИО) – т.нар. “Общ пазар”. Договорът е подписан в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика.1944 г.\r\nЗа първи път официално е изпълнен държавния химн на СССР.1943 г.\r\nАмериканското списание “Тайм” определя Сталин за личност на годината.1942 г.\r\n26 държави подписват Вашингтонската декларация на Обединените нации (ОН), с което на практика се присъединяват към антихитлеристката коалиция. Тя представлява коалиция на държави и нации, обединени против Германия, Италия и Япония и съюзниците им по време на Втората световна война. Участват СССР, САЩ, Великобритания, Франция, Китай, Полша, Чехословакия, Югославия, Белгия, Бразилия, Канада, Етиопия, Филипините и др. (51 държави). Някои от тях не воюват, а доставят суровини за военната промишленост (Мексико) или се включват в антихитлеристката коалиция непосредствено преди края на войната (Турция).1942 г.\r\nПрез военния период в САЩ е забранена търговията с нови автомобили.1933 г.\r\nЯпония прекратява пакта за ненападение със СССР.1927 г.\r\nВ Масачузетс за първи път в света е въведена задължителната автомобилна застраховка.1923 г.\r\nСъздаден е Департаментът за национална отбрана на Канада.1919 г.\r\nСъздадена е Белоруската съветска социалистическа република.1919 г.\r\nАнглийският кораб “Йолейр” потъва край бреговете на Шотландия, при което загиват 270 души.1918 г.\r\nВ Украйна е пусната в обръщение нова валутна единица – карбованец.1905 г.\r\nЗапочва строителството на Транссибирската железница.1892 г.\r\nНа остров Елис (близо до Ню Йорк) е открит имиграционен пункт, през който минават повечето пристигащи в САЩ имигранти до 1943 г.1858 г.\r\nВ Русия е пусната първата пощенска марка.1858 г.\r\nКанада преминава на десетична парична система.1808 г.\r\nФренския учен Луи Жозеф Гей-Люсак формулира един от законите, носещ неговото име.\r\nГей-Люсак е френски физик и химик. Открива закона за разширението на газовете (Гей-Люсакови закони), също и закона за съединението на газовете. Член е на Парижката Академия на Науките (1806 г.), професор е. Заедно с френския химик Л. Тенар получава циан (1815 г.). Основател е на обемния химически анализ. Усъвършенства производството на сярна киселина.1804 г.\r\nХаити провъзгласява независимостта си от Франция.1801 г.\r\nИрландия и Британия се обединяват в една държава.1788 г.\r\nИзлиза първият брой на вестник “Таймс” – най-старият английски всекидневник. Основан е в Лондон от компанията “Таймс нюспейпърс лимитид”.1743 г.\r\nФренският изследовател Франсоа Шевалие открива Скалистите планини.1651 г.\r\nКарл ІІ е коронован за крал на Англия.На тази дата са родени: 1925 г.\r\nВ Ярославл, Русия, е роден руският композитор Вениамин Ефимович Баснер (1925 - 1996). Най-голяма известност му носят военните песни и филмовата музика, сред които: \"С чего начинается Родина\" (от филма \"Щит и меч\"), \"На безымянной высоте\", \"От разлуки до разлуки\" (от филма \"Тишина), \"Березовый сок\" (от филма \"Мировой парень\"), \"Белой акации гроздья душистые\" (от филма \"Дни Турбиных\"), \"Песня о рыжем щенке\" (от филма \"Учитель пения), \"Это было недавно, это было давно\" (от филма \"Друзья и годы\"), \"На всю оставшуюся жизнь\" (от едноименния филм) и т.н.1919 г.\r\nРоден е американският писател Джеръм Дейвид Селинджър (1919 - 2010). Най-известното му произведение е \"Спасителят в ръжта\".1912 г.\r\nРоден е Харолд Ейдриън Ръсел - Ким Филби (1912 - 1988). Британски двоен агент.1895 г.\r\nРоден е Джон Едгар Хувър (1895 - 1972). Директор на ФБР от 1924 г. до смъртта си през 1972 г.1863 г.\r\nРоден е Барон Пиер дьо Кубертен (1863 - 1937). По негова идея е възобновено провеждането на Олимпийските игри.1797 г.\r\nРоден е Кристофър Якоб Бострьом – шведски философ идеалист, професор в Упсалския университет.1771 г.\r\nРоден е Жорж Кадудал – френски роялист, един от ръководителите на контрареволюционните въстания по време на Великата френска революция.1484 г.\r\nРоден е Улрих Цвингли – швейцарски реформатор, родоначалник на радикално бюргерско-буржоазно направление в швейцарското реформационно движение – цвинглианство.На тази дата умират: 2015 г.\r\nУмира Омар Карами -  ливански политик. Произхожда от политически влиятелни семейство. Считан е за застъпник и проводник на сирийското влияние в Ливан.Министър-председател на Ливан: от 24 декември 1990 до 13 май 1992 г. и от 21 октомври 2004 до 28 февруари 2005 г.2012 г.\r\nНа 89-годишна възраст почива бившият олимпийски състезател и консултант по фехтовка в сагата „Междузвездни войни“ и „От Русия с любов“ Боб Андерсън. Той участва в дуелите със светлинни мечове като Дарт Вейдър в „Империята отвръща на удара“ и „Завръщането на джедаите“, изпълнявайки бойните сцени в ролята на могъщия Сит.2009 г.\r\nУмира австрийският писател Йоханес Марио Зимел. Той създава редица известни романи, между които на български: „Не трябва винаги да е хайвер“ (1960).1894 г.\r\nУмира германският физик Хайнрих Рудолф Херц (1857 - 1894). Професор в Бонския университет (от 1889). Експериментално доказва наличието на теоретично обоснованите от Джеймс Максуел електромагнитни вълни. Откривател на фотоволтаичния ефект.1881 г.\r\nУмира Луи Огюст Бланки (1805 - 1881). Френски социалист, публицист и журналист, член на Парижката комуна.1817 г.\r\nУмира Мартин Хенрих Клапрот – немски химик и минералог. Роден е на 1 декември 1743 г. във Вернигерод. Професор е по химия в Берлинския университет. Открива циркония, титана и урана. Първи описва химическите свойства на телура, хрома и др. Заедно с Ф. Волф издава “Химически речник” (1807-1810 г.).За изготвянето на историческата справка на Агенция “Фокус” са използвани следните източници:", "date": "2018.01.01", "title": "Денят 1 януари в световната история"}
{"url": "http://www.focus-news.net/news/2018/01/01/2472427/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление – Габрово. \r\nУсловията за пътуване в областта са нормални. Настилките са сухи, в по-усойните места – мокри, заледени и обработени. Трафикът в първия ден на годината е спокоен. Поради реконструкция при кръстовище „Шиваров мост“ на територията на град Габрово движението в участъка се извършва с повишено внимание. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – (Кормянско – Малък Вършец) – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nЛуиза ТРАНЧЕВА", "date": "2018.01.01", "title": "Габрово: Ограничено е движението в участък от път Велико Търново – Стара Загора"}
{"url": "http://www.focus-news.net/news/2018/01/01/2472428/hurriyet-turizmat-v-turtsiya-shte-se-vazstanovi-napalno-prez-2018-godina-spored-ministar.html", "text": "Според турският министър на културата и туризма Нуман Куртулмуш, туристически сектор в страната ще се възстанови напълно през 2018 г. Куртулмуш е заявил това в интервю за местния всекидневник Hurriyet. Според него, след последните няколко години, които са се оказали трудни за туристическия сектор, през 2017 г. е било отчетено увеличение на броя посетители в Турция, като в рамките на 2018 г. секторът ще се възстанови напълно, убеден е министърът. \r\n„36 милиона души са посетили Турция през 2014 година и аз мисля, че отново ще достигнем това число“ през настоящите 12 месеца, отбеляза Куртулмуш. Министърът цитира и данни от водеща британска туристическа агенция, според които има увеличение на предварителните резервации за почивки в Турция с 66%. На въпроса защо секторът е отчел спад в последните няколко години, министърът посочи като причини несигурността заради опита за преврат от 2016 г., обтегнатите отношения с Русия и определено негативното отношения спрямо Анкара от страна на някои европейски държави. : Цанко Цолов", "date": "2018.01.01", "title": "Hurriyet: Туризмът в Турция ще се възстанови напълно през 2018 година, според министър"}
{"url": "http://www.focus-news.net/news/2018/01/01/2472429/blagoevgrad-na-2-yanuari-mitropolit-serafim-shte-oglavi-arhiereyska-sveta-liturgiya-v-katedralniya-hram-sv-sv-kiril-i-metodiy-v-gotse-delchev.html", "text": "На 2 януари 2018 г. (вторник),  Православната църква прославя  Св. преподобни Серафим Саровски Чудотворец. По този повод Негово високопреосвещенство Неврокопският митрополит Серафим ще оглави архиерейска св. литургия на своя имен ден  в катедрален храм „Св. св. Кирил и Методий”, гр. Гоце Делчев,предаде репортер на Агенция \"Фокус\". Начало на светата литургия е 9.00 часа.  \r\nНикола ПЕТКОВ", "date": "2018.01.01", "title": "Благоевград: На 2 януари митрополит Серафим ще оглави архиерейска света литургия  в катедралния храм \"Св. св. Кирил и Методий\" в  Гоце Делчев"}
{"url": "http://www.focus-news.net/news/2018/01/01/2472430/the-telegraph-rakovoditelyat-na-vodeshta-firma-za-ketaring-e-sred-zaginalite-britantsi-v-katastrofata-kray-sidni.html", "text": "Ричард Казънс, ръководителят на популярната компания за кетъринг „Компас“ е един от петимата британци, загинали в неделната катастрофа край Сидни, пише авторитетното издание Telegraph. Двамата му синове, годеница и дъщеря са останалите загубили живота си, след като туристически самолет се разби край австралийския град часове преди началото на новогодишните празненства. \r\nШестият загинал е пилотът на машината, който според австралийската полиция е 44-годишен опитен авиатор. Според местните власти, все още не са ясни причините за катастрофата, като тяхното установяване ще отнеме поне няколко дни, тъй като останките от машината лежат на дъното на река Хоуксбъри, в която бяха намерени и шестте тела на загиналите. \r\nКазънс бе поставен на 11-то място сред най-добрите фирмени ръководители, според класацията на „Харвърд бизнес ревю“. Агенция \"Фокус\" припомня: На 31 декември туристически самолет се разбри близо до река Хоуксбъри, намираща се на север от град Сидни, няколко часа преди началото на новогодишните празненства. Машината е принадлежала на изключително популярна местна компания за разходки. Телата на петимата пътници и пилота на самолета бяха извадени от реката малко след инцидента. : Цанко Цолов", "date": "2018.01.01", "title": "The Telegraph: Ръководителят на водеща фирма за кетъринг е сред загиналите британци в катастрофата край Сидни"}
{"url": "http://www.focus-news.net/news/2018/01/01/2472431/plovdiv-dvama-plovdivchani-sa-s-razkasani-ratse-ot-gazov-pistolet-i-piratka-v-novogodishnata-nosht.html", "text": "Двама пловдивчани са с разкъсани ръце от газов пистолет и пиратка в новогодишната нощ. Това съобщи за Радио „Фокус”- Пловдив дежурен лекар от Районната координационна централа на Центъра за спешна медицинска помощ в Пловдив. И двамата пострадали са възрастни мъже. По думите на дежурния лекар 90 % от прегледаните през нощта пациенти са били пияни. Има и три смъртни случая на възрастни хора, които са били болни.\r\n„Над 50 са случаите на прегледаните пациенти в център Пловдив през новогодишната нощ“, каза още дежурният лекар. Положителното в сравнение с предишни новогодишни нощи е това, че няма тежки травми и пострадали от катастрофи.\r\nЦветана ТОНЧЕВА", "date": "2018.01.01", "title": "Пловдив: Двама пловдивчани са с разкъсани ръце от газов пистолет и пиратка в новогодишната нощ"}
{"url": "http://www.focus-news.net/news/2018/01/01/2472432/haskovo-parkiraneto-v-sinya-zona-shte-bade-bezplatno.html", "text": "Паркирането в „Синя зона” в Хасково ще е безплатно, съобщиха от пресцентъра на Общината. Такса „Синя зона“ няма да се дължи през днешния ден.", "date": "2018.01.01", "title": "Хасково: Паркирането в „Синя зона” ще бъде безплатно"}
{"url": "http://www.focus-news.net/news/2018/01/01/2472433/pazardzhik-ploshtad-konstantin-velichkov-v-grada-e-pochisten-sled-novogodishnata-nosht.html", "text": "В ранните сутрешни часове на площад „Константин Величков”, където до сутринта жители и гости на града са празнували Нова Година, фирми по чистотата вече бяха почистили отпадъците от пиратки, фойерверки, напитки, опаковки и храни, предаде репортер на Радио „Фокус” – Пазарджик. Централната градска част, пешеходната зона, както и главните булеварди на града са чисти. Няма засилен трафик и движението се извършва без проблеми.\r\nНяма струпвания на отпадъци и около местата за изхвърлянето им в централната градска част на  Пазарджик.\r\nСветлана ЕЛЕНКИНА", "date": "2018.01.01", "title": "Пазарджик: Площад „Константин Величков“ в града е почистен след Новогодишната нощ"}
{"url": "http://www.focus-news.net/news/2018/01/01/2472434/kakvo-vliza-v-sila-ot-1-yanuari-2018-godinai.html", "text": "Новата година носи промени в редици сфери на обществения живот. Ето какво влиза в сила от днес:България ще председателства Съвета на ЕС\r\nОт началото на 2018 година България ще бъде председател на Съвета на ЕС. Председателството се изпълнява от предварително определена група от 3 държави-членки – т.нар. „Трио“- за период от 18 месеца. България е част от „Триото“ Естония – България – Австрия. Съветът на ЕС обсъжда и приема съвместно с ЕП законодателните актове на ЕС на базата на предложения, изготвени от ЕК. Заседава в различни конфигурации, наричани „състави“, в зависимост от обсъжданите въпроси. \r\nДевизът на Българското председателство е: „Съединението прави силата“. В логото на страната ни са вплетени символите на кирилицата, българските шевица и трикольор. 4 са основните български приоритети за Председателството- Бъдеще на Европа и младите хора; Западни Балкани; Сигурност и стабилност; Цифрова икономика.\r\nПо време на Председателството ще се проведат 299 събития, основно в София, но и във Варна, Бургас, Пловдив, Велико Търново, Габрово, Русе и др. През май България ще бъде домакин на среща на върха между ЕС и страните от Западните Балкани. Ще се проведат 12 неформални заседания на Съвета на ЕС, над 20 срещи на високо ниво, както и пет срещи от парламентарното измерение. Над 170 ще бъдат срещите и заседанията на експертно ниво, а 85 другите събития. Председателството ще бъде открито с официална церемония в Народния театър „Иван Вазов“ на 11 януари. Бюджет 2018\r\nВ сила влиза Бюджетът за 2018 година. Предвижда се икономически ръст от 3,9%. Повишаване на крайното потребление до 4,7%, както и ръст на инвестициите до 4,3%. Очаква се нивото на безработица да се понижи до 6,2%.  Бюджетът не предвижда значителни промени на данъците. 180,5 млн. лв. ще бъдат средствата за опазване на границата, а 35, 2 млн. лева- за зимно поддържане и снегопочистване на общински пътища. През тази година общините ще разполагат със 2,780 млрд. лева. Минимална работна заплата - 510 лева\r\nМинималната работна заплата се увеличава от 460 на 510 лева. Предвижда се от 1 януари 2019 година минималната заплата да бъде 560 лева, а от началото на 2020 година- 610 лева. Увеличението ще струва 82.1 млн. лева през 2018 г., 95.7 млн. лева през 2019 г. и 104 млн. лева през 2020 г. Mинималната работна часова заплата ще бъде 3,07 лв.\r\nДиференцираният минимален осигурителен доход за самоосигуряващите се ще се увеличи за 2018 г. на 510 лв., 550 лв., 600 лв. и 650 лв., съобразно дохода. 2600 лева ще бъде максималният размер на осигурителния доход. От 65 на 75 лева ще бъде повишен и гарантираният минимален доход.\r\nПроменят се изискванията на право за обезщетение за безработица - да има внесени или дължими вноски за фонд \"Безработица\" най-малко 12 месеца от последните 18. Дневният минимален размер на обезщетението за безработица се увеличава от 7,20 лв. на 9 лева. Дневният максимален размер на обезщетението за безработица ще бъде 74,29 лева. Минимална пенсия - 200 лева\r\nОт началото на годината минималните пенсии стават 200 лева. От 1 юли ще бъдат увеличени до 207, 60 лв. Пенсиите ще се преизчисляват с 1, 169% за всяка година осигурителен стаж. Разходите за пенсии в бюджета за 2018 година са 8, 351 млрд. лв.  Размерът на осигурителната вноска за Фонд „Пенсии” се увеличава с един процентен пункт – 19,8 на сто за родените преди 1 януари 1960 г., при съотношение – 11,02 за сметка на работодателя и 8,78 за сметка на работника, и 14,8 на сто за лицата, родени след 31 декември 1959 г., съответно при съотношение 8,22/6,58. Процентът за всяка година осигурителен стаж в пенсионната формула ще се увеличи от 1.126 на 1.169, в резултат на което всички пенсии ще бъдат увеличени с 3.8 на сто от 1 юли. Пенсиите за трудова дейност, отпуснати до 31 декември на предходната година ще се преизчисляват с новия процент за всяка година осигурителен стаж – 1,169. \r\nПрез 2018 жените се пенсионират на възраст 61 г. и 2 месеца при 35 години и 6 месеца осигурителен стаж, а мъжете на 64 години и 1 месец и стаж 38 години и 6 месеца.380 лева за отглеждане на малко дете през втората година на майчинството\r\nПаричното обезщетение за отглеждане на малко дете беше увеличено от 340 на 380 лв. през втората година на майчинството. Запазва се периодът на изплащане на паричното обезщетение за бременност и раждане от 410 дни. И през тази година ще продължи да действа въведената през 2017 г. възможност за майките (осиновителките) с право на отпуск, който не използват да се върнат на работа и да получат обезщетение от ДОО в размер 50 на сто от полагащото им се обезщетение при бременност и раждане. Увеличение на заплатите на учителите, военните и полицаите\r\nУчителските заплати ще бъдат увеличени с 15% от есента. Заделените средства от бюджета са 330 млн. лева. Минималната стартова заплата ще се увеличи от 660 на 759 лева. Старши учителите и възпитателите ще получават 790 лева. А главните учители и възпитатели- 836 лева. Сектор „Образование“ ще получи и още 180 млн. лева за разходи, програми и стипендии.\r\n100 млн. лева допълнително ще бъдат отделени за увеличение на заплатите на военнослужещите. Възнагражденията им ще бъдат увеличени с 10-11%. Войниците и сержантите ще получат около 70 лева повече, а офицерите- около 90 лева.\r\n55 млн. лева са предвидени за увеличение на заплатите на пожарникарите и полицаите през 2018 година. Увеличението на заплатите в сектора ще бъде диференцирано и ще се отнася най-вече за служителите с полицейски правомощия. Заплатите на служителите ще бъдат увеличени с 1-15%. Държавата финансира четвърти ин витро опит \r\nОт началото на 2018 г. двойките с репродуктивни проблеми ще разполагат с допълнителен ин витро опит, разходите за който се поемат от държавата. Така броят на безплатните процедури се увеличава от 3 на 4. За целта бюджетът на Фонд инвитро от 2018 г. ще бъде увеличен с 9 млн. лева. От тази година Центърът за асистирана репродукция (ЦАР) ще финансира допълнително 4 трансфера на размразени ембриони – дейност, която до момента не бе заплащана от държавата. По този начин ще се удвои броят на опитите и ще се увеличи шансът за забременяване на жените. Жени с онкологични заболявания, на възраст до 35 години, вече ще могат да съхраняват свой генетичен материал, което ще им позволи на следващ етап да станат родители. Двойки, при които единият партньор има генетично заболяване или хромозомна мутация вече ще получават шанс да имат здраво дете чрез инвитро процедури. От 12 на 2-3 месеца са намалени сроковете за получаване на заповедите за одобрение на кандидатстващите двойки.От 2 до 4 пъти по-ниски такси за регистрация на юридически лица с нестопанска цел\r\nРазмерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Ще могат да се подават заявления на хартиен носител във всички служби на Агенцията по вписванията, независимо къде е седалището. Таксата ще бъде с 50% по-ниска, ако заявлението се подаде по електронен път.Нови бандероли на тютюневите изделия и бутилираните алкохолни напитки\r\nТютюневите изделия и бутилираните алкохолни напитки ще се продават с нов бандерол. Единичните цени на бандеролите се запазват- за тютюневи изделия 0,013 лв., а за алкохолни напитки 0,032 лева. Нововъведение при бандеролите за тютюневи изделия е поставянето на QR код, съдържащ линк до уеб-страницата на Министерството на финансите. Кодът ще може да се прочете чрез смартфон или таблет с всяко безплатно приложение за четене на QR код. Акцизните стоки, облепени с действащите към момента бандероли, ще могат да се реализират в търговската мрежа до изчерпването им, но не по-късно от 31 декември 2018 година. \r\nИнспекторите на НАП вече ще могат да затварят обекти с открити нарушения, дори когато те междувременно са сменили стопанина си.\r\nОт днес специфичният компонент от акциза на цигарите ще бъде увеличен на 109 лева на хиляда къса, а пропорционалният - 25 % от продажната цена. Промяната ще доведе до по-сериозно поскъпване на евтините марки и по-малко - на скъпите. Поскъпването ще стане постепенно, след изчерпването на тютюневите изделия със стар акциз от търговската мрежа.Тримесечни винетки\r\nВъвеждат се тримесечни винетки на цена от 54 лева. За трета поредна година цените на останалите винетни стикери за леки автомобили се запазват – годишната винетка за леки автомобили ще струва 97 лв., месечната – 30 лв., седмичната – 15 лв. Валидността на едногодишните винетки вече ще започва да тече от датата на купуването им. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. С цел по-висока защита и блокиране на възможността за фалшификация е променено графичното оформление на винетките. Всички стикери имат двойна номерация – пореден и случаен номер, като комбинацията от двата номера също е вид защита. 2,75% увеличение на цената на природния газ\r\nПрез първото тримесечие на годината цената на природния газ ще бъде с 2,75% по-висока в сравнение с 2017 година. Утвърдената от КЕВР цена на природния газ, на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 352,65 лв. на 1000 куб. м. или 33,39 лв./MWh (без акциз и ДДС). Увеличението на цената на природния газ няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите потребители на регулирания пазар. По-скъпа вода в половината страна\r\nС между 2 и 20% ще поскъпне водата в 14 области на страната. Според планираните увеличения в София цената скача с 9.5% до 2.36 лв. за куб. м, в Смолян с 4.5% до 2.35 лв., в Пловдив с 2.9% до 2.20 лв., във Варна с 2.7% до 3 лв., в Силистра с 6.5% до 3.29 лв., в Кърджали с 2.8% до 2.43 лв., в Русе с 6.2% до 2.78 лв., в Перник с 5.8% до 2.29 лв., в Монтана с 6,4% до 2.89 лв., в Шумен с 3% до 3.32 лв., в Сливен с 2.05% да 2.50 лв., в Бургас с 8.7% до 2.77 лв., във Враца с 13% до 3.09 лв. В Ямбол цената ще скочи с най-много – с 20% до 2.78 лв. В последните дни на 2017 г. Върховната административна прокуратура (ВАП) се самосезира относно решението на КЕВР за цената на водата.Кога ще почиваме през 2018 година\r\n22 са официалните почивни дни през годината. Първият работен ден за 2018 година е 2 януари. Денят след Нова година ще бъде почивен. Годината ще има 249 работни дни, с ден повече в сравнение с 2017 година. За националния празник 3 март ще почиваме от 3 до 5 март. От 6 до 9 април, или от Разпети петък до втория ден на Възкресение, ще почиваме за Великден. 3 дни ще празнуваме Гергьовден- от 5 до 7 май. Няма да работим на Деня на труда 1 май, Деня на българската просвета и култура 24 май и на 6 септември- Денят на Съединението. Ще празнуваме Коледа 5 дни- от 22 до 26 декември. \r\nБиляна ИВАНОВА", "date": "2018.01.01", "title": "Какво влиза в сила от 1 януари 2018 година?"}
{"url": "http://www.focus-news.net/news/2018/01/01/2472435/tass-po-vreme-na-balgarskoto-evropedsedatelstvo-v-sofiya-shte-badat-provedeni-okolo-300-ofitsialni-sabitiya.html", "text": "От първи януари България поема председателството на Съвета на Европейския съюз, като според българския министър, отговарящ за европедседателството Лиляна Павлова, в рамките на мандата в София ще бъдат проведени около 300 официални срещи, съобщава ТАСС. Това включва 30 срещи с участието на европейските лидери,  разясни Павлова и добави, че страната ще бъде посетена от около 25 хил. гости. \r\n„В рамките на нашето председателство ще бъдат проведени 300 срещи в България и 1,500 срещи на високопоставени експерти в Страсбург и Брюксел“, разкри Павлова. По нейните думите, България ще се опита да играе ролята на координатор. С посредничеството на София ще продължат преговорите за Брекзит, развитието на въпроса за мигрантската политика, развитието на региона на Западните Балканите и неговата евроинтеграция. България също така има намерение да повдигне въпроса за вдигане на санкциите срещу Русия, отбелязва още агенцията. По думите на Павлова, „премиерът Бойко Борисов и българското правителство третира проблема за санкциите като един от главните в дневния ред“, който според министъра ще бъде „разгледан в различни формати с цел да се намери най-доброто решение“. : Цанко Цолов", "date": "2018.01.01", "title": "ТАСС: По време на българското европедседателство в София ще бъдат проведени около 300 официални събития"}
{"url": "http://www.focus-news.net/news/2018/01/01/2472436/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Вятърът по високите части на планините не е силен. Снежната покривка е малка и няма лавинна опасност. Температурите са по-високи от обичайните, около минус 2-3 градуса във високите части на планините. В по-ниските части температурите са положителни. Лифтовите съоръжения работят. Планинските спасители съветват туристите да планират престоя си в планината във светлата част на деня. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.01", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/01/2472437/krasimira-anastasova-kmet-na-dolni-chiflik-uspeshno-priklyuchi-izpalnenieto-na-proekt-po-pochistvane-i-prodalbochavane-na-dereto-v-s-venelin.html", "text": "През 2017 година успешно приключи изпълнението на проект по почистване и продълбочаване на дере №3 в с. Венелин, финансиран със средства от фонд „Солидарност”, във връзка с обявеното бедствено положение от февруари 2015 година. Това каза в интервю за Радио „Фокус” – Варна кметът на Община Долни чифлик Красимира Анастасова. Във връзка с дейността на Общината през 2017 година кметът отбеляза, че през годината е започнало изпълнението на проект за разширяване дейността на действащия Център за социална рехабилитация и интеграция в с. Рудник и превръщането му в Дневен център за подкрепа на деца с увреждания и техните семейства, с оглед предоставянето на почасови услуги и дневна грижа за потребителите му. За него е осигурено безвъзмездно финансиране от Оперативна програма „Региони в растеж” 2014-2020 година. \r\n„Подготвени са проекти за кандидатстване по Проект „Красива България”, за извършване на ремонтни дейности на сградите на бивша поликлиника в гр. Долни чифлик, Наблюдавано жилище за лица с психични разстройства в с. Солник и читалище в с. Булаир. Подготвени са проекти за кандидатстване по Програма за развитие на селските райони 2014 – 2020 г. през предстоящата 2018 година за благоустрояване на площад „Тича” в гр. Долни чифлик, основни ремонти на Детска градина „Пламъче” в с. Пчелник и Основно училище „Христо Смирненски”, с. Гроздьово”, заяви кметът Красимира Анастасова.\r\nМарияна ВАЛЕНТИНОВА", "date": "2018.01.01", "title": "Красимира Анастасова, кмет на Долни чифлик: Успешно приключи изпълнението на проект по почистване и продълбочаване на дерето в с. Венелин"}
{"url": "http://www.focus-news.net/news/2018/01/01/2472438/premierat-boyko-borisov-neka-2018-godina-ni-donese-zdrave-mir-i-prosperitet.html", "text": "Честита Нова 2018-та година! Нека ни донесе здраве, мир и просперитет! Това написа премиерът Бойко Борисов в профила си във \"Фейсбук\". \"Изпратихме една година, изпълнена със значими за страната ни събития – получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността. Нека девизът „Обединението прави силата“ ни води не само в председателството, но и в развитието ни като народ\", пише още министър-председателят.", "date": "2018.01.01", "title": "Премиерът Бойко Борисов: Нека 2018 година ни донесе здраве, мир и просперитет"}
{"url": "http://www.focus-news.net/news/2018/01/01/2472439/daniela-gancheva-rim-razgrad-survaki-se-praznuva-dva-dni.html", "text": "Сурваки се празнува два дни, като и в двата дни се спазват обичаите и традициите за плодородие както при хората, така и при житните култури и добитъка. Това каза за Радио „Фокус” – Шумен Даниела Ганчева, гл. уредник и етнограф в Регионален исторически музей – Разград. Срещу Сурваки е третата кадена вечер. Обредната храна включва пача от главата на прасето, варена кокошка, баницата със сирене, която в Кривня и Цар Калоян наричат точено. В нея се слагат чистата сребърна пара и малки клончета от дрян, като пъпките са толкова, колкото и пожеланията за семейството. Задължително за вечерята семейството се събира около трапезата. „И на трите кадени вечери има поверие, че като се нареди веднъж софрата, от нея никой не бива да става, за да се запази имането вкъщи, плодородието и да бъдат всички заедно“, каза Даниела Ганчева. Тя посочи, че особено внимание капанците обръщат на това кой ще кихне пръв на празничната трапеза, на него трябва му подарят нещо от първия приплод. Обикновено в по- голямата част от селата се обещава първото новородено агне. \r\nНа Сурва съществуват и редица обредни действия, свързани с гадаене. „Например, по пепелта, която се съхранява от Игнажден, се гадае за това какво ще бъде плодородието по житните култури. В село Дряновец с тази пепел лекуват децата, в село Осенец я изсипват в чувалите със семето заедно със остатъка от свеща от каденето и това семе се изнася при първото обредно засяване. Малките питки, които са правени на трите кадени вечери, в някои села се вдигат на тавана, за да предпазват семейството от болести”, каза Даниела Ганчева. Тя отбеляза, че със Сурваки е свързано и вярването, че в нощта срещу празника играят заровени пари. „Всички тези традиции постепенно отмират докъм 30-40 години на 20 век, като най-силни и издръжливи остават сурвакането, обредната пита и обредната баница”, каза още Даниела Ганчева.\r\nИвелина ИВАНОВА", "date": "2018.01.01", "title": "Даниела Ганчева, РИМ – Разград: Сурваки се празнува два дни"}
{"url": "http://www.focus-news.net/news/2018/01/01/2472440/pazardzhik-vav-vsichki-pravoslavni-hramove-v-grada-se-otsluzhva-tarzhestvena-sv-liturgiya-po-sluchay-vasilyovden.html", "text": "Във всички православни храмове в град Пазарджик се отслужва тържествена Св. Литургия по случай честването на паметта на Св. Василий Велики, предаде репортер на Радио „Фокус” – Пазарджик. Св. Василий е Архиепископ на Кесария, вселенски отец и учител на Църквата, основоположник на кападокийското богословие. Роден около 330 г. в Кесария Кападокийска (Мала Азия) в знатно и благочестиво семейство, което се отличавало с непоколебима вяра и християнски добродетели. \r\nСв. Василий завършил с отличие кесарийското училище. Тук той се запознал с бъдещия бележит църковен отец св. Григорий Богослов. Образованието му продължило в Константинопол, а по-късно и в Атина – център на културата и просвещението. Младият Василий получил богати познания по философия, литература, риторика, математика, астрономия, медицина, изучавал задълбочено и богословските науки. Св. Василий починал на 1 януари 379 г., едва навършил 49 години. Паметта му се чества от Църквата на 1 януари.\r\nСветлана ЕЛЕНКИНА", "date": "2018.01.01", "title": "Пазарджик: Във всички православни храмове в града се отслужва тържествена Св. Литургия по случай Васильовден"}
{"url": "http://www.focus-news.net/news/2018/01/01/2472441/yordanka-fandakova-kmet-na-sofiya-blagoslovena-i-uspeshna-nova-godina.html", "text": "Благословена и успешна Нова година! Нека доброто, което правите, се връща при вас като добро и радост. Бъдете здрави! Това написа столичният кмет Йорданка Фандъкова в профила си във \"Фейсбук\" по повод настъпването на новата година.", "date": "2018.01.01", "title": "Йорданка Фандъкова, кмет на София: Благословена и успешна Нова година"}
{"url": "http://www.focus-news.net/news/2018/01/01/2472442/sport-misha-zverev-prodalzhava-kam-osminafinalite-v-brizbeyn.html", "text": "Миша Зверев продължава към осминафиналите на турнира в Бризбейн, след като се наложи с 6:4, 7:5 над представителя на домакините Джон-Патрик Смит. Противник на немския тенисист ще бъде победителят от двубоя между квалификанта Майкъл Мо и аржентинския състезател Федерико Делбонис.", "date": "2018.01.01", "title": "Спорт: Миша Зверев продължава към осминафиналите в Бризбейн"}
{"url": "http://www.focus-news.net/news/2018/01/01/2472443/inzh-daniel-panov-kmet-na-veliko-tarnovo-neka-2018-godina-bade-mirna-zdrava-i-uspeshna-za-grada-i-za-tsyala-balgariya.html", "text": "Нека 2018 година бъде мирна, здрава и успешна за Велико Търново и за цяла България. Това пожела в новогодишното си слово кметът на Велико Търново инж. Даниел Панов по време на честванията пред сградата на Общината, предаде репортер на Радио „Фокус“ – Велико Търново. Кметът посрещна Новата година заедно със своето семейство и стотици великотърновци в центъра на града. В последните минути на 2017 година той им благодари за присъствието и подчерта, че то още веднъж доказва, че жителите на града са единни във всяко едно начинание. „През последната година Велико Търново имаше много успехи, но всички тези успехи без вас, скъпи съграждани, нямаше как да се осъществят. Те се случиха, защото бяхме заедно и единни във всяко едно изпитание и във всяко едно предизвикателство. Още през 1911 година велики българи, великотърновци, решават на зданието на читалище „Надежда“ да бъде написано „Съединението прави силата“. Още тогава те са знаели, че когато българите са обединени заедно, постигат успехи“, каза още инж. Панов. \r\nТой подчерта, че през настоящата вече година във Велико Търново предстои осъществяването на множество проекти, чиято основна цел е подобряването условията за живот. Председателството на България на Съвета на Европейския съюз, което стартира официално днес, ще бъде добър повод за Велико Търново да възвърне престижа и славата си от миналите векове. „Искам да ви пожелая първо да бъде благословени, вие и вашите семейства, да бъдете дарени с много здраве и да бъдете с вашите близки и обичани хора не само в празничните дни, а през цялата година. Нека 2018 година бъде мирна, здрава и успешна за вас, за Велико Търново и за България“, поздрави съгражданите си кметът инж. Даниел Панов.\r\nЛуиза ТРАНЧЕВА", "date": "2018.01.01", "title": "Инж. Даниел Панов, кмет на Велико Търново: Нека 2018 година бъде мирна, здрава и успешна за града и за цяла България"}
{"url": "http://www.focus-news.net/news/2018/01/01/2472444/ministar-ekaterina-zaharieva-neka-prez-2018-godina-da-badem-obedineni-okolo-ideite-koito-ni-vodyat-kam-mechtanoto-badeshte.html", "text": "Честита 2018-та година! Нека бъдем обединени около идеите, които ни водят към бъдещето такова, каквото всички мечтаем. Това написа министърът на външните работи Екатерина Захариева във „Фейсбук“. „Да си пожелаем здраве, сили и смирение - за да променяме, за да помагаме и да се учим на повече благодарност и добротворство“, пише още министърът.", "date": "2018.01.01", "title": "Министър Екатерина Захариева: Нека през 2018 година да бъдем обединени около идеите, които ни водят към мечтаното бъдеще"}
{"url": "http://www.focus-news.net/news/2018/01/01/2472445/blagoevgrad-magla-namalyava-vidimostta-po-patishtata-v-grada-trafikat-e-spokoen.html", "text": "Мъгла намалява видимостта по пътищата в града, трафикът е спокоен, предаде репортер на Радио „Фокус“ – Пирин. Пътните настилки са сухи и нормално проходими. В сутрешните часове на първият ден от 2018 година движението по основните пътни артерии в Благоевград се осъществява без проблеми. Очаква се в следобедите часове трафикът да се засили на вход-изход от града, като е възможно да се образуват и колони от автомобили. \r\nПрез нощта няма регистрирани тежки пътни инциденти. Градският транспорт се движи без закъснения по празнично разписание.\r\nЛивия НИНОВА", "date": "2018.01.01", "title": "Благоевград: Мъгла намалява видимостта по пътищата в града, трафикът е спокоен"}
{"url": "http://www.focus-news.net/news/2018/01/01/2472446/reuters-kim-chen-un-razkri-gotovnostta-si-za-dialog-s-yuzhna-koreya.html", "text": "Лидерът на Северна Корея Ким Чен-ун разкри в понеделник, че е „отворен за диалог“ с правителството в Сеул, съобщава Reuters.\r\nСпоред  думите на севернокорейския лидер, „когато става въпрос за отношенията между Северна и Южна Корея, трябва да намалим военното напрежение на полуострова с цел създаване на мирна среда“. Ким Чен-ун отбеляза още, че „и двете страни трябва да предприемат стъпки в тази насока“.\r\nСевернокорейският лидер обаче предупреди, че „ядреният бутон е винаги на бюрото ми“ и призова народа си за масово производство на ядрени глави и ракети.\r\nВ навечерието на новогодишните празненства, когато бе попитан как ще коментира думите на Ким Чен-ун, американският президент Доналд Тръмп заяви само „ще видим, ще видим“. : Цанко Цолов", "date": "2018.01.01", "title": "Reuters: Ким Чен-ун разкри готовността си за диалог с Южна Корея"}
{"url": "http://www.focus-news.net/news/2018/01/01/2472447/plovdiv-vazmozhni-sa-zaledyavaniya-po-visokite-planinski-rayoni-v-oblastta.html", "text": "Нормално проходими са пътищата в областта, няма сигнали за пътни произшествия, съобщиха за Радио „Фокус“ – Пловдив от Областното пътно управление. Пътните настилки на територията на областта са сухи, по високите планински райони са възможни заледявания. Опасност от свлачища има по пътищата Бачково – Нареченски бани, Смолян – Кричим – Стамболийски, Кричим – Девин, също в района на проходите Козница и Стражата. Водачите трябва да шофират с повишено внимание там.\r\nОстават валидни ограниченията за движение на МПС над 12 тона през прохода Троян – Кърнаре и по пътя Югово – Лъки – Здравец. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nВ град Пловдив трафикът е слаб в този час.\r\nЦветана ТОНЧЕВА", "date": "2018.01.01", "title": "Пловдив: Възможни са заледявания по високите планински райони в областта"}
{"url": "http://www.focus-news.net/news/2018/01/01/2472448/blagoevgrad-patnite-nastilki-v-oblastta-sa-preobladavashto-suhi-po-usoynite-i-planinski-rayoni-chastichno-zaledeni-zasnezheni-i-obraboteni.html", "text": "Без инциденти е преминала нощта по пътищата в област Благоевград. Това съобщиха за Радио „Фокус” – Пирин от Областно пътно управление – Благоевград. Новогодишната нощ е преминала спокойно по отношение на трафика в региона. Пътните настилки в Благоевградска област са преобладаващо сухи, като по усойните и планински райони – частично заледени, заснежени и обработени. Прохода Предел е отворен за движение. \r\nКъм този час трафикът по автомагистрала Струма и главен път Е-79 е спокоен, но се очаква в следобедните часове да се засили много, тъй като е последният почивен ден от серията такива по повод Новогодишните празници. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2018.01.01", "title": "Благоевград: Пътните настилки в областта са преобладаващо сухи, по усойните и планински райони – частично заледени, заснежени и обработени"}
{"url": "http://www.focus-news.net/news/2018/01/01/2472449/prof-asen-baltov-umbalsm-pirogov-trima-dushi-sa-s-amputatsiya-na-prasti-sled-izpolzvane-na-piratki.html", "text": "Трима души са с ампутация на пръсти след използване на пиратки. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг в болницата, предаде репортер на Агенция „Фокус“. По думите му през дежурството в новогодишната нощ най-натоварен е бил травматологичният кабинет. \r\n„Доста случаи с пиратки. Трима пациенти са с ампутации на пръсти вследствие използване на пиратки“, добави проф. Балтов. Той поясни, че има и случаи на счупвания в областта на пръстите. Проф. Асен Балтов допълни, че сред пострадалите от използване на пиротехнически средства няма деца. \r\n„Честита Нова година на всички. Желая ви преди всичко здраве. По-малко да ни посещавате“, каза директорът на УМБАЛСМ „Пирогов“. \r\nДеница КИТАНОВА", "date": "2018.01.01", "title": "Проф. Асен Балтов, УМБАЛСМ „Пирогов“:  Трима души са с ампутация на пръсти след използване на пиратки"}
{"url": "http://www.focus-news.net/news/2018/01/01/2472450/aleksandar-vuchich-2018-ta-godina-shte-bade-ot-izklyuchitelno-znachenie-za-sarbiya.html", "text": "Сръбският президент Александър Вучич заяви по време новогодишното си обръщение, че 2018-та година ще бъде от изключително значение за Сърбия , пише в понеделнишкото си издание Srbija Danas. \r\nСпоред него през следващите 12 месеца Белград трябва да засили своята европейска интеграция, но същевременно с това да развие сътрудничеството си Русия и Китай. \r\nДържавният глава отбеляза, че Сърбия е успяла да намали държавния си дълг, води се успешна борба с безработицата и изграждане на качествена инфраструктура. Вучич изрази увереността си, че Сърбия може да постигне още по-висок стандарт на живот чрез взаимно сътрудничестo, силна воля и усърдие. : Цанко Цолов", "date": "2018.01.01", "title": "Александър Вучич: 2018-та година ще бъде от изключително значение за Сърбия"}
{"url": "http://www.focus-news.net/news/2018/01/01/2472451/yordan-yordanov-kmet-na-dobrich-pozhelavam-prez-2018-godina-da-badem-zdravi-i-po-dobri.html", "text": "Кметът на Добрич Йордан Йорданов пожела за Новата годината здраве и хората да бъдат по-добри, предаде кореспондент на Радио „Фокус” – Варна. „Пожелавам новата 2018 година да бъде малко по-предвидима от 2017, месец по месец да изпълняваме плановете, които сме си поставили, да постигаме целите. Нека с всяка следващата година ставаме по-добри, това е с натрупване. Да си помагаме, това е важно. Независимо, че не се познаваме всички, нека да си помагаме. И това да се случва не само в нашия град, но и в България. Виждам и на Запад как хората с отворени сърца са готови да помогнат на всеки, който има нужда“, каза Йордан Йорданов. Той добави благопожеланието хората да отворят сърцата си, да бъдат по-положителни и да не позволяват негативните емоции да вземат превес. \r\nЖулиета НИКОЛОВА", "date": "2018.01.01", "title": "Йордан Йорданов, кмет на Добрич: Пожелавам през 2018 година да бъдем здрави и по-добри"}
{"url": "http://www.focus-news.net/news/2018/01/01/2472452/d-r-atanas-kambitov-kmet-na-blagoevgrad-s-opit-madrost-i-nachertani-novi-tseli-navlizame-v-novata-2018-godina.html", "text": "С опит, мъдрост и начертани нови цели навлизаме в Новата 2018 година. Това се посочва в поздравителния адрес на кмета на Благоевград д-р Атанас Камбитов по повод Новата година, съобщиха от пресцентъра на Общината. По думите му 2017 е била година, която е обединила успешно приключени проекти, реализирани цели и е представила видими резултати. „Записваме в историята на Благоевград една изпълнена с предизвикателства година, но с чувство на гордост, че с общи усилия сме се справили с препятствията. С опит, мъдрост и начертани нови цели навлизаме в Новата 2018 година с увереността, че ще бъде още по- успешна, цялостна, богата, силна. Предстои да покажем пред света колко отговорни и целеустремени към европейско бъдеще са българите с предстоящото председателство на Европейския съюз“, допълва в своето поздравление кметът Камбитов. „Нека с общи усилия, обединение, вяра продължим да работим  за бъдещето на нашите деца тук, в Благоевград, в България! Да си поставим още по- смели цели в личен и професионален план и да реализираме всяка една от тях! Успешна, щастлива и благодатна Нова 2018 година“, пожелава д-р Атанас Камбитов.", "date": "2018.01.01", "title": "Д-р Атанас Камбитов, кмет на Благоевград: С опит, мъдрост и начертани нови цели навлизаме в Новата 2018 година"}
{"url": "http://www.focus-news.net/news/2018/01/01/2472453/prof-asen-baltov-umbalsm-pirogov-500-dushi-sa-preminali-prez-bolnitsata-prez-poslednoto-denonoshtie.html", "text": "500 души са преминали през болницата през последното денонощие. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг в болницата, предаде репортер на Агенция „Фокус“. Според него случаите в новогодишната нощ са сходни в сравнение с минали години. „Имало е доста натоварено дежурство - 500 души през последното денонощие. По-голямата част са започнали да идват след 00.00 през нощта“, коментира проф. Асен Балтов и поясни, че това е доста необичайно. Проф. Балтов уточни, че от 23 декември 2017 г. до днес през УМБАЛСМ „Пирогов“ са преминали около 4500 пациенти. \"Удовлетворен съм от работата на колегите. \"Пирогов\" заема своето достойно място. Надявам се да пооправим и сградния фонд\", допълни директорът на \"Пирогов\". Проф. Балтов изтегли новогодишен късмет за болницата: \"Удовлетворение\".  \r\nДеница КИТАНОВА", "date": "2018.01.01", "title": "Проф. Асен Балтов, УМБАЛСМ „Пирогов“: 500 души са преминали през болницата през последното денонощие"}
{"url": "http://www.focus-news.net/news/2018/01/01/2472454/plovdiv-stotitsi-zhiteli-i-gosti-na-grada-posreshtnaha-novata-2018-godina-na-ploshtad-stefan-stambolov.html", "text": "Стотици пловдивчани посрещнаха Новата 2018 година на площад „Стефан Стамболов“ пред общината, предаде репортер на Радио „Фокус” - Пловдив. За доброто настроение се погрижи фолклорен ансамбъл „Тракия” и други състави, които бяха включени в новогодишната програма. Точно в 24 часа, на голяма видеостена бе излъчено обръщението на президента Румен Радев, а веднага след това започна пищна празнична заря.\r\nПоради липсата на автобуси и таксита празнуващите на открито и в заведенията бяха принудени да се прибират пеша. До късно след полунощ по улиците на Пловдив бе оживено като през деня.\r\nЦветана ТОНЧЕВА", "date": "2018.01.01", "title": "Пловдив: Стотици жители и гости на града посрещнаха Новата 2018 година на площад „Стефан Стамболов“"}
{"url": "http://www.focus-news.net/news/2018/01/01/2472455/20-minutes-hilyadi-posreshtnaha-2018-ta-na-shanz-elize-pri-zasileno-politseysko-prisastvie.html", "text": "Хиляди французи посрещнаха 2018-та година на булевард „Шанз-елизе“ при засилено полицейско присъствие, отбелязва френското издание 20 minutes. Точно в полунощ от Триумфалната арка в Париж бяха изстреляни традиционните фойерверки въпреки силните ветрове, донесени от бурята „Кармен“, която преминава през страната. Хилядите присъстващи на празненствата обаче трябваше да стоят рамо до рамо с множеството полицаи, отбелязва вестникът, разположени заради „винаги високия риск от терористична атака“. Не по-малко от 1,800 полицаи са следили за реда в нощта срещу първи януари на култовия булевард, като още около 140 хил. са били разположени из цяла Франция. \r\n„Хората приемат това“, коментира вътрешният министър Жерар Коломб, като отбеляза още, че „можем да се насладим на нощи като тази, точно заради полицейското присъствие“. : Цанко Цолов", "date": "2018.01.01", "title": "20 minutes: Хиляди посрещнаха 2018-та на „Шанз-елизе“ при засилено полицейско присъствие"}
{"url": "http://www.focus-news.net/news/2018/01/01/2472456/kyustendil-853-zhiteli-v-obshtinata-nosyat-imeto-vasil-s-imeto-vasilka-sa-589.html", "text": "853 жители в община Кюстендил носят името Васил, с името Василка са 589. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. \r\nНа 1 януари имен ден празнуват и хората с имената Васка, Весела и Веселина. Те са съответно 21, 140 и 44 жителки на общината. С името Веселин са наречени 108 души, а с името Василен – 8. \r\n79 дами от Кюстендил и малките населени места носят името Василена. Жителите на общината с името Васко са 87 души.\r\nВенцеслав ИЛЧЕВ", "date": "2018.01.01", "title": "Кюстендил: 853 жители в общината носят името Васил, с името Василка са 589"}
{"url": "http://www.focus-news.net/news/2018/01/01/2472457/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гръцкото правителство не смята да екстрадира осемте турски войници, намиращи се на територията на страната и обвинени от Анкара в участие в опита за преврат в Турция от 2016 г., пише гръцкото електронно издание Ekathimerini, като се позовава на думите на говорителя на атинското правителство Димитрис Цанакопулос. \r\nГоворителят е направил изказването си чрез съобщение в една от социалните мрежи в неделя. По неговите думи, осемте войници са поискали статут на бежанци, което няма нищо общо с отказа на правителството да ги екстрадира. Цанакопулос отбеляза, че въпреки това „позицията на правителството е ясна – тези, заподозрени в участие в опита за преврат не са добре дошли“.\r\nВ събота Турция заяви, че решението на Атина да предостави такъв статут на един от обвинените за участие в опита за преврат, е подронило добрите отношения между двете държави. \r\n*** Според турският министър на културата и туризма Нуман Куртулмуш, туристически сектор в страната ще се възстанови напълно през 2018 г. Куртулмуш е заявил това в интервю за местния всекидневник Hurriyet. Според него, след последните няколко години, които са се оказали трудни за туристическия сектор, през 2017 г. е било отчетено увеличение на броя посетители в Турция, като в рамките на 2018 г. секторът ще се възстанови напълно, убеден е министърът. \r\n„36 милиона души са посетили Турция през 2014 година и аз мисля, че отново ще достигнем това число“ през настоящите 12 месеца, отбеляза Куртулмуш. Министърът цитира и данни от водеща британска туристическа агенция, според които има увеличение на предварителните резервации за почивки в Турция с 66%. На въпроса защо секторът е отчел спад в последните няколко години, министърът посочи като причини несигурността заради опита за преврат от 2016 г., обтегнатите отношения с Русия и определено негативното отношения спрямо Анкара от страна на някои европейски държави. \r\n*** Ричард Казънс, ръководителят на популярната компания за кетъринг „Компас“ е един от петимата британци, загинали в неделната катастрофа край Сидни, пише авторитетното издание Telegraph. Двамата му синове, годеница и дъщеря са останалите загубили живота си, след като туристически самолет се разби край австралийския град часове преди началото на новогодишните празненства. \r\nШестият загинал е пилотът на машината, който според австралийската полиция е 44-годишен опитен авиатор. Според местните власти, все още не са ясни причините за катастрофата, като тяхното установяване ще отнеме поне няколко дни, тъй като останките от машината лежат на дъното на река Хоуксбъри, в която бяха намерени и шестте тела на загиналите. \r\nКазънс бе поставен на 11-то място сред най-добрите фирмени ръководители, според класацията на „Харвърд бизнес ревю“. \r\nАгенция \"Фокус\" припомня: На 31 декември туристически самолет се разбри близо до река Хоуксбъри, намираща се на север от град Сидни, няколко часа преди началото на новогодишните празненства. Машината е принадлежала на изключително популярна местна компания за разходки. Телата на петимата пътници и пилота на самолета бяха извадени от реката малко след инцидента. \r\n*** Хиляди французи посрещнаха 2018-та година на булевард „Шанз-елизе“ при засилено полицейско присъствие, отбелязва френското издание 20 minutes. Точно в полунощ от Триумфалната арка в Париж бяха изстреляни традиционните фойерверки въпреки силните ветрове, донесени от бурята „Кармен“, която преминава през страната. Хилядите присъстващи на празненствата обаче трябваше да стоят рамо до рамо с множеството полицаи, отбелязва вестникът, разположени заради „винаги високия риск от терористична атака“. Не по-малко от 1,800 полицаи са следили за реда в нощта срещу първи януари на култовия булевард, като още около 140 хил. са били разположени из цяла Франция. \r\n„Хората приемат това“, коментира вътрешният министър Жерар Коломб, като отбеляза още, че „можем да се насладим на нощи като тази, точно заради полицейското присъствие“. \r\n***", "date": "2018.01.01", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2018/01/01/2472458/gabrovo-apartament-gorya-v-sevlievo-prez-noshtta-postradali-nyama.html", "text": "Апартамент горя в Севлиево в новогодишната нощ. Сигнал за инцидента е подаден малко след 22.00 часа на тел. 112, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Огънят е предизвикан от късо съединение в електрическа инсталация. Жилището се намира в ж.к. „Димитър Благоев”. При пожара е унищожена част от домашното имущество. Данни за пострадали граждани няма. Произшествието е ликвидирано от четирима огнеборци от Севлиево. \r\nЗа изминалото денонощие пожарникари от областта са реагирали и на още два сигнала: за пожар в комин на жилищен блок в Габрово и за почистване на пътното платно след катастрофа на улица „Свищовска“ в града.\r\nЛуиза ТРАНЧЕВА", "date": "2018.01.01", "title": "Габрово: Апартамент горя в Севлиево през нощта, пострадали няма"}
{"url": "http://www.focus-news.net/news/2018/01/01/2472459/prof-asen-baltov-umbalsm-pirogov-dvama-patsienti-sa-prieti-v-bolnitsata-zaradi-upotreba-na-alkohol-i-marihuana-a-trima-mladezhi-sled-konsumatsiya-na-uiski-na-eks.html", "text": "Двама пациенти са приети в болницата заради употреба на алкохол и марихуана, а трима младежи след консумация на уиски на екс. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг в болницата, предаде репортер на Агенция „Фокус“. Pроф. Асен Балтов отчете, че в токсикологията е имало по-малко пациенти в сравнение с минали години. „Имаме двама пациенти, които са приети след употреба на алкохол и марихуана. Трима пациенти са употребили алкохол в по-големи количества. Те са сравнително млади между 15-25-годишна възраст“, коментира  той, като уточни, че младежите са пили алкохола на екс. \r\nПроф. Асен Балтов поясни, че през хирургията са преминали около 30 пациенти. „Повечето са били с болки в корема, но без да имат някакви съществени оплаквания, които да имат нужда от приемане в болница“, коментира той. директорът на \"Пирогов\" уточни, че са извършени четири оперативни интервенции заради преплитане на черва или кръвотечение от стомашно-чревния тракт и дебелото черво. \r\nТой отчете, че един от най-натоварените кабинети е бил този по неврохирургия. „Имало е доста алкохолно повлияни пациенти, които са получили множество рани в областта на лицето и главата. Били са обработени. Повечето са освободени след това“, коментира проф. Балтов. Директорът на болницата поясни, че „Пирогов“ има необходимите екипи, за да прием на пациенти. \r\nДеница КИТАНОВА", "date": "2018.01.01", "title": "Проф. Асен Балтов, УМБАЛСМ „Пирогов“: Двама пациенти са приети в болницата заради употреба на алкохол и марихуана, а трима младежи - след консумация на уиски на екс"}
{"url": "http://www.focus-news.net/news/2018/01/01/2472460/blagoevgrad-na-mnogo-signali-za-narushavane-na-obshtestveniya-red-sa-se-otzovali-sluzhitelite-na-reda-v-oblastta.html", "text": "На много сигнали за нарушаване на обществения ред са се отзовали служителите на реда в област Благоевград. Това съобщиха за Радио „Фокус“ – Пирин от Областна дирекция на МВР – Благоевград. Нощта е била доста тежка за всички полицаи в Благоевград и региона, тъй като постоянно са получавани обаждания за твърде силна музика. \r\nКъм момента няма данни за други по-сериозни произшествия, свързани с инциденти при боравене с пиротехника, пиянски свади или други подобни.\r\nЛивия НИНОВА", "date": "2018.01.01", "title": "Благоевград: На много сигнали за нарушаване на обществения ред са се отзовали служителите на реда в областта"}
{"url": "http://www.focus-news.net/news/2018/01/01/2472461/sport-mariya-sharapova-zapochna-s-pobeda-2018-ta-godina.html", "text": "Мария Шарапова започна с победа 2018-та година след като се наложи с 2:0 сета над румънката Михаела Бузарнеску. Рускинята продължава към осминафиналите на турнира в китайския град Шънджън след резултат 6:3 и 6:0. Нейна противничка ще бъде американката Алисън Риск.", "date": "2018.01.01", "title": "Спорт: Мария Шарапова започна с победа 2018-та година"}
{"url": "http://www.focus-news.net/news/2018/01/01/2472462/plovdiv-zapochvat-zapisvaniyata-za-uchastie-v-rituala-po-izvazhdaneto-bogoyavlenskiya-krast-ot-vodite-na-reka-maritsa.html", "text": "Започват записванията за участие в ритуала по изваждането Богоявленския кръст от водите на река Марица в Пловдив. Това съобщиха за Радио „Фокус” – Пловдив от Пловдивската митрополия. Православните християни, които желаят да участват при изваждането на Богоявленския кръст от водите на река Марица след Великия Богоявленски водосвет, трябва да заявят своето участие в катедралния храм „Св. Богородица” в Пловдив най-късно до 5 януари, петък, като запишат трите си имена и телефонен номер за връзка.\r\nПловдивският митрополит Николай ще отслужи Великия Богоявленски водосвет на брега на река Марица срещу Водната палата на 6 януари от 12.30 часа.", "date": "2018.01.01", "title": "Пловдив: Започват записванията за участие в ритуала по изваждането Богоявленския кръст от водите на река Марица"}
{"url": "http://www.focus-news.net/news/2018/01/01/2472463/plovdivskiyat-mitropolit-nikolay-oglavi-arhiereyska-sveta-liturgiya-i-novogodishen-moleben.html", "text": "Негово високопреосвещенство Пловдивският митрополит Николай оглави архиерейска света литургия и Новогодишен молебен, предаде репортер на Агенция „Фокус”. Православната църква чества големия християнски празник Обрезание Господне. Същия ден Църквата прославя св. Василий Велики - Василовден. По този повод във всички епархии на Българската православна църква се отслужва презнична света Литургия и се прави Новогодишен молебен. В митрополитския храм „Св. Вмца Марина” в Пловдив Негово Високопреосвещенство Пловдивският митрополит Николай оглавява архиерейска света Литургия и Новогодишен молебен.\r\nНикола ПЕТКОВ", "date": "2018.01.01", "title": "Пловдивският митрополит Николай оглави архиерейска света литургия и Новогодишен молебен"}
{"url": "http://www.focus-news.net/news/2018/01/01/2472464/pazardzhik-10-dushi-sa-postradali-pri-boravene-s-pirotehnika-a-petima-sa-prieti-v-bolnitsa-s-alkoholna-intoksikatsiya.html", "text": "Случаи на травматизъм след прекалена употреба на алкохол, както и от използването на пиротехнически материали е имало през изминалата новогодишна нощ, съобщи за Радио „Фокус” – Пазарджик д-р Албена Петкова от дежурния спешен кабинет към МБАЛ – Пазарджик. Още през дневното дежурство, преди настъпването на нощта, е имало двама души, пострадали от фойерверки. Общата бройка на пострадалите от пиротехнически материали е около 10 души, въпреки изричните предупреждения от Областната дирекция на МВР – Пазарджик преди празниците. Около 5 души са били приети с алкохолна интоксикация. \r\nЗа една нощ около 60 пациенти са посетили спешния кабинет на МБАЛ – Пазарджик.\r\nСветлана ЕЛЕНКИНА", "date": "2018.01.01", "title": "Пазарджик: 10 души са пострадали при боравене с пиротехника, а петима са приети в болница с алкохолна интоксикация"}
{"url": "http://www.focus-news.net/news/2018/01/01/2472465/tass-sergey-lavrov-pozdravi-cheshkata-republika-po-sluchay-25-godini-ot-ustanovyavaneto-na-diplomaticheski-otnosheniya.html", "text": "Външният министър на Русия Сергей Лавров поздрави в понеделник Чешката република по случай 25 години от установяването на дипломатически отношения между двете страни, съобщава ТАСС, като се позовава на публикувано на официалната интернет страница на ведомството съобщение. \r\nЛавров е отбелязал, че двете държави са успели да „поддържат политически диалог на високо ниво“ въпреки „трудните времена на международната сцена“. В съобщението на външния министър се изразява също така увереността, че „последващото засилване на двустранните връзки ще допринесе за стабилността и сигурността в Европа“ и е в полза и на двата народа. : Цанко Цолов", "date": "2018.01.01", "title": "ТАСС: Сергей Лавров поздрави Чешката република по случай 25 години от установяването на дипломатически отношения"}
{"url": "http://www.focus-news.net/news/2018/01/01/2472466/metodi-biserkov-obshtina-petrich-stanchinarskite-igri-sa-svarzani-s-traditsiya-ot-nezapomneni-vremena.html", "text": "„Станчинарските игри“ са проява на жителите на общината, свързана с традиция от незапомнени времена. Това каза за Радио „Фокус“ – Пирин Методи Бисерков, експерт в Община Петрич по повод с игрите, които се провеждат в града през днешния ден. По думите му въпросът, който най-често му задават, е от кога всъщност датират тези игри и какво представляват те. „Като начални години не може да кажем изобщо, че има такива, защото този празник е свързан с маскарадните игри на българите от най-древни времена. Това което може да кажем със сигурност е, че традицията за провеждането на тези маскарадни игри е от преди много години. В Петрич провеждането им на 1 януари е свързано с отбелязването на Новата година и Васильовден“, обясни Бисерков. \r\nПо думите му най-характерното за игрите е, че те представляват съчетание между маскарадните карнавални игри и така наречената русалийска обредност и танци, които са част от фолклора на Петрич. Самият този фолклор е присъщ на бежанците, които идват в града след 1912 – 1913 година. „Наистина това е един уникален празник, който само в Петрич може да бъде видян. По традиция през последните години провеждаме игрите пред сградата на Общината, като идеята е да се полазва широкото почти площадно пространство, защото групите, които участват обикновено са от по 120 – 150 човека. Сами разбирате, че е необходимо да има едно голямо пространство, в което да могат да се изявят всички участници в групата“, добави Бисерков. Според него подходът към това пространство е една от централните улици на Петрич, която позволява движението на групите да бъде под формата на дефиле, тоест гостите на Петрич и жителите на общината да могат да се насладят изцяло на представените персонажи и танците, не само по време на представянето им на сцената, но и по пътя към нея.\r\nЛивия НИНОВА", "date": "2018.01.01", "title": "Методи Бисерков, Община Петрич: „Станчинарските игри“ са свързани с традиция от незапомнени времена"}
{"url": "http://www.focus-news.net/news/2018/01/01/2472467/afp-oshte-dvama-dushi-sa-ubiti-po-vreme-na-protestite-v-iran-saobshti-naroden-predstavitel.html", "text": "Двама демонстранти са убити по време на антиправителствените протести в Иран през нощта на 31 декември срещу първи януари, това е разкрил народен представител от иранския парламент пред местна медия, съобщава AFP. По думите на депутата Хадеятолах Кадеми, „хората от Изех, по подобие на някои други градове, организираха протест срещу икономически проблеми и за съжаление той е довел до убийството на двама души и раняването на няколко други“. Народният представител обаче подчерта, че все още не е ясно дали убийството е дело на служителите на органите на реда или на други демонстранти.\r\nПо думите на Кадеми, демонстрациите в града са ескалирали и се е стигнало до чупене на стъкла и вандалски прояви, което е довело до намесата на местната полиция, но е малко вероятно служителите на реда да са отговорни за двата смъртни случаи. Общо шест души са загинали от четвъртък насам, когато избухнаха протестите в страната, припомня агенцията. : Цанко Цолов", "date": "2018.01.01", "title": "AFP: Още двама души са убити по време на протестите в Иран, съобщи народен представител"}
{"url": "http://www.focus-news.net/news/2018/01/01/2472468/blagoevgrad-stotitsi-zhiteli-i-gosti-na-grada-posreshtnaha-nova-godina-na-ploshtad-g-izmirliev.html", "text": "Стотици благоевградчани посрещнаха заедно Нова година на площад „Георги Измирлиев”, съобщиха от пресцентъра на Общината. Точно в полунощ жители и гости на града си честитиха новата 2018 година с пожелание тя да бъде мирна и да донесе много здраве и сбъднати мечти. Първи поздрави към жителите на Благоевград от името на кмета д-р Атанас Камбитов и от свое име отправи зам.-кметът Иво Николов. Той пожела на съгражданите си да бъдат здрави, щастливи, а 2018 година да им донесе повече успехи, любов и мир. „Всеки прави своята равносметка за изминалата лична година. Важното обаче е, когато погледнем назад, резултатът да ни удовлетворява и мотивира да продължим да надграждаме. Пожелавам здраве, късмет, успехи, реализирани цели през новата 2018 година! С началото на новата година идват и новите предизвикателства, които да преодолеем с лекота, а те да донесат ползотворни резултати за всички ни. Бъдете здрави, мечтайте, вярвайте! Щастлива Нова 2018 година!“, пожела Иво Николов. \r\nУчастие в новогодишната програма взеха  Лъчезар Кацарски, Павлина Теова, Иван Гоцев, Елена Валеова, Стоян Джельов. За празничното настроение на жителите и гостите на Благоевград се погрижиха още  Надя Андонова, Димана Боянова, Стойка Германова, Иван Радев, Милена Пищолска, Мариана Манолева. Специално участие в имаха и децата от музикална академия „Престо“, които ще изпълнят световно известни рок парчета.\r\nПразничната програма продължи до късните часове на нощта с песни и дълги хора.", "date": "2018.01.01", "title": "Благоевград: Стотици жители и гости на града посрещнаха Нова година на площад „Г. Измирлиев”"}
{"url": "http://www.focus-news.net/news/2018/01/01/2472469/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според турският министър на културата и туризма Нуман Куртулмуш, туристически сектор в страната ще се възстанови напълно през 2018 г. Куртулмуш е заявил това в интервю за местния всекидневник Hurriyet. Според него, след последните няколко години, които са се оказали трудни за туристическия сектор, през 2017 г. е било отчетено увеличение на броя посетители в Турция, като в рамките на 2018 г. секторът ще се възстанови напълно, убеден е министърът. \r\n„36 милиона души са посетили Турция през 2014 година и аз мисля, че отново ще достигнем това число“ през настоящите 12 месеца, отбеляза Куртулмуш. Министърът цитира и данни от водеща британска туристическа агенция, според които има увеличение на предварителните резервации за почивки в Турция с 66%. На въпроса защо секторът е отчел спад в последните няколко години, министърът посочи като причини несигурността заради опита за преврат от 2016 г., обтегнатите отношения с Русия и определено негативното отношения спрямо Анкара от страна на някои европейски държави. \r\n*** Сръбският президент Александър Вучич заяви по време новогодишното си обръщение, че 2018-та година ще бъде от изключително значение за Сърбия , пише в понеделнишкото си издание Srbija Danas. \r\nСпоред него през следващите 12 месеца Белград трябва да засили своята европейска интеграция, но същевременно с това да развие сътрудничеството си Русия и Китай. \r\nДържавният глава отбеляза, че Сърбия е успяла да намали държавния си дълг, води се успешна борба с безработицата и изграждане на качествена инфраструктура. Вучич изрази увереността си, че Сърбия може да постигне още по-висок стандарт на живот чрез взаимно сътрудничестo, силна воля и усърдие. \r\n*** Гръцкото правителство не смята да екстрадира осемте турски войници, намиращи се на територията на страната и обвинени от Анкара в участие в опита за преврат в Турция от 2016 г., пише гръцкото електронно издание Ekathimerini, като се позовава на думите на говорителя на атинското правителство Димитрис Цанакопулос. \r\nГоворителят е направил изказването си чрез съобщение в една от социалните мрежи в неделя. По неговите думи, осемте войници са поискали статут на бежанци, което няма нищо общо с отказа на правителството да ги екстрадира. Цанакопулос отбеляза, че въпреки това „позицията на правителството е ясна – тези, заподозрени в участие в опита за преврат не са добре дошли“.\r\nВ събота Турция заяви, че решението на Атина да предостави такъв статут на един от обвинените за участие в опита за преврат, е подронило добрите отношения между двете държави. \r\n***", "date": "2018.01.01", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2018/01/01/2472470/elenka-slavova-maystor-prilozhnik-survakaneto-e-nay-harakterniyat-balgarski-obichay-v-regiona.html", "text": "Сурвакането е най-характерният български обичай в региона. Това каза пред Радио „Фокус” – Кюстендил Еленка Славова, майстор-приложник. По думите й сурвачката се изработва от свежи дрянови клонки, може и лескови пръчки. Сурвачката се окичва с всичко, което земята през годината е родила: орехи, пуканки, сини сливи, ошав, колачета, чесън, слагат се червени вълнени конци, както и паричка. \r\nСурвакането е предимно за деца. Те се събират на групи и започват да обхождат домовете на близки и съседи. Започват да сурвакат от своя дом още с идването на 1 януари. След това обхождат останалите къщи. С тази традиция се цели годината да бъде здрава. Вярва се, че когато сурвакарите влизат в къщите, техните благопожелания ще предпазят хората и домовете от премеждия, от лоши срещи, ще осигурят успех на стопаните. „Едно от традиционните наричания е: „Сурва, сурва весела година, зелен клас на нива. Голям грозд на лозе, жълт мамул на леса, червена ябълка в градина. Пълна къща с коприна, живо здраво до година, до година до амина”, каза Еленка Славова. По думите й всеки стопанин трябва да нагости и да дари сурвакарите.\r\nВенцеслав ИЛЧЕВ", "date": "2018.01.01", "title": "Еленка Славова, майстор-приложник: Сурвакането е най-характерният български обичай в региона"}
{"url": "http://www.focus-news.net/news/2018/01/01/2472471/kyustendil-kukeri-progonvat-zlite-sili-ot-selata-yabalkovo-i-zhabokrat.html", "text": "Кукери прогонват злите сили от селата Ябълково и Жабокрът, предаде репортер на Радио „Фокус” – Кюстендил. От рано тази сутрин кукерските групи от двете съседни села в Община Кюстендил обикалят всеки един дом в селата, прогонвайки злите сили и изпълнявайки наричания за здраве и благодат. Всеки стопанин посреща кукерите и ги дарява. \r\nНа всеки по-голям кръстопът в селата кукерските групи изпълняват ритуали за прогонване на лошото. Кукерите, облечени в кожени маскарадни костюми, спират и пътуващите по пътя Кюстендил – София. Традицията за такива игри на 1 януари датира от повече от 50 години.\r\nВенцеслав ИЛЧЕВ", "date": "2018.01.01", "title": "Кюстендил: Кукери прогонват злите сили от селата Ябълково и Жабокрът"}
{"url": "http://www.focus-news.net/news/2018/01/01/2472472/mvr-678-sa-zaginalite-v-katastrofi-prez-2017-godina.html", "text": "През 2017 година в страната са станали 6846 катастрофи. Загинали са 678 души, ранени са 8630. Това съобщиха от пресцентъра на МВР. Само през декември са станали 520 пътни произшествия. Загиналите са 61, а ранените 667. \r\nПрез изминалото денонощие в страната е загинал един човек, станали са 6 катастрофи. В София са възникнали 26 леки пътни произшествия.", "date": "2018.01.01", "title": "МВР: 678 са загиналите в катастрофи през 2017 година"}
{"url": "http://www.focus-news.net/news/2018/01/01/2472473/iva-ivanova-astrolog-prez-2018-g-ovenat-tryabva-da-bade-vnimatelen-v-dve-sferi-parite-i-lyubovta.html", "text": "През 2018 г. Овенът трябва да бъде внимателен в две сфери – парите и любовта. Това каза астрологът Ива Иванова в интервю за Агенция „Фокус“ във връзка с астрологичните прогнози за 2018 г. „Овенът трябва да бъде внимателен през периода март-април, тъй като тогава Меркурий е ретрограден и се мотае върху Слънцето му, което означава, че каквато беля може да се направи – тя ще стане. Но това не означава, че нещата са непоправими – дори и да сбърка нещо, то ще може да бъде поправено. В този период представителите на тази зодия трябва да бъдат внимателни най-вече в две сфери – в сферата на любовните отношения и в сферата на парите. Има възможност през тези месеци да им бъде направено предложение за нова работа или за нови занимания, които обаче трябва да бъдат много добре преценени и обмислени, а Овните обикновено бързат. Нужно е внимателно да помислят дали това, което им се предлага, е това, което искат, и това, с което смятат, че могат да се занимават“, каза ще Иванова и обясни, че Овните ще имат възможност да поправят грешките от пролетта през лятото.\r\n„А що се отнася до любовта – трябва да имат малко повече търпение и да чакат тя да дойде при тях, а не да бързат, както обичат да правят. Годината на Овните като цяло е добра, с възможност за деца за тези, които искат, както и с възможности за получаване на нови знания. А при отговорно отношение от тяхна страна, има възможност и за работа с чужди пари – това означава и стартиране на бизнес, и теглене на кредити за развиване на бизнес“, каза още астрологът.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. Овенът трябва да бъде внимателен в две сфери – парите и любовта"}
{"url": "http://www.focus-news.net/news/2018/01/01/2472474/shumen-poslednoto-bebe-za-2017-godina-rodeno-v-oblastnata-bolnitsa-e-momche.html", "text": "Момче е последното за 2017 година бебе, родено в МБАЛ – Шумен. Това каза за Радио „Фокус” – Шумен д-р Севдалина Стойкова, началник на Неонатологичното отделение. Бебето е родено в 16.32 часа на 31 декември. Новороденото с тегло 3,420 кг и дължина 51 см е второ дете на 27-годишната майка от Шумен. \r\nВсе още няма първо новородено за 2018 година. В отделението има три жени, които се очаква да родят: две от Шумен и една от село Марково. \r\nИвелина ИВАНОВА", "date": "2018.01.01", "title": "Шумен: Последното бебе за 2017 година, родено в областната болница, е момче"}
{"url": "http://www.focus-news.net/news/2018/01/01/2472475/voa-v-sasht-posreshtnaha-2018-g-s-rekordno-niski-temperaturi.html", "text": "Рекордно ниски температури бяха отчетени на някои места в САЩ  по време на новогодишната нощ, съобщава радио Voice of America. Според властите двама души са загинали заради изключително студеното време, за голяма част от страната е в сила предужеждение за опасно ниска температура. В Омаха са отчетени температури от минус 9,44 градуса по целзий, което чупи рекорд датиращ от 1884 г. насам. \r\nВ град Де Мойн, Айова, термометрите отчитат минус 29 градуса по целзий, което наложи затварянето на местната ски писта, минус 38 градуса са регистрирани в познатия като студен град Дълют, Минесота. Изключително студено бе и по време на новогодишните празненства в Ню Йорк, където отчетените минус 17 градуса изравниха рекорда на втората най-ниска температура, регистрирана в града. : Цанко Цолов", "date": "2018.01.01", "title": "VOA: В САЩ посрещнаха 2018 г. с рекордно ниски температури"}
{"url": "http://www.focus-news.net/news/2018/01/01/2472476/petar-paunov-kmet-na-kyustendil-neka-2018-godina-da-bade-blagodatna-za-vsichki.html", "text": "Нека 2018 година да бъде благодатна за всички. Това каза за Радио „Фокус” – Кюстендил кметът на Община Кюстендил Петър Паунов. Той пожела преуспяване в сърцата, в домовете и в обществен план. „Предстоят много важни дни за България с предстоящото европредседателство. Предстои и реализацията на така очаквания дългогодишен проект за Коридор  №8. Надявам се годината да бъде успешна. Надявам се младите хора отново да бъдат с нас”, каза Петър Паунов.\r\nВенцеслав ИЛЧЕВ", "date": "2018.01.01", "title": "Петър Паунов, кмет на Кюстендил: Нека 2018 година да бъде благодатна за всички"}
{"url": "http://www.focus-news.net/news/2018/01/01/2472477/katya-sungarska-tssmp-sofiya-60-godishen-mazh-e-pochinal-sled-kato-e-bil-pregazen-ot-vlak-kray-kv-kurilo-na-novi-iskar.html", "text": "60-годишен мъж е починал, след като е бил прегазен от влак край кв. „Курило“ на Нови Искър. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя уточни, че инцидентът е станал в ранните часове на 1 януари. Говорителят на ЦСМП - София поясни, че през изминалото денонощие други двама души са пострадали при пътнотранспортни произшествия. \r\nТя допълни, че през изминалото денонощие екипи на Центъра за спешна медицинска помощ са се отзовали на четири случая на инсулт, един инфаркт и три пред инфарктни състояния. \r\nДеница КИТАНОВА", "date": "2018.01.01", "title": "Катя Сунгарска, ЦСМП – София: 60-годишен мъж е починал, след като е бил прегазен от влак край кв. „Курило“ на Нови Искър"}
{"url": "http://www.focus-news.net/news/2018/01/01/2472478/futbol-igrayat-se-pet-macha-ot-22-iya-krag-na-premiar-liyg.html", "text": "Играят се пет мача от 22-ия кръг на английската Висша лига. От 14:30 часа Брайтън посрещна Борнемут, двубоите Бърнли – Ливърпул, Лейстър – Хъдърсфийлд и Стоук Сити – Нюкасъл започват в 17:00 часа, а от 19:30 третият в класирането Манчестър Юнайтед гостува на Евертън. Първата позиция във временното класиране продължава да бъде заемана от Манчестър Сити, които разполагат с преднина от 14 точки пред втория Челси.", "date": "2018.01.01", "title": "Футбол: Играят се пет мача от 22-ия кръг на \"Премиър лийг\""}
{"url": "http://www.focus-news.net/news/2018/01/01/2472479/pencho-markishki-ban-parvoto-astronomichesko-yavlenie-za-2018-g-e-superlunie-v-noshtta-na-1-sreshtu-2-yanuari.html", "text": "Първото астрономическо явление за 2018 г. е суперлуние в нощта на 1 срещу 2 януари. Това заяви за Агенция „Фокус“ Пенчо Маркишки – физик от Института по астрономия с НАО към БАН. „Перигеят на Луната (най-голямото ѝ сближаване със Земята през януари) ще настъпи на дата 1-ви, в 23.49 часа българско време, когато разстоянието до нашият естествен спътник ще намалее до 356 565 km спрямо земния център (геоцентрично) и 350 723 km спрямо наблюдател върху земната повърхност, намиращ се на географските координати на София (топоцентрично). Пълнолунието ще настъпи 4 часа и 35 минути след перигея – в 04:24 часа на 2 януари. В нощта на 1 срещу 2 януари Луната ще изглежда близо 8% по-голяма и 16% по-ярка спрямо случая, когато тя е на средно разстояние от Земята (на 384 403 km от нас), и около 14% по-голяма и 30% по-ярка спрямо случая, когато пълната Луна е най-отдалечена от Земята – в апогея на орбитата си, на 405 696 km“, разказа физикът. Той уточни, че периодът време между две последователни преминавания на Луната през перигея е средно 27 денонощия, 13 часа, 18 минути и 33 секунди (27.55455 денонощия) – т. нар. аномалистичен месец, а интервалът между две едноименни лунни фази, например от пълнолуние – до пълнолуние, е 29 денонощия, 12 часа, 44 минути и 3 секунди (29.53059 денонощия) – т. нар. синодичен месец. „Разликата между продължителността на тези два типа месеци е 1.97604 денонощия и тя се натрупва във времето, като води до съвпадение на пълнолуние с перигей веднъж на около 411.8 денонощия“, подчерта Маркишки. \r\n„При суперлуние с невъоръжено око не можем уверено да отчетем разликата във видимия диаметър и яркостта на Луната, тъй като няма с какво да сравним измененията в тях. Мнозина твърдят, че долавят визуално разлика, но тази им преценка е по-скоро субективна.\r\nСледващото суперлуние с много близък перигей ще бъде на 19 февруари 2019 г.“, допълни още той. По думите му през 2018 г. месеците януари и март ще имат по 2 пълнолуния – в тяхното начало и край. В такива случаи е прието второто пълнолуние в месеца да се нарича „синя Луна“, като това няма връзка с видимият цвят на Луната. Маркишки уточни още, че второто пълнолуние за януари ще бъде на 31-ви в 15:27 часа, а пълнолунията през март ще са на дати 2-ри в 02:51 часа и на 31-ви в 15:37 часа.", "date": "2018.01.01", "title": "Пенчо Маркишки, БАН: Първото астрономическо явление за 2018 г. е суперлуние в нощта на 1 срещу 2 януари"}
{"url": "http://www.focus-news.net/news/2018/01/01/2472480/vidin-otmeneni-sa-sutreshnite-kursove-na-avtobusite-tragvashti-ot-grada-poradi-lipsa-na-klienti.html", "text": "Отменени са сутрешните курсове за автобусите, тръгващи от Видин, съобщиха за Радио „Фокус“ – Видин автомобилни превозвачи. Първият курс за София е бил в 10.00 часа, а по вътрешните линии в областта автобусите са тръгнали в 11.00 часа. Според представители на автобусните фирми няма пътници за сутрешните курсове и не е необходимо да ангажират напразно своите шофьори. \r\nПрез цялата новогодишна нощ и сутринта на 1 януари работят таксиметровите коли. Увеличение на цената за превоз няма, увериха таксиметрови шофьори. Много от тях се оплакаха, че след 03.00 часа сутринта е било трудно да се изпълнят всички заявки.\r\nАнна ЛОЗАНОВА", "date": "2018.01.01", "title": "Видин: Отменени са сутрешните курсове на автобусите, тръгващи от града поради липса на клиенти"}
{"url": "http://www.focus-news.net/news/2018/01/01/2472481/shumen-spokoyno-e-preminalo-dezhurstvoto-v-tsentara-za-speshna-meditsinska-pomosht-prez-novogodishnata-nosht.html", "text": "Спокойно е преминало дежурството в Центъра за спешна медицинска помощ през новогодишната нощ. Това съобщиха за Радио „Фокус” – Шумен от Спешния център. Не са приемани пациенти с тежки травми. Има двама с обгаряния от пиратки.\r\nИвелина ИВАНОВА", "date": "2018.01.01", "title": "Шумен: Спокойно е преминало дежурството в Центъра за спешна медицинска помощ през новогодишната нощ"}
{"url": "http://www.focus-news.net/news/2018/01/01/2472482/katya-sungarska-tssmp-sofiya-nad-300-sa-bili-povikvaniyata-do-speshniya-tsentar-v-stolitsata-prez-novogodishnata-nosht.html", "text": "Над 300 са били повикванията до Спешния център в столицата през новогодишната нощ. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. По думите ѝ над 50 са случаите на тежки алкохолни опиянения и злоупотреба с наркотици. Сунгарска уточни, че 10 души са постъпили в ортопедия и неврохирургия, заради счупвания и след използване на пиратки. \r\nДеница КИТАНОВА", "date": "2018.01.01", "title": "Катя Сунгарска, ЦСМП – София: Над 300 са били повикванията до Спешния център в столицата през новогодишната нощ"}
{"url": "http://www.focus-news.net/news/2018/01/01/2472483/afp-sauditska-arabiya-i-oae-vavedoha-dds.html", "text": "Саудитска Арабия и Обединените арабски емирства въвеждат от понеделник, първи януари, Данък добавена стойност, съобщава AFP. Двете страни са първите от държавите в Персийския залив които въвеждат подобна мярка. Това е поредната стъпка на едни от най-големите петролни износители в света в последните години, целяща да закрепи финансите на двете страни, ударени силно от ниската цена на петрола. Въведеното ДДС ще бъде в размер на пет процента, като според някои изчисления това ще увеличи доходите на двете страни с около 21 милиарда през 2018 г., което е 2% от техния Брутен вътрешен продукт.: Цанко Цолов", "date": "2018.01.01", "title": "AFP: Саудитска Арабия и ОАЕ въведоха ДДС"}
{"url": "http://www.focus-news.net/news/2018/01/01/2472484/ivan-manchev-kmet-na-poleto-kukerska-grupa-shte-go-obikoli-seloto-za-da-progoni-zlite-sili.html", "text": "Кукерска група ще го обиколи село Полето, за да прогони злите сили, тъй като така повелява обичаят за днешния 1 януари. Това каза за Радио „Фокус“ – Пирин Иван Манчев, кмет на село Полето. Той допълни, че днес отбелязваме празника Сурва. „След като групата обиколи селото към следобедните часове се прибира на центъра, където прави хубаво хоро. Бабите от Полето също си имат свой обичай – Бабинден. Те също идват на центъра и раздават баница и погача за здраве“, поясни Манчев. \r\nКукерската група на село Полето е най-младата в Община Симитли, като е била създадена преди 7 – 8 години. „Кукерите в Полето наброяват около 50 души. Въпреки че сме млада група полагаме усилия да не изоставаме от водещите групи. Изобретателни сме в подбора на маски и обичаи и гледаме да не се повтаряме“, заяви Манчев. Той подчерта, че горе-долу половината от групата (20 – 25 души) са деца, като те се правят на дядовци и бабки с кожи.\r\nЛивия НИНОВА", "date": "2018.01.01", "title": "Иван Манчев, кмет на Полето: Кукерска група ще го обиколи селото, за да прогони злите сили"}
{"url": "http://www.focus-news.net/news/2018/01/01/2472485/tass-okolo-86-miliona-dushi-sa-vzeli-uchastie-v-novogodishnite-praznenstva-v-rusiya.html", "text": "Около 8,6 милиона души са взели участие в новогодишните празненства в Русия, съобщава TAСС, като се позовава на официални данни от вътрешното министерство на страната.\r\n„Около 8,6 милиона души са взели участие в най-малко 14 хил. обществени събирания, които са се провели на територията на Руската федерация в нощта срещу първи януари 2018 г.“ се казва в разпространеното съобщение. За опазването на реда по време на празника са се грижили около 75 хил. полицаи, 11 хил. военнослужещи и 5,8 хил. служите на частни охранителни фирми. : Цанко Цолов", "date": "2018.01.01", "title": "ТАСС: Около 8,6 милиона души са взели участие в новогодишните празненства в Русия"}
{"url": "http://www.focus-news.net/news/2018/01/01/2472486/nina-stavreva-kmet-na-kavarna-neka-sme-pozitivni-i-usmihnati-prez-2018-godina.html", "text": "Кметът на Каварна Нина Ставрева пожела за новата 2018 година повече позитивизъм и усмивки, предаде кореспондент на Радио „Фокус” – Варна. „Нова година свързваме повече с надежда, с очакване. Пожелавам здраве, което е най-важно за всички ни, пожелавам хубави дни. Пожелавам благоденствие, късмет, щастие – от всички прекрасни неща в този живот. А всъщност за тях човек трябва да има очи. Прекрасните неща никак не са малко, за всички от тях пожелавам в изобилие“, каза Нина Ставрева и допълни, че човек трябва да вярва в доброто, като разбира се на първо място е здравето.\r\nЖулиета НИКОЛОВА", "date": "2018.01.01", "title": "Нина Ставрева, кмет на Каварна: Нека сме позитивни и усмихнати през 2018 година"}
{"url": "http://www.focus-news.net/news/2018/01/01/2472487/tsvetan-asenov-zam-kmet-na-vidin-horata-sa-nay-tsennoto-bogatstvo-i-nie-vyarvame-v-zhelanieto-im-vidinskiyat-kray-da-protsaftyava.html", "text": "Много видинчани и гости на града се събраха на площад „Бдинци” да посрещнат Нова 2018 г., съобщиха от пресцентъра на Общината. За празничната атмосфера се погрижи Градският духов оркестър. По традиция за всички присъстващи имаше парче баница и чаша с вино, осигурени от Общината. Минути преди полунощ заместник-кметът Цветан Асенов се обърна с приветствие към хората: „Община Видин изпраща с удовлетворение 2017 година, изпълнена с много предизвикателства, но и с поводи за гордост от отлично свършената работа. Тези резултати са благодарение на съдействието и с участието на всички жители на общината, защото хората са най-ценното богатство и ние вярваме в желанието им Видинският край да процъфтява с надеждата, затаена дълбоко в душите ни, че Новата 2018 г. ще бъде по-добра и по-щедра за всички нас”. Асенов поздрави всички присъстващи от името на кмета на Община Видин Огнян Ценков, както и от името на цялото Общинско ръководство и пожела: „Нека с нови сили, надежда и вяра в предстоящите дни посрещнем още една Нова година в красивия старопрестолен Видин! Да бъдем редом един до друг в трудните и щастливи моменти, да градим по-добро бъдеще за децата си и с оптимизъм да гледаме далеч напред”!\r\nЗаместник-кметът отброи заедно с хората на площада последните десет секунди до Новата 2018 година. Настъпването й бе ознаменувано с пищна заря и наздравица. Празничната нощ завърши с Дунавското хоро, на което се хванаха малки и големи.", "date": "2018.01.01", "title": "Цветан Асенов, зам.-кмет на Видин: Хората са най-ценното богатство и ние вярваме в желанието им видинският край да процъфтява"}
{"url": "http://www.focus-news.net/news/2018/01/01/2472488/apostol-apostolov-kmet-na-simitli-dano-prez-2018-godina-sreshtame-poveche-usmihnati-hora-po-ulitsite-i-poveche-roditeli-s-detsa.html", "text": "Дано през 2018 година срещаме повече усмихнати хора по улиците и повече родители с деца. Това каза за Радио „Фокус“ – Пирин кметът на Община Симитли Апостол Апостолов по повод Новата година. „Преди всичко искам да пожелая на всички и много здраве, и нека се обичат. Желая на всички да са щастливи и дано срещаме повече усмихнати хора по улиците. Нека виждаме все повече майки с малки деца, защото няма по-хубаво от това“, подчерта Апостолов. Той добави, че в Симитли през последните години се наблюдава именно повишена раждаемост, което е много радостно, тъй като няма нищо по-хубаво от това да дариш живот. \r\n„Отново желая на всички да са живи и здрави и дано всичко което пожелаят им се случи“, каза още Апостол Апостолов.\r\nЛивия НИНОВА", "date": "2018.01.01", "title": "Апостол Апостолов, кмет на Симитли: Дано през 2018 година срещаме повече усмихнати хора по улиците и повече родители с деца"}
{"url": "http://www.focus-news.net/news/2018/01/01/2472489/iva-ivanova-astrolog-za-teltsite-2018-g-e-godinata-v-koyato-tryabva-da-sazdavat-partnyorski-otnosheniya-kakto-v-biznesa-taka-i-v-semeystvoto.html", "text": "За Tелците 2018 г. е годината, в която трябва да създават партньорски отношения – както в бизнеса, така и в семейството. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\nПо думите ѝ представителите на тази зодия ги очаква една сравнително стабилна година. „Те като цяло са реалисти и дори и да има някакви не до там благоприятни ситуации, с реалистичното си мислене могат да вземат правилните решения. За тях това е годината, в която могат да създават партньорски отношения – както в бизнеса, така и в семейство. С това, което ще направят в рамките на 2018 г., могат да доизкусурят онова, което вече имат като мечти или идеи, или това, което не е било достатъчно добро или развито в партньорските им отношения – да се поправи“, обясни тя.\r\nАстрологът уточни, че в началото на пролетта на телците ще им се наложи да взимат важни решения, но е препоръчително при възможност да ги отложат за след рождения си ден, тъй като допреди това няма да имат пълната информация, за да направят правилната постъпка. „В края на годината трябва да имат повишено внимание по отношение на договори, обещания и кратки пътувания. Като цяло това ще е времето, в което ще им бъдат предлагани лесни печалби, които след това ще се окажат измама. А Телците са склонни заради материални придобивки понякога да се самозалъгват. В началото на годината за тях ще има две основни неща, за които трябва да мислят и да внимават – първо, ще имат склонност към зараза с вируси и грипни настинки от онези, които ни оставят за няколко дни на легло. И, второ, ще имат много работа в работата и неразбиране от страна на колеги и шефове“, каза Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: За Tелците 2018 г. е годината, в която трябва да създават партньорски отношения – както в бизнеса, така и в семейството"}
{"url": "http://www.focus-news.net/news/2018/01/01/2472490/hurriyet-turtsiya-otbelyazva-edna-godina-ot-teroristichniya-akt-v-istanbul.html", "text": "Турция отбелязва една година от терористичния акт в Истанбул, при който нападател уби 39 души и рани други 79 в един от градските нощни клубове, пише вестник Hurriyet. Атаката бе извършена от мъж с узбекистански корени, принадлежащ към редиците на терористичната групировка „Ислямска държава“. Извършителят бе заловен на 16 януари 2017 г., като в акцията взеха участие около две хиляди полицаи. Срещу него има издадени 40 съдебни присъди по обвинения за масово убийство, членство в терористична организация, незаконно притежание на оръжие и други. \r\nПо време на отбелязването на годишнината пред вратите на затворения вече клуб бяха поставени снимки на жертвите. Високопоставени членове на чуждестранни дипломатически представителства, сред които консулите на Палестинската автономия, Канада и Египет бяха сред присъстващите. Мюсюлмански, християнски и еврейски свещеници извърши възпоменателни молитви в памет на загиналите. : Цанко Цолов", "date": "2018.01.01", "title": "Hurriyet: Турция отбелязва една година от терористичния акт в Истанбул"}
{"url": "http://www.focus-news.net/news/2018/01/01/2472491/otets-ivan-dom-za-siratsi-sv-nikolay-darven-material-i-okolo-50-hil-lv-shte-sa-neobhodimi-za-vazstanovyavane-na-priyuta-sled-pozhara.html", "text": "Дървен материал и около 50 хил. лв. ще са необходими за възстановяване на приюта след пожара. Това каза за Агенция „Фокус“ отец Иван във връзка с пожара в Дома за сираци „Св. Николай“ в Нови хан в новогодишната нощ. Свещеникът поясни, че не е изгорял целият дом, а част от него. „Покривът е изгорял“, коментира отец Иван и уточни, че пожарът е възникнал от искра от комина на камината. Той допълни, че децата от приюта са настанени в село Доганово и в София. „Всички сме евакуирали. Отстраняваме щетите и боклуците. Ще пуснем тока, за да заработи домът отново“, коментира отец Иван. По думите му след възстановяване на инсталацията в приюта, децата ще могат да се върнат обратно. „Фокус“ припомня: Тази нощ горя домът за сираци „Св. Николай“ на отец Иван в Нови хан. Сградата е горяла през нощта, като за погасяването ѝ са се отзовали три пожарникарски автомобила. При инцидента няма пострадали – децата и живеещите там са били евакуирани навреме. Те са  били настанени на различни места при близки на отец Иван в София, Елин Пелин, с. Доганово. \r\nДеница КИТАНОВА", "date": "2018.01.01", "title": "Отец Иван, Дом за сираци „Св. Николай“: Дървен материал и около 50 хил. лв. ще са необходими за възстановяване на приюта след пожара"}
{"url": "http://www.focus-news.net/news/2018/01/01/2472492/veliko-tarnovo-bez-seriozni-intsidenti-premina-novogodishnata-nosht-v-oblastta.html", "text": "Без сериозни инциденти премина новогодишната нощ в областта. Това съобщиха за Радио „Фокус” – Велико Търново от Регионална дирекция „Пожарна безопасност и защита на населението“. По време на тържествата огнеборци от Свищов са реагирали на два сигнала за пожари в контейнери, при които не са нанесени материални щети. Вчера сутринта, около 08.00 часа, е горял апартамент на бул. „България” във Велико Търново. Причината за пожара, който е унищожил част от домашното имущество и техниката на обитателите на жилището, е самозапалване. Данни са пострадали граждани няма. По-късно през деня, малко след 17.30 часа, в Оперативния център във Велико Търново е получен и сигнал за пожар в къща, намираща се на ул. „Васил Априлов”. При него е унищожен единствено ел. предпазител. Други щети няма.\r\nЛуиза ТРАНЧЕВА", "date": "2018.01.01", "title": "Велико Търново: Без сериозни инциденти премина новогодишната нощ в областта"}
{"url": "http://www.focus-news.net/news/2018/01/01/2472493/sport-leystar-zavarshi-uspeshno-registratsiyata-na-adrien-silva.html", "text": "Лейстър успешно завърши регистрацията на полузащитника Адриен Силва. Британския клуб плати 22 милиона паунда за играча на Спортинг Лисабон но необходимите документи бяха предоставени пред ФИФА малко след края на нужния срок, което създаде четиримесечни неуредици. Макар вече официално да е футболист на Лейстър, Силва няма да играе в мача срещу Хъдърсфийлд по-късно днес.", "date": "2018.01.01", "title": "Спорт: Лейстър завърши успешно регистрацията на Адриен Силва"}
{"url": "http://www.focus-news.net/news/2018/01/01/2472494/blagoevgrad-ochakva-se-intenziven-trafik-v-oblastta-v-posledniya-pochiven-den-sled-novogodishnite-praznitsi.html", "text": "Очаква се интензивен трафик в област Благоевград в последния почивен ден след Новогодишните празници, предаде репортер на Радио „Фокус” – Пирин. Изключително натоварени, особено в следобедните часове на деня, се очаква да бъдат автомагистрала „Струма” в посока от ГКПП „Кулата” към София, главен път Е-79 и второкласен път – 19 Симитли – Гоце Делчев от Банско към столицата. Задръствания е възможно да се образуват на пътен възел „Симитли”, където се събира целият трафик на идващите от Гърция и тези от Банско, както и на вход-изход от Благоевград. Полицейското присъствие в региона ще бъде засилено през целия ден, като допълнителни патрули ще бъдат изведени на автомагистрала „Струма“, главен път Е-79 и второкласен път – 19 Симитли – Гоце Делчев. \r\nДейността на служителите на реда по пътищата ще бъде с цел да подпомага движението и при необходимост да регулира трафика. Регионална дирекция „Пожарна безопасност и защита на населението” – Благоевград пък ще дава изнесени дежурства при полигона край Благоевград с цел по-бърза реакция при възникването на инциденти. С цел облекчаване на трафика от 14.00 до 20.00 часа ще бъде ограничено движението на товарни автомобили с тегло над 12 тона по автомагистралите и най-натоварените пътни участъци. В Област Благоевград това са автомагистрала „Струма” и главен път Е-79.\r\nЛивия НИНОВА", "date": "2018.01.01", "title": "Благоевград: Очаква се интензивен трафик в областта в последния почивен ден след Новогодишните празници"}
{"url": "http://www.focus-news.net/news/2018/01/01/2472496/metodi-biserkov-obshtina-petrich-unikalnoto-v-stanchinarskite-igri-e-che-davat-vazmozhnostta-da-se-vidyat-drevnite-obichai-rusalii.html", "text": "Уникалното в „Станчинарските игри” е, че дават възможността да се видят древните обичаи Русалии. Това каза за Радио „Фокус” – Пирин Методи Бисерков, експерт в Община Петрич по повод игрите, които днес се провеждат в града. Той отбеляза, че в рамките на фестивала всяка група има по 20 минути, в рамките на които представят себе си. Елементите, които те показват, са най-различни. „Ще започнат с маските, които по възможност трябва да повтарят традиционните за Петрич „Сорати” или „Обредни лица”. Те могат да пресъздават измислени герои или животни, тоест всякакви маски, които дават изява на творческото мислене. Следващият елемент са т.нар. е „Персонажи” или „Станчинари”, „Кукери” или „Бабугери”. Много често ни питат дали нашите игри са кукерски, тук отговора е: „да, те са част от тази обредност”. Но в Петрич персонажите са много конкретни – арапи, дявол, болен здрав носи, мечка с мечкар, поп, булка с младоженец и други”, каза още Бисерков. \r\nЧаст от персонажите пресъздават и обредността, характерна за коледно-новогодишните празници. „Например младоженците са символ на новата година, новото начало; булката е самата нова година; болен, здрав носи пък е образ, свързан с лекуването на хората. Имаме и мечка, която гони болестите от хората. Нашите персонажи са много интересни и се различават от традиционните кукери, които са характерни за другите части на България. Уникалното при нас всъщност е възможността да се видят Русалиите”, обясни Бисерков. Той добави, че това е вид обредност около която в българската наука има много спорове, свързани с това откъде произхожда и как е запазена. „При нас те са дошли с големите бежански вълни от Кукуш, Гевгели и така нататък. Самият Кузман Шапкарев ги описва за първи път като характерна част от фолклора на българите в тези части на Беломорието и Вардарска Македония. Основното, което те представят, са характерните русалииски танци, които се делят на първо, второ, трето. Идеята на Русалиите са т. нар. инициационни обредности, даващи възможност на младежите, на юношите, на момчетата да преминат към мъжката възраст. За целта те трябва да участват в „русалииските боеве”, допълни Бисерков. По думите му русалиите имат и специфично облекло, което включва много и различни елементи, задължителното в тях е носенето на оръжие. „Искам да подчертая, че на фестивала не се допускат истински сабии, а реквизитни, за да гарантираме безопасността както на участниците, така и на зрителите”, уточни Бисерков.\r\nЛивия НИНОВА", "date": "2018.01.01", "title": "Методи Бисерков, Община Петрич: Уникалното в „Станчинарските игри“ е, че дават възможността да се видят древните обичаи Русалии"}
{"url": "http://www.focus-news.net/news/2018/01/01/2472497/pregled-na-mezhdunarodnite-novini-do-13-chasa-agentsiya-fokus.html", "text": "Турция отбелязва една година от терористичния акт в Истанбул, при който нападател уби 39 души и рани други 79 в един от градските нощни клубове. Атаката бе извършена от мъж с узбекистански корени, принадлежащ към редиците на терористичната групировка „Ислямска държава“. Извършителят бе заловен на 16 януари 2017 г., като в акцията взеха участие около две хиляди полицаи. Срещу него има издадени 40 съдебни присъди по обвинения за масово убийство, членство в терористична организация, незаконно притежание на оръжие и други. \r\nПо време на отбелязването на годишнината пред вратите на затворения вече клуб бяха поставени снимки на жертвите. Високопоставени членове на чуждестранни дипломатически представителства, сред които консулите на Палестинската автономия, Канада и Египет бяха сред присъстващите. Мюсюлмански, християнски и еврейски свещеници извърши възпоменателни молитви в памет на загиналите. \r\n*** Двама демонстранти са убити по време на антиправителствените протести в Иран през нощта на 31 декември срещу първи януари, това е разкрил народен представител от иранския парламент пред местна медия. По думите на депутата Хадеятолах Кадеми, „хората от Изех, по подобие на някои други градове, организираха протест срещу икономически проблеми и за съжаление той е довел до убийството на двама души и раняването на няколко други“. Народният представител обаче подчерта, че все още не е ясно дали убийството е дело на служителите на органите на реда или на други демонстранти.\r\nПо думите на Кадеми, демонстрациите в града са ескалирали и се е стигнало до чупене на стъкла и вандалски прояви, което е довело до намесата на местната полиция, но е малко вероятно служителите на реда да са отговорни за двата смъртни случаи. Общо шест души са загинали от четвъртък насам, когато избухнаха протестите в страната, припомня агенцията. \r\n*** Лидерът на Северна Корея Ким Чен-ун разкри в понеделник, че е „отворен за диалог“ с правителството в Сеул.\r\nСпоред  думите на севернокорейския лидер, „когато става въпрос за отношенията между Северна и Южна Корея, трябва да намалим военното напрежение на полуострова с цел създаване на мирна среда“. Ким Чен-ун отбеляза още, че „и двете страни трябва да предприемат стъпки в тази насока“.\r\nСевернокорейският лидер обаче предупреди, че „ядреният бутон е винаги на бюрото ми“ и призова народа си за масово производство на ядрени глави и ракети.\r\nВ навечерието на новогодишните празненства, когато бе попитан как ще коментира думите на Ким Чен-ун, американският президент Доналд Тръмп заяви само „ще видим, ще видим“. \r\n*** От първи януари България поема председателството на Съвета на Европейския съюз, като според българския министър, отговарящ за европедседателството Лиляна Павлова, в рамките на мандата в София ще бъдат проведени около 300 официални срещи. Това включва 30 срещи с участието на европейските лидери,  разясни Павлова и добави, че страната ще бъде посетена от около 25 хил. гости. \r\n„В рамките на нашето председателство ще бъдат проведени 300 срещи в България и 1,500 срещи на високопоставени експерти в Страсбург и Брюксел“, разкри Павлова. По нейните думите, България ще се опита да играе ролята на координатор. С посредничеството на София ще продължат преговорите за Брекзит, развитието на въпроса за мигрантската политика, развитието на региона на Западните Балканите и неговата евроинтеграция. България също така има намерение да повдигне въпроса за вдигане на санкциите срещу Русия. По думите на Павлова, „премиерът Бойко Борисов и българското правителство третира проблема за санкциите като един от главните в дневния ред“, който според министъра ще бъде „разгледан в различни формати с цел да се намери най-доброто решение“. \r\n*** Според турският министър на културата и туризма Нуман Куртулмуш, туристически сектор в страната ще се възстанови напълно през 2018 г. Куртулмуш е заявил това в интервю за местния всекидневник Hurriyet. Според него, след последните няколко години, които са се оказали трудни за туристическия сектор, през 2017 г. е било отчетено увеличение на броя посетители в Турция, като в рамките на 2018 г. секторът ще се възстанови напълно, убеден е министърът. \r\n„36 милиона души са посетили Турция през 2014 година и аз мисля, че отново ще достигнем това число“ през настоящите 12 месеца, отбеляза Куртулмуш. Министърът цитира и данни от водеща британска туристическа агенция, според които има увеличение на предварителните резервации за почивки в Турция с 66%. На въпроса защо секторът е отчел спад в последните няколко години, министърът посочи като причини несигурността заради опита за преврат от 2016 г., обтегнатите отношения с Русия и определено негативното отношения спрямо Анкара от страна на някои европейски държави. \r\n*** От първи януари пет страни – Египет, Италия, Сенегал, Уругвай и Япония, престават да бъдат непостоянни членки на Съвета за сигурност на ООН. Вместо тях своето ротационно членство получават Гвинея, Кот д'Ивоар, Кувейт, Нидерландия, Перу и Полша. До края на 2018 г. непостоянни членки на Съвета остават Боливия, Швеция, Етиопия и Казахстан, като Астана ще поеме временния председателски пост. \r\nОчаква се да се проведат редовни заседания на организацията през януари, в това число и срещи засягащи бъдещето на Сирия и търсенето на политическо решение на кризата в близкоизточната държава. \r\n*** Гръцкото правителство не смята да екстрадира осемте турски войници, намиращи се на територията на страната и обвинени от Анкара в участие в опита за преврат в Турция от 2016 г., според думите на говорителя на атинското правителство Димитрис Цанакопулос. \r\nГоворителят е направил изказването си чрез съобщение в една от социалните мрежи в неделя. По неговите думи, осемте войници са поискали статут на бежанци, което няма нищо общо с отказа на правителството да ги екстрадира. Цанакопулос отбеляза, че въпреки това „позицията на правителството е ясна – тези, заподозрени в участие в опита за преврат не са добре дошли“.\r\nВ събота Турция заяви, че решението на Атина да предостави такъв статут на един от обвинените за участие в опита за преврат, е подронило добрите отношения между двете държави. \r\n***", "date": "2018.01.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/01/2472498/todorka-nedeva-rim-veliko-tarnovo-vapreki-che-sled-osvobozhdenieto-tarzhestvata-za-nova-godina-se-evropeizirat-velikotarnovtsi-uspyavat-da-zapazyat-traditsiite.html", "text": "Въпреки че след Освобождението тържествата за Нова година се европеизират, великотърновци успяват да запазят традициите от миналото. Това обясни за Радио „Фокус” – Велико Търново Тодорка Недева, уредник Отдел „Нова и най-нова история“ в Регионалния исторически музей – Велико Търново. Тя уточни, че именно след 1878 година амбициите на царските особи и на управляващите у нас се насочват към заветната цел – всичко да бъде както в Европа. „И Новогодишните балове с изискано меню и тоалети, и украсените елхи по площадите, държавните и общински сгради, а по-късно и в частните домове. Изпращането на честитки с благопожелания, подаряването на нетрадиционни дарове на близки и приятели и искрящите в небето огнени играчки също стават част от коледно-новогодишната магия“, обобщи експертът. \r\nПо думите й сведенията от миналото говорят, че великотърновци са очаквали с радост и нетърпение светлите празници и се подготвят за тях с искрено и неприкрито удоволствие. „Запазвайки част от традиционните елементи в празнуването им те подсилват техния чар с нещо европейско, парижко, нещо, от което „хем се чувстваш болярин, хем се изявяваш по-аристократично и изискано”, както Кръстьо Тонев, известен търновски сладкар, споделя пред съгражданин в новогодишната нощ на 1941 година”, разказа още Тодорка Недева. Тя уточни, че коледните и новогодишни подаръци в миналото са били основно книги и сувенири.\r\nЛуиза ТРАНЧЕВА", "date": "2018.01.01", "title": "Тодорка Недева, РИМ – Велико Търново: Въпреки че след Освобождението тържествата за Нова година се европеизират, великотърновци успяват да запазят традициите"}
{"url": "http://www.focus-news.net/news/2018/01/01/2472499/sashka-bizeranova-rim-vidin-sreshtu-nechistite-sili-na-survachkata-se-slagat-nanizi-ot-slanchogledovi-semki.html", "text": "Срещу нечистите сили на сурвачката се слагат нанизи от слънчогледови семки, каза за Радио „Фокус“ – Видин Сашка Бизеранова, етнограф в Регионалния исторически музей във Видин. Тя посочи, че през деня на Васильовден, който е първият в новата година, къщите се обикалят от сурвакари. „На сурвачката се слага всичко, което произвежда семейството: вълна от овцете, нанизи от семки от тиква, нанизи с пуканки, връзва се червен вълнен конец срещу уроки. Нечистите сили започват да броят семките, но се объркват и започват отначало. Така броят докато пропеят първи петли и те – нечистите сили – изчезват“, каза етнографът.  \r\nДеца от видинските училища са изработили сурвачки, спазвайки обредните изисквания за Северозапада, като тези сурвачки са дарили на музея. „Мъжкият символ – червената чушка, също присъства на сурвачката. Най-отгоре на сурвачката трябва да има ябълка“, допълни Бизеранова. Тя обясни, че в Северозапада дряновите пръчки, от които се правят сурвачките, се обвиват с вълна, а в Южна България, където се отглежда памук – сурвачките са обвити с него. \r\nВ нощта срещу Васильовден се извършва обредно гадаене за женитба. „Слагат се кастрони (пръстени паници) с вино, а под всеки кастрон има знак, поставен от момите. Младите мъже избират кастрон с вино и заедно с това избират и момата, поставила знака под кастрона“, каза още Сашка Бизеранова.\r\nАнна ЛОЗАНОВА", "date": "2018.01.01", "title": "Сашка Бизеранова, РИМ – Видин: Срещу нечистите сили на сурвачката се слагат нанизи от слънчогледови семки"}
{"url": "http://www.focus-news.net/news/2018/01/01/2472500/reuters-deset-sa-zaginalite-sled-protestite-v-iran-v-noshtta-sreshtu-parvi-yanuari.html", "text": "Десет души са загинали по време на нощните протести на 31 декември срещу първи януари в Иран, съобщава Reuters, като се позовава на данни от държавна телевизия. Според излъчения репортаж, „по време на събитията предишната нощ, за съжаление общо 10 души бяха убити в няколко ирански града“. Не са предоставени допълнителни данни относно смъртните случаи. \r\nПротестите в страната започнаха в град Машхад в четвъртък, 28 декември, заради високите цени на някои стоки. Недоволството обаче придоби политически оттенък на някои места след като се чуха призиви за оставка на Върховния религиозен лидер аятолах Али Хаменей. : Цанко Цолов", "date": "2018.01.01", "title": "Reuters: Десет са загиналите след протестите в Иран в нощта срещу първи януари"}
{"url": "http://www.focus-news.net/news/2018/01/01/2472501/plovdiv-momchentse-e-parvoto-novorodeno-za-2018-godina-v-umbal-sveti-georgi-v-grada.html", "text": "Момченце е първото новородено за 2018 година в УМБАЛ „Свети Георги” в Пловдив. Това съобщиха за Радио „Фокус” Пловдив от най-голямата Университетска болница в Пловдив. Момченцето се е родило в 9.25 ч. тази сутрин, като теглото му е 3710 г, а дължината 53 см.\r\nПоследните две родени бебета за 2017 година са момче и момиче. Те са се родили в 19.50 ч. и в 21.00 ч. – едното нормално, другото с Цезарово сечение.\r\nЦветана ТОНЧЕВА", "date": "2018.01.01", "title": "Пловдив: Момченце е първото новородено за 2018 година в УМБАЛ „Свети Георги” в града"}
{"url": "http://www.focus-news.net/news/2018/01/01/2472502/prezidentat-na-iran-hasan-rouhani-iranskiyat-narod-shte-dade-otgovor-na-narushitelite-na-reda.html", "text": "Президентът на Иран Хасан Роухани заяви в понеделник, че иранският народ ще „даде отговор на размирниците и нарушителите на реда“, съобщава AFP. Думите на Роухани са направени на фона на четиридневните протести в страната, като малко по-рано иранска държавна телевизия съобщи, че общо 10 души са били убити по време на протестите в нощта срещу първи януари, но допълнителни детайли не бяха предоставени.\r\nПрезидентът отбеляза, че „нашата нация ще се разправи с това малцинство, което скандира слогани срещу нашите закони и народните желания, обиждайки ценностите на революцията“. \r\nВ официалната интернет страница на Роухани се казва още, че „критиките и протестите са възможност, не заплаха. Нацията ще даде отговор на размирниците и нарушителите на реда“.: Цанко Цолов", "date": "2018.01.01", "title": "Президентът на Иран Хасан Роухани: Иранският народ ще даде отговор на нарушителите на реда"}
{"url": "http://www.focus-news.net/news/2018/01/01/2472503/adelina-stefanova-hram-vavedenie-bogorodichno-parviyat-den-ot-novata-godina-se-otbelyazva-kato-praznik-na-zdraveto.html", "text": "Според народната обредна практика първият ден от новата година се отбелязва като празник на здравето. Това каза за Радио „Фокус” – Пирин Аделина Стефанова, църковен уредник в храм „Въведение Богородично” в Благоевград. През деня деца между 8 и 10-годишна възраст ходят от къща на къща или само по роднини да сурвакат за здраве. „По-смелите и по-големите с маските и кукерските игри започват още от зазоряване. Традиционното сурвакане е: „Сурва, сурва година, голям клас на нива, червена ябълка в градина, жълт мамун на леса, голям грозд на лоза, пълен кошер с пчели, пълна кесия с пари! Живо, здраво догодина, догодина до амина”, каза още Стефанова. Тя добави, че сурвакарската група благославя с пеене още от вратата, затова „отворете вратите и портите си широко, нека влязат сурвакарите и кукерите”, защото те донасят богатство, берекет и много пожелания за здраве и късмет.\r\nЛивия НИНОВА", "date": "2018.01.01", "title": "Аделина Стефанова, храм „Въведение Богородично”: Първият ден от новата година се отбелязва като празник на здравето"}
{"url": "http://www.focus-news.net/news/2018/01/01/2472504/daily-sabah-turtsiya-ochakva-podobryavane-na-otnosheniyata-s-germaniya-prez-2018-godina-spored-parviya-diplomat-na-ankara.html", "text": "Според външния министър на Турция Мевлют Чавушоглу, най-лошото в двустранните отношения между Анкара и Берлин е преминало и страната му може да се надява на подобряване на връзките с Германия през 2018-та година, пише Daily Sabah, като се позовава на интервю, дадено от министъра за държавна германска агенция в понеделник. \r\nГермания обвиняваше Турция в нарушаване на човешките права, като отношенията се влошиха още повече заради ареста на немалък брой граждани на Федералната република, част от които вече са освободени. От своя страна Анкара смяташе, че в Берлин не обръщат достатъчно внимание на действията на някои групировки определени като терористични. : Цанко Цолов", "date": "2018.01.01", "title": "Daily Sabah: Турция очаква подобряване на отношенията с Германия през 2018 година, според първия дипломат на Анкара"}
{"url": "http://www.focus-news.net/news/2018/01/01/2472505/d-r-miglena-petkova-rim-veliko-tarnovo-survaknitsata-e-magicheskata-prachitsa-na-balgarite.html", "text": "Сурвакницата е магическата пръчица на българите. Причината е, че с нея във всеки един дом се внасят здраве, плодородие и берекет. Това каза за Радио „Фокус” – Велико Търново д-р Миглена Петкова, главен уредник в Регионалния исторически музей. Тя уточни, че за региона е характерна изработката на традиционната сурвачка. „При нас се използва традиционната украса: това, което се произвежда от стопаните и което ражда земята. Слага се и сребърна паричка, която пропъжда лошите магии и предпазва от тях. Житните класове, с които също красим сурвакниците, са символ на плодородие. При нас се прави традиционна сурвакница, тъй като Велико Търново се намира в Централна България и тук се преплитат традициите на всички региони”, допълни експертът.\r\nТя поясни, че в последните години сурвачките, които се изработват от децата а града стават все по-автентични и все по-истински. Наблюденията са от резултатите на ежегодния конкурс, който музеят обявява под надслов „От Коледа до Великден”. В него участват деца от цялата община, които изработват различни сурвачки и най-красивите се оценяват и поставят в сградата на Общината. Те ще останат във фоайето на втория етаж до утре.\r\nЛуиза ТРАНЧЕВА", "date": "2018.01.01", "title": "Д-р Миглена Петкова, РИМ – Велико Търново: Сурвакницата е магическата пръчица на българите"}
{"url": "http://www.focus-news.net/news/2018/01/01/2472506/tsvetan-tsvetanov-gerb-neka-da-prodalzhavame-da-obichame-balgariya-i-da-rabotim-za-badeshteto-ni.html", "text": "Честита нова година, приятели! Пожелавам на всички много здраве, щастие и късмет! И нека да продължаваме заедно напред да обичаме България и да работим за бъдещето ни! Това написа председателят на ПГ на ГЕРБ и зам.-председател на партията Цветан Цветанов във „Фейсбук“.", "date": "2018.01.01", "title": "Цветан Цветанов, ГЕРБ: Нека да продължаваме да обичаме България и да работим за бъдещето ни"}
{"url": "http://www.focus-news.net/news/2018/01/01/2472507/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на ГД \"Гранична полиция\".", "date": "2018.01.01", "title": "ГД \"Гранична полиция\": Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/01/01/2472508/ivanka-chakalska-kmet-na-krupnik-surva-e-izklyuchitelno-vazhen-praznik-za-nasheto-selo.html", "text": "Сурва е изключително важен празник за село Крупник. Това каза за Радио „Фокус” – Пирин Иванка Чакалска, кмет на населеното място. По думите ѝ всяка година сурвакарите се подготвят с много голям ентусиазъм за този празник. „На 1 януари всяка къща в селото посреща бабугерски групи, които влизат в домовете, сурвакат домакините, сурвакат стопаните за здраве и берекет и веселие през новата година, а те от своя страна ги даряват с пари, плодове, вино и други продукти, които са произвели през годината. Като отмине 1 януар,и започва и усилената подготовка за кукерския фестивал „Симитлия – Древната земя на кукерите”, подчерта Чакалска. Тя добави, че за фестивала в Симитли всички групи се обединяват в една многобройна с най-много на брой внушителни кукери, с най-хубавите костюми и маски. „Тук е мястото да благодаря и на тези млади мъже, че съхраняват изконната традиция  на кукерството и я предават на техните деца, които с нетърпение очакват кукерските празници. Всяка година броят на най-малките участници се увеличава”, заяви Чакалска.\r\nЛивия НИНОВА", "date": "2018.01.01", "title": "Иванка Чакалска, кмет на Крупник: Сурва е изключително важен празник за нашето село"}
{"url": "http://www.focus-news.net/news/2018/01/01/2472509/sport-petra-kvitova-se-otkaza-ot-uchastie-na-turnira-v-brizbeyn-zaradi-bolest.html", "text": "Петра Квитова се отказа от участие на турнира в Бризбейн заради болест. Двукратната шампионка от „Уимбълдън“ е разкрила, че по време на полета към Австралия е хванала вирус и не е успяла да се възстанови преди първия ѝ мач срещу Анет Контавейт. Чешката тенисистка е втората състезателка, която приключи преждевременно участието си, след като по-рано французойката Каролин Гарсия също бе принудена да се откаже поради контузия.", "date": "2018.01.01", "title": "Спорт: Петра Квитова се отказа от участие на турнира в Бризбейн заради болест"}
{"url": "http://www.focus-news.net/news/2018/01/01/2472510/plovdiv-ne-sa-seriozni-travmite-na-postradalite-pri-boraveneto-s-pistolet-i-piratka-v-novogodishnata-nosht.html", "text": "Не са сериозни нараняванията на пострадалите при боравенето с пистолет и пиратка в Пловдив в новогодишната нощ. Това съобщиха за Радио „Фокус” – Пловдив от пресцентъра на Университетска болница „Свети Георги” в Пловдив, където са били пренасочени пациентите. При първия случай пистолетът е бил сигнален, уточниха от болницата. И двамата пострадали нямат загуба на пръсти, а само са били опърлени. Раните са им обработени.\r\nОт болницата информират още, че през Спешно приемния център, който приема пациенти от цялата Пловдивска област, са преминали общо 171 възрастни пациенти през денонощието.\r\nЦветана ТОНЧЕВА", "date": "2018.01.01", "title": "Пловдив: Не са сериозни травмите на пострадалите при боравенето с пистолет и пиратка в новогодишната нощ"}
{"url": "http://www.focus-news.net/news/2018/01/01/2472511/komisar-tencho-tenev-sdvr-intenzivno-e-dvizhenieto-po-bul-tsarigradsko-shose-na-vlizane-v-stolitsata.html", "text": "Интензивно е движението по бул. \"Цариградско шосе\" на влизане в столицата. Това съобщи за Агенция „Фокус“ комисар Тенчо Тенев, началник на отдел „Пътна полиция“ към Столичната дирекция на вътрешните работи (СДВР). Той поясни, че светофарите в столицата все още са на автоматичен режим и обясни, че на всички входни артерии има разположени полицейски патрули, които ще следят движението. Комисар Тенев уточни, че при засилване на трафика и образуване на задръствания, светофарите ще превключат на авариен режим и движението ще се регулира. Той прогнозира, че по-интензивен трафик се очаква след 15.00 часа. Той коментира, че в столицата няма сериозни инциденти. „Вчера има само 27 леки пътнотранспортни произшествия“, допълни началникът на „Пътна полиция“. \r\nДеница КИТАНОВА", "date": "2018.01.01", "title": "Комисар Тенчо Тенев, СДВР: Интензивно е движението по бул. \"Цариградско шосе\" на влизане в столицата"}
{"url": "http://www.focus-news.net/news/2018/01/01/2472512/zhivko-dishkov-bchk-pazardzhik-izpalnyavame-uspeshno-programa-za-osiguryavaneto-na-topal-obyad-na-20-dushi-v-panagyurishte.html", "text": "Изпълняваме успешно програма за осигуряването на топъл обяд на 20 души в Панагюрище, съобщи за Радио „Фокус“ – Пазарджик Живко Дишков, председател на БЧК – Пазарджик. „В Панагюрище работим по програма, в която 20 възрастни се хранят от месец декември до месец април включително. За тази програма средствата ги получаваме от местен дарител бизнесмен“, уточни Дишков. Със средствата се осигурява топъл обяд. Това са хора, определени съвместно със социалните служби. „Те наистина са силно нуждаещи се, които не биха се справили самостоятелно без нашата подкрепа и помощ. Децата и възрастните хора са двете най-уязвими групи, към които е насочено нашето внимание“, допълни Дишков.\r\nСветлана ЕЛЕНКИНА", "date": "2018.01.01", "title": "Живко Дишков, БЧК – Пазарджик: Изпълняваме успешно програма за осигуряването на топъл обяд на 20 души в Панагюрище"}
{"url": "http://www.focus-news.net/news/2018/01/01/2472513/tass-chislenostta-na-ruskite-vaorazheni-sili-be-namalena-s-293-dushi.html", "text": "Числеността на руските въоръжени сили намаля с 293 души, считано от първи януари 2018 година, съобщава ТАСС. Намалението е вследствие на указ, подписан от президента на страната Владимир Путин. В него е указано, че щатната численост на въоръжените сили на Русия е общо 1,902,758 души, като 1,013,628 от тях са военнослужещи. Това показва известно намаление сравнение с досегашната цифра от общо 1,903,051 души, която бе установена с указ през март 2017 г.  : Цанко Цолов", "date": "2018.01.01", "title": "ТАСС: Числеността на руските въоръжени сили бе намалена с 293 души"}
{"url": "http://www.focus-news.net/news/2018/01/01/2472514/blagoevgrad-za-3-do-5-minuti-se-preminava-prez-gkpp-eksohi-ilinden.html", "text": "За 3 до 5 минути се преминава през ГКПП Ексохи-Илинден, предаде репортер на Агенция \"Фокус\". Слаб е трафикът в посока Гоце Делчев. Натоварено е движението по пътя между Гоце Делчев и Доспат, като по-интензивно е в посока Гоце Делчев.", "date": "2018.01.01", "title": "Благоевград: За 3 до 5 минути се преминава през ГКПП Ексохи-Илинден"}
{"url": "http://www.focus-news.net/news/2018/01/01/2472515/krasimir-kirilov-oblasten-upravitel-na-dobrich-shtastliva-uspeshna-i-po-dobra-nova-2018-godina.html", "text": "Щастлива, успешна и по-добра нова 2018 година пожела областният управител на Добрич Красимир Кирилов, предаде кореспондент на Радио „Фокус” – Варна. „Като областен управител и като човек пожелавам на всички успешна, щастлива и по-добра нова година. Нека 2018 донесе повече вяра, сили, мъдрост и удовлетвореност от постигнатото. Весели празници!“, каза Красимир Кирилов. Като областен управител той заяви, че администрацията, която ръководи, ще продължи да следва Областната стратегия за развитие на област Добрич. \r\nКато основни приоритети през новата година той посочи привличането на средства за реализация на проекти, подобряване на инфраструктурата, привличане на инвеститори и подобряване на икономиката на региона. „Надявам се да успеем да реализираме целите, които си поставяме“, заяви още Красимир Кирилов.\r\nЖулиета НИКОЛОВА", "date": "2018.01.01", "title": "Красимир Кирилов, областен управител на Добрич: Щастлива, успешна и по-добра нова 2018 година"}
{"url": "http://www.focus-news.net/news/2018/01/01/2472516/plovdiv-tri-momcheta-sa-se-rodili-v-oblastnata-bolnitsa-v-novogodishnata-nosht.html", "text": "Три момчета са се родили в УМБАЛ „Пловдив“ в новогодишната нощ. Това съобщиха за Радио „Фокус” – Пловдив от пресцентъра на болницата. Борислав е първото дете за семейство от с. Куртово Конаре. Раждането на 29-годишната майка започнало нормално, но тъй като детето е твърде едро, се наложило да бъде извадено със спешно секцио. \r\nОще две момчета са се родили в началото на 2018 г. В 09.00 часа проплакал Георги. Той е с тегло 3720 г и височина от 51 см и също е роден след спешно секцио. Наложило се акушер-гинеколозите да направят интервенцията, защото 31-годишната майка повишила опасно стойностите на кръвното си налягане. Детето е първо за двойка от Карлово. \r\nВ 09.30 часа е родено още едно момченце, което е 4-то дете за двойка от с. Белозем. Детето тежи 2650 г и е с ръст 46 см. Майката е на 22 години.\r\nПрез 2017 г. в отделението по акушерство и гинекология има 977 раждания, при които на бял свят са дошли около 1 000 бебета, тъй като част от майките са дали живот на близнаци.\r\nПоследното бебе за 2017 година е родено в 20.50 часа и е с тегло 4370 г и ръст 53 см.\r\nЦветана ТОНЧЕВА", "date": "2018.01.01", "title": "Пловдив: Три момчета са се родили в областната болница в новогодишната нощ"}
{"url": "http://www.focus-news.net/news/2018/01/01/2472517/slavka-chakarova-kmet-na-chepelare-2018-g-shte-e-izpalnena-s-oshte-poveche-predizvikatelstva-za-obshtinata.html", "text": "2018 г. ще е изпълнена с още повече предизвикателства за община Чепеларе, защото имаме доста проекти, които ще трябва да реализираме. Това каза за Радио „Фокус” – Смолян кметът на Чепеларе Славка Чакърова. „Единият от тях е договорът, който подписахме по Програмата за развитие на селските райони от ДФ „Земеделие” за енергийна ефективност и оборудване на СУ „Васил Дечев” в Чепеларе. Проектът предвижда подмяна на дограма, изолации, ново оборудване и в двете сгради и подмяна на използваното гориво в отоплителната инсталация, което вече ще е метан. Досега използвахме дизел, който е скъп и замърсява природата. Все пак ние се борим да защитим нашата марка „Чепеларе – зеленото сърце на България”, така че мислим и в тази насока”, обясни Чакърова. \r\nПредстои реализиране на проекта по „Интеррег България – Гърция”, който са спечелили заедно с община Просочани. По него е предвиден ремонт на Музея на родопския карст, който е единственият по рода си. Има и дейности по вертикалната планировка на Паметника на загиналите във войните чепеларци. „Там сме заложили и изграждане на светлинно шоу и ще се опитаме да конкурираме „Звук и светлина” във Велико Търново. Заложени се средства за закупуване на сцена по друг проект на общината. Знаете, че през последните две години община Чепеларе обогати значително своя културен календар. Това е предпоставка за повече туризъм и то целогодишен. Това което е било преди години – ние сме дестинация за туризъм и през зимата и лятото и се опитваме да предложим повече услуги и събития и през останалата част от годината, не само през зимата“, поясни Чакърова. \r\nТя уточни, че ще се извършват няколко дейности по енергийна ефективност на няколко зони на осветлението в Пампорово. Очакват одобрение на проекти по ПУДООС за рехабилитиране на водопроводна мрежа в селата Богутево и Павелско, като изрази надежда да успеят да изготвят и проектът за рехабилитиране на водопроводната мрежа в село Хвойна. „Доста дейности сме си поставили за цел. Очакваме да бъде отворена Норвежката програма – там също имаме набелязани няколко мерки. Ще кандидатстваме и по проект „Красива България“ за рехабилитация на сервизните помещения в една от детските градини и подмяна на детската площадка, като стойността на дейностите там е за 140 000 лв. През тази година със средства от Министерство на образованието и науката бе подменена дограмата на училището в село Павелско за 70 000 лв. След ремонта там за първи път беше отчетена температура над 17 градуса, като вече е 24 градуса и учебния процес се провежда нормално. Децата в селото са изключително благодарни за това. Имаме информация, че одобрени средства и за ремонт на покрива на това училище, който ще се извърши през следващата година“, каза още Славка Чакърова.\r\nНели ГЕРГЬОВСКА", "date": "2018.01.01", "title": "Славка Чакърова, кмет на Чепеларе: 2018 г. ще е изпълнена с още повече предизвикателства за Общината"}
{"url": "http://www.focus-news.net/news/2018/01/01/2472518/blagoevgrad-bezstopanstveni-kone-sa-izlezli-na-patya-satovcha-dospat-na-okolo-kilometar-ot-seloto.html", "text": "Около 10 безстопанствени коня в рамките на 100-200 м са излезли на пътя Сатовча-Доспат на около километър от селото, предаде репортер на Агенция \"Фокус\". Конете са с вързани предни крака и са предпоставка за пътно-транспортно произшествие.\"Фокус\" призовава шофьорите да карат внимателно и със скорост, съобразена с пътните условия.", "date": "2018.01.01", "title": "Благоевград: Безстопанствени коне са излезли на пътя Сатовча-Доспат на около километър от селото"}
{"url": "http://www.focus-news.net/news/2018/01/01/2472519/the-telegraph-obshto-chetirima-dushi-sa-ubiti-v-london-v-novogodishnata-nosht-politsiyata-ne-smyata-che-sluchaite-sa-svarzani.html", "text": "Общо четирима души са били убити в Лондон в новогодишната нощ, като всички смъртни случаи са били причинени от нанесени с нож рани, съобщава Telegraph. Полицията обаче не смята, че има връзка  между отделните случаи, случили се в северната, източната и южната част на британската столица. Служителите на реда осъдиха „безсмислено насилие“. Жертвите са мъже, двата от тях на 20 години, един на 18 и един на 17 години. В ранните часове на първи януари е извършено още едно нападение с нож, срещу друг мъж, който е транспортиран в болница, но се намира в критично състояние.\r\nКъм момента общо петима души са арестувани във връзка с единия случай. Води се разследване. : Цанко Цолов", "date": "2018.01.01", "title": "The Telegraph: Общо четирима души са убити в Лондон в новогодишната нощ, полицията не смята, че случаите са свързани"}
{"url": "http://www.focus-news.net/news/2018/01/01/2472520/plovdiv-nad-5-000-kvm-trotoarni-nastilki-sa-izgradeni-v-rayon-trakiya-prez-izminalata-godina.html", "text": "Над 5 000 кв.м тротоарни настилки са изградени в Район „Тракия” в Пловдив през изминалата година. Това каза в интервю за Радио „Фокус” – Пловдив кметът на района Костадин Димитров. „Успешен се оказа методът с бетон, който ние налагаме през последните години”, каза кметът. По думите му зелената система на района се е разширила с още 60 декара през 2017 година и тази добра инициатива ще продължи и през тази година. „Всяка година разширяваме зеленината, като за тези 4-5 години сме засадили над 5 000 дървета”, добави Костадин Димитров.\r\nПрез тази година приоритетно в района ще бъдат изграждани детски площадки и още един парк за отдих.\r\nЦветана ТОНЧЕВА", "date": "2018.01.01", "title": "Пловдив: Над 5 000 кв.м тротоарни настилки са изградени в Район „Тракия” през изминалата година"}
{"url": "http://www.focus-news.net/news/2018/01/01/2472521/krasimira-anastasova-kmet-na-dolni-chiflik-prez-2017-godina-rabotihme-po-proekti-za-predostavyane-na-sotsialni-uslugi.html", "text": "И през 2017 година Община Долни чифлик продължи работата по проекти за предоставяне на социални услуги: „Независим живот” – лични асистенти, социални асистенти и домашни помощници и „Услуги за ранно детско развитие в Общностен център за деца в риск от 0 до 7 години и техните семейства в община Долни чифлик” – здравни и консултативни услуги. Това каза в интервю за Радио „Фокус” - Варна кметът на Община Долни чифлик Красимира Анастасова. „Построена е една детска площадка в село Венелин и една площадка за фитнес на открито в село Старо Оряхово със средства от Предприятието за управление на дейностите по опазване на околната среда. Други две детски площадки са построени в селата Горен чифлик и Гроздьово със средства от общинския бюджет”, посочи Анастасова. \r\nПо думите й отново със средства от общинския бюджет са изпълнени и други значими проекти, свързани с инфраструктурата на общината: цялостно е възстановена асфалтовата настилка по 8 улици в Долни чифлик, ремонтирани са тротоари в Долни чифлик и в Шкорпиловци с обща площ около 1600 кв. м, обновени са алеите в парка в Шкорпиловци, санирана е сградата на здравната служба в Шкорпиловци, направен е основен ремонт на фитнес салон в Горен чифлик – общинска собственост, изградени са 3 повдигнати пешеходни пътеки в Ново Оряхово и Шкорпиловци.\r\nМарияна ВАЛЕНТИНОВА", "date": "2018.01.01", "title": "Красимира Анастасова, кмет на Долни чифлик: През 2017 година работихме по проекти за предоставяне на социални услуги"}
{"url": "http://www.focus-news.net/news/2018/01/01/2472522/smolyan-patishtata-v-oblastta-sa-mokri-a-na-mesta-zaledeni.html", "text": "Въпреки положителните температури пътищата в област Смолян са мокри, а на места - заледени, предаде репортер на Агенция \"Фокус\". Много са заледените участъци по пътя между Доспат и село Любча.", "date": "2018.01.01", "title": "Смолян: Пътищата в областта са мокри, а на места - заледени"}
{"url": "http://www.focus-news.net/news/2018/01/01/2472523/slavka-chakarova-kmet-na-chepelare-ochakvame-oshte-po-uspeshen-zimen-sezon-v-sravnenie-s-minalogodishniya.html", "text": "Очакваме още по-успешен от миналия зимен сезон в Пампорово и Чепеларе. Това каза в интервю за Радио „Фокус” – Смолян Славка Чакърова кметът на Чепеларе. „След реализацията на дългоочакваната инвестиция и обединението на двете ски зони Пампорово и Мечи чал бяха направени доста подобрения и в зоната на ски-пистата Мечи чал. Продължават да се подобряват и ски-пистите в Пампорово – подменени са изцяло оръдията за изкуствен сняг. Разбира се в зоната на Мечи чал предстоят още инвестиции през следващите години и моите очаквания са след разговорите с инвеститорите, че до две – три години ще бъде изграден и свързващият лифт между двете зони“, отбеляза Чакърова. \r\nПо думите й настоящият зимен сезон ще е по-успешен заради всички нови инвестиции, както и заради новооткритите хотели в Пампорово и многото апартаменти – над 100, които са прекатегоризирани и това означава, че има търсене в Пампорово. „Ние успяхме като Община да помогнем за реализиране на една инвестиция. В края на 2016 г. с постановление на Министерски съвет ни бяха отпуснати средства в размер на над 500 000 лв., с които успяхме да рехабилитираме пътна мрежа в курорта – в два участъка от по 750 и 400 метра, където вече има нови асфалтови настилки. Над 1 км тротоарна настилка подобрихме. За следващата година имаме нови средства, които бяха отпуснати от МС през ноември в размер на 950 000 лв. С тях ще довършваме отделни участъци на Пампорово, но ще има и за рехабилитация на улична мрежа в Чепеларе“, каза още Славка Чакърова.\r\nНели ГЕРГЬОВСКА", "date": "2018.01.01", "title": "Славка Чакърова, кмет на Чепеларе: Очакваме още по-успешен зимен сезон в сравнение с миналогодишния"}
{"url": "http://www.focus-news.net/news/2018/01/01/2472524/iva-ivanova-astrolog-prez-2018-g-za-bliznatsite-priklyuchva-edin-dosta-dalag-truden-period-i-prez-sledvashtite-2-godini-shte-poluchat-svoeto-vaznagrazhdenie-za-tova.html", "text": "През 2018 г. за Близнаците приключва един доста дълъг труден период и през следващите 2 години ще получат своето възнаграждение за това. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„Ако представителите на тази зодия са си направили изводите за това, което им се е случвало през последните две години и половина, ще продължават с бодра крачка напред. Трябва да имат повишено внимание в периода от началото на април до средата на май – тогава хем ще имат нужда от много общуване, хем силно желание да обичат света и в частност един човек. Но трябва да имат предвид, че не винаги това, което виждат, отговаря на истината“, каза още тя.\r\nПо думите ѝ през 2018 г. близнаците ще имат възможности и за много нови познанства и срещи. „Съществува обаче опасност от всичката информация, която получават, да се забият в нереални области тип „позитивно мислене“, които вместо щастие, ще им донесат депресия и ще ги изхвърлят зад борда на ежедневието. Много добри възможности има за онези Близнаци, които искат да правят кариера, поемайки повече отговорности, но трябва винаги да са наясно докъде им се простират възможностите. В рамките на следващата година те трябва да помислят много хубаво и да си дадат ясен отговор на въпроса какво точно искат – директорска позиция, министерско кресло или професия, която ще им даде достатъчно време да се развиват интелектуално. През 2018 г. Близнаците ще имат възможности за много пътувания, които обаче ще бъдат на малки разстояния и по-близки места, а само година по-късно - през 2019 г., ще ги очакват големите далечни пътешествия. Финансовото им положение също няма да бъде лошо, като подреждането на финансите е най-добре да се случи в края на април и началото на май. През този период животът им ще им се струва изключително добър“, обясни Иванова и уточни, че най-важното за Близнаците е, че ако досега са били почтени и са живели съобразно законите и морала, през следващите две години ще получат своето възнаграждение за това. \r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. за Близнаците приключва един доста дълъг труден период и през следващите 2 години ще получат своето възнаграждение за това"}
{"url": "http://www.focus-news.net/news/2018/01/01/2472525/afp-dvama-dushi-sa-zaginali-v-germaniya-zaradi-defektni-piratki.html", "text": "Двама души са загинали в Германия по време на новогодишните празненства заради дефектни пиратки, съобщава AFP. Мъжете на 35 и 19 години са загубили живота си след като силните пиратки гръмват преждевременно в близост до лицата им. Инцидентът е станал в източната провинция Бранденбург. От същия район е съобщено за ранено 11-годишно дете, докато в Берлин общо петима души са имали нужда от хирургична намеса след причинени от пиротехнически средства наранявания. : Цанко Цолов", "date": "2018.01.01", "title": "AFP: Двама души са загинали в Германия заради дефектни пиратки"}
{"url": "http://www.focus-news.net/news/2018/01/01/2472526/sliven-stotitsi-zhiteli-i-gosti-na-grada-posreshtnaha-novata-2018-godina-na-ploshtada-pred-obshtinata.html", "text": "Стотици жители и гости на Сливен посрещнаха новата 2018 година на площада пред Общината. Преди и след полунощ те се включиха в народните хора, изпълнени от оркестър „Хаджии“. Това съобщиха от пресцентъра на Община Сливен. Кметът Стефан Радев отправи приветствие към всички сливенски граждани и пожела много успешна и ползотворна година.\r\n„2018 година е заредена с нови очаквания и положителни промени за Сливен и неговите жители. Изминаха две нелеки години, но бъдещето ще докаже, че изпитанията бяха необходими, за да насочим управлението на нашата община в правилната посока. След дълги години на спадове и лутане, днес мога да кажа, че пътят е правилен и поколенията ще го оценят. Работим неуморно заради тях, заради децата на нашите деца и бъдещето на родния град“, каза кметът.\r\nПразникът продължи с илюминации, а всеки от присъстващите имаше възможност да се почерпи с ароматно вино, баница с късмети и сладкиши.", "date": "2018.01.01", "title": "Сливен: Стотици жители и гости на града посрещнаха новата 2018 година на площада пред Общината"}
{"url": "http://www.focus-news.net/news/2018/01/01/2472527/valcho-cholakov-oblasten-upravitel-na-burgas-v-skoro-vreme-shte-zapochne-pochistvaneto-na-kanala-koyto-svarzva-ezeroto-vaya-i-cherno-more.html", "text": "2017 година беше трудна за Областната администрация. Това каза за Радио „Фокус” – Бургас областният управител на област Бургас Вълчо Чолаков. „Започнахме с природно бедствие в края на миналата година; снеговете и тапите, които се образуваха между Бургас, Айтос и Карнобат. Бяхме на място, на терен и мисля, че съвместно с останалите администрации се справихме добре. Малко преди около два месеца ни сполетя бедствието, което отне човешки жертви в резултат на наводнението. Тук също мобилизирахме усилия, воля, но за съжаление имаше четири нещастни случая – като хора не можахме да надмогнем природата“, каза още Чолаков. \r\nПо думите му през цялата година е продължила дейността във връзка с осъществяване контрол по язовирите и речните корита, почистването със средствата, техниката и ресурса, с който разполага администрацията. „Те не са достатъчни. За щастие успяхме да спечелим проект по Трансгранично сътрудничество между България – Турция и всеки момент трябва да започнем почистването на канала, който свързва езерото Вая и Черно море. Той не е чистен от над 20 години и при всяко по-сериозно наводнение затваря републиканския път, който води към Созопол. Освен това наводнява имотите в близост, Морското училище и т.н.“, каза още областният управител. По думите му се очаква всеки момент да се отвори програма отново по трансгранично сътрудничество за кандидатстване за закупуване на тежка механизация, багер, който да позволи планирано и постоянно почистване на речните корита. „Убедихме се при последните наводнения, че дори малка част от причината за тези наводнения да е недобре почистени или въобще непочистени речни корита, то превенцията трябва задължително да я осъществяваме“, каза още Чолаков. \r\nТой припомни, че в края на пролетта е приключило изграждането на инженерното възпрепятстващо съоръжение на границата между България и Турция. „Това е един проект, който, въпреки че е много критикуван и в момента се извършват проверки по неговата реализация, беше изключително трудоемък, сложен и отговорен за дейността на Областна администрация и нещо, което функционално като дейност не ни е вменено, но с оглед конюнктурата беше възложено на Областна администрация да извърши този проект. Аз лично съм доволен от това, което сме направили, със средствата, които бяха отпуснати и начина, по който беше извършено се получи добре като резултат, отчитайки изключително трудните метеорологични и релефни условия, отдалеченост и достъп и т.н.“, каза още Вълчо Чолаков. \r\nМария РУСЕВА", "date": "2018.01.01", "title": "Вълчо Чолаков, областен управител на Бургас: В скоро време ще започне почистването на канала, който свързва езерото Вая и Черно море"}
{"url": "http://www.focus-news.net/news/2018/01/01/2472528/iva-ivanova-astrolog-ratsite-koito-imat-tvorcheski-darbi-shte-prosperirat-prez-2018-g.html", "text": "Раците, които имат творчески дарби, ще просперират през 2018 г. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г. „За Раците от следващата година започва един малко по-труден период, който ще продължи още година-две и в който ще трябва да доказват и пред обществото, и пред себе си нивото на почтеността си. Това е време, в което не трябва заради ежедневни удобства да жертват принципи и да минават границите на човещината. И като се има предвид, че Раците като цяло са чувствителни, консервативни и силно привързани към традициите на народа, от който произлизат, смятам, че това няма да им бъде особено трудно“, обясни тя.\r\nПо думите ѝ през 2018 г. представителите на този зодиакален знак ще имат възможност за много добра реализация в сферата на творчеството – без значение дали става въпрос за плетене на дантели или писане на поезия. „Тези от тях, които имат творческа дарба, ще просперират. Като цяло в края на зимата ще ги очакват малко финансови затруднения, но ако имат правилното и моралното отношение, този период ще мине леко. През лятото трябва да бъдат особено внимателни с харченето на пари, защото в края на пролетта ще имат повече доходи, които могат да ги излъжат да „отворят кесията“ и да се получи така, че през август-септември ще им се наложи да си броят стотинките. Точно в началото на годината Раците ще имат възможности за много работа и повече професионално натоварване, но към средата на годината това ще им донесе признание за това, което са направили, и възможност за осигуряване на стабилност“, каза Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: Раците, които имат творчески дарби, ще просперират през 2018 г."}
{"url": "http://www.focus-news.net/news/2018/01/01/2472529/krasimira-anastasova-kmet-na-dolni-chiflik-ochakvame-podpisvane-na-dogovor-po-proekt-za-rekonstruktsiya-na-ulichna-mrezha-v-obshtinata.html", "text": "През тази година очакваме подписване на договор по проект за реконструкция на улична мрежа на територията на община Долни чифлик, включващ 4 улици с обща дължина 1652,71 м и една централна улица в село Старо Оряхово с дължина 979,60 м по Програмата за развитие на селските райони. Това каза в интервю за Радио „Фокус” - Варна кметът на Община Долни чифлик Красимира Анастасова. Предвиден е основен ремонт на покрива на стара сграда на ОУ „Св. св. Кирил и Методий” в село Старо Оряхово със средства в размер на близо 115 000 лева, предоставени от Министерството на образованието и науката. \r\n„Към този момент е одобрена Стратегията за водено от общностите местно развитие на сдружение „Местна инициативна рибарска група „Български черноморски сговор Бяла - Долни чифлик - Аврен” и се очаква одобрението на такава стратегия и на Сдружение „Местна инициативна група Долни чифлик и Бяла”. През тази година ще се подготвят и изпълняват проекти по тези два основополагащи документа”, каза още Красимира Анастасова.\r\nМарияна ВАЛЕНТИНОВА", "date": "2018.01.01", "title": "Красимира Анастасова, кмет на Долни чифлик: Очакваме подписване на договор по проект за реконструкция на улична мрежа в общината"}
{"url": "http://www.focus-news.net/news/2018/01/01/2472530/smolyan-nad-800-sa-imennitsite-na-vasilyovden-v-obshtinata.html", "text": "В първия ден на януари православната църква почита паметта на Свети Василий Велики. На този ден в община Смолян над 820 души празнуват имен ден. Това каза за Радио „Фокус” – Смолян Мария Топова от служба ГРАО в местната администрация. 457 са мъжете, кръстени Васил. Името Василена носят 34 дами. Весела са наречени 42 жени в общината, а Васка – 55. \r\nНа този ден празнуват и мъжете с името Веселин, които в община Смолян са 217, както и жените с името Веселина, които са 16, каза още Мария Топова. \r\nНели ГЕРГЬОВСКА", "date": "2018.01.01", "title": "Смолян: Над 800 са именниците на Васильовден в общината"}
{"url": "http://www.focus-news.net/news/2018/01/01/2472531/sport-dzhoana-konta-pobedi-madisan-kiys-na-turnira-v-brizbey.html", "text": "Най-добрата британска тенисистка Джоана Конта спечели първия си мач от турнира в Бризбейн, след като победи с 2:1 сета световната номер 19 Мадисън Кийс. Британската тенисистка загуби първата част с 4:6 но успя да обърне мача след 6:4 и 6:3. Това бе първата среща на Конта под ръководството на новия ѝ треньор Майкъл Джойс. На осминафиналите Конта ще играе срещу Айла Томлянович.", "date": "2018.01.01", "title": "Спорт: Джоана Конта победи Мадисън Кийс на турнира в Бризбей"}
{"url": "http://www.focus-news.net/news/2018/01/01/2472532/pleven-trafikat-po-vsichki-patni-napravleniya-v-oblastta-e-spokoen.html", "text": "Трафикът по всички пътни направления в областта е спокоен. Това съобщиха за Агенция „Фокус“ от Областното пътно управление – Плевен. Няма затворени участъци, нито данни за пътнотранспортни произшествия. Времето е ясно и слънчево, видимостта е добра. Пътната настилка е суха. Температурата е между плюс 12 и 15 градуса. \r\nДеница КИТАНОВА", "date": "2018.01.01", "title": "Плевен: Трафикът по всички пътни направления в областта е спокоен"}
{"url": "http://www.focus-news.net/news/2018/01/01/2472533/burgas-nad-7-000-dushi-v-oblastta-praznuvat-imen-den-na-vasilyovden.html", "text": "7 635 души от област Бургас празнуват имен ден на Васильовден, съобщиха за Радио „Фокус“ – Бургас от ГРАО в местната администрация. 3 608 са те в Бургас. Мъжете с името Васил са 2 562 в региона, а в Бургас – 1 071. Мъжете с името Веселин са 1 549 в областта и 822 в областния град. Жените с името Веселина са 1 283 в региона и 727 в Бургас. \r\nИмен ден празнуват още хората с имена Васко, Вълко, Вълчо, Въльо, Василка, Весела, Василена.\r\nМария РУСЕВА", "date": "2018.01.01", "title": "Бургас: Над 7 000 души в областта празнуват имен ден на Васильовден"}
{"url": "http://www.focus-news.net/news/2018/01/01/2472534/sliven-1183-mazhe-s-postoyanen-adres-v-obshtinata-nosyat-imeto-vasil.html", "text": "На 1 януари църквата почита свети Василий Велики. 1183 мъже с постоянен адрес в община Сливен носят името Васил. От тях 807 от град Сливен. Това съобщиха от пресцентъра на Общината. Дамите с името Василка в общината са 454. 273 от тях са с постоянен адрес в града. Васила се казват 39 жени от общината, от тях 13 са от Сливен. 14 господа се казват Василен и всички те са с постоянен адрес в град Сливен. Името Василена носят 76 жени, от които 61 са с постоянен адрес в Сливен.", "date": "2018.01.01", "title": "Сливен: 1183 мъже с постоянен адрес в общината носят името Васил"}
{"url": "http://www.focus-news.net/news/2018/01/01/2472535/sliven-promeni-v-naredbata-za-mestnite-taksi-i-tseni-na-uslugi-predlaga-kmetat-na-obshtina-tvarditsa.html", "text": "Промени в наредбата за местните такси и цени на услуги предлага кметът на Община Твърдица Атанас Атанасов. Съгласно промените се създава нов данък върху таксиметровия превоз на пътници, съобщи пред Радио „Фокус“ – Сливен Атанас Атанасов. Направени са и промени в частта за концесиите. Те гласят: „При концесия за добив данъчно задължено лице е собственикът, с изключение на случаите, при които в полза на концесионера е учредено вещно право на ползване върху поземления имот или съответната част от него“. Промените са достъпни на сайта на администрацията. \r\nЛюдмила ЙОРГОВА", "date": "2018.01.01", "title": "Сливен: Промени в наредбата за местните такси и цени на услуги предлага кметът на Община Твърдица"}
{"url": "http://www.focus-news.net/news/2018/01/01/2472536/pazardzhik-natovaren-e-trafikat-po-patya-batak-dospat.html", "text": "Натоварен е трафикът по пътя Батак-Доспат, предаде репортер на Радио \"Фокус\" - Пазарджик. На места се образуват колони от автомобили. Сред тях се забелязват такива с пловдивка, смолянска и благоевградска регистрации. Полицейски патрул с пазарджишка регистрация 0731 е разположен при отбивката за Сърница.\"Фокус\" предупреждава шофьорите да карат с повишено внимание и съобразена с пътните условия скорост, тъй като по високите и усойни места пътищата са мокри и хлъзгави, а на места и заледени.", "date": "2018.01.01", "title": "Пазарджик: Натоварен е трафикът по пътя Батак-Доспат"}
{"url": "http://www.focus-news.net/news/2018/01/01/2472537/burgas-hilyadi-zhiteli-na-grada-posreshtnaha-nova-godina-na-ploshtad-troykata.html", "text": "Хиляди жители на Бургас се събраха на площад \"Тройката\", за да отброят последните минути до настъпването на новата година. Това съобщиха от пресцентъра на Община Бургас.\r\nЗа доброто настроение на публиката се погрижиха Сантра и група Celebration. На сцената се качиха още народната изпълнителка Жечка Сланинкова и ансамбъл \"Странджа\". Водещ на концерта бе хип-хоп изпълнителят Dee.\r\nСпециален поздрав и пожелание за здраве и успехи през 2018 година отправи кметът Димитър Николов. На празничния концерт присъства и зам.-кметът Йорданка Ананиева. Освен организирането на музикалната програма, Община Бургас осигури за празнуващите новогодишна баница и вино.\r\nВ първите минути на 2018 година всички се хванаха на празничното хоро.", "date": "2018.01.01", "title": "Бургас: Хиляди жители на града посрещнаха Нова година на площад \"Тройката\""}
{"url": "http://www.focus-news.net/news/2018/01/01/2472538/yambol-spokoyna-e-patnata-obstanovka-v-oblastta.html", "text": "Спокойна е пътната обстановка в област Ямбол. Това информира за Агенция „Фокус“ дежурният в Областно пътно управление-Ямбол. Времето в Ямбол е слънчево, пътните настилки са сухи. Няма затворени пътища и регистрирани пътни инциденти.", "date": "2018.01.01", "title": "Ямбол: Спокойна е пътната обстановка в областта"}
{"url": "http://www.focus-news.net/news/2018/01/01/2472539/prezidentat-i-saprugata-mu-sa-pochetni-gosti-na-prezidenta-na-avstriya-za-novogodishniya-kontsert-na-vienskata-filharmoniya.html", "text": "В първия ден на Новата 2018 година българският президент Румен Радев и съпругата му Десислава Радева са на посещение във Виена по лична покана на федералния президент на Република Австрия Александър Ван дер Белен. Това съобщиха от прессекретариата на държавния глава. Двамата са почетни гости на световноизвестния Новогодишен концерт на Виенската  филхармония в златната зала на „Музикферайн“. \r\nПрезидентът Александър Ван дер Белен отправи поканата си още през септември миналата година в Малта по време на форума на групата „Арайолуш“. Тогава двамата държавни глави проведоха своята първа двустранна среща. \r\nДатиращ от далечната 1939 година, новогодишният концерт на Виенската филхармония е признат като един от най-известните новогодишни концерти за класическа музика в света, който събира видни представители на виенското общество и почитатели на творчеството на фамилия Щраус от цял свят. Излъчва се на живо по телевизиите на близо 100 държави, като събира милиони зрители. \r\nВъв Виена държавният глава Румен Радев проведе работна среща с австрийския президент Александър Ван дер Белен и с президента на Република Естония г-жа Керсти Калюлайд в контекста на срещата на „Триото“ на председателството на Съвета на Европейския съюз. \r\nПрезидентът Радев разговаря и с канцлера на Австрия Себастиан Курц, към когото отправи покана да посети България в удобно за него време.", "date": "2018.01.01", "title": "Президентът и съпругата му са почетни гости на президента на Австрия за Новогодишния концерт на Виенската филхармония"}
{"url": "http://www.focus-news.net/news/2018/01/01/2472540/sofiya-sas-sv-vasilieva-liturgiya-zapochna-novata-2018-godina-v-patriarsheskata-katedrala-sveti-aleksandar-nevski.html", "text": "Със св. Василиева литургия започна новата 2018 година в ПКСХП \"Св. Александър Невски\". Това съобщиха от пресцентъра на Българската патриаршия. Богослужението бе отслужено по повод Господския празник Обрезание Господне и празника на св. Василий Велики. Литургията възглави Мелнишкият епископ Герасим, гл. секретар на Св. Синод и предстоятел на църковното настоятелство при Патриаршеската катедрала. С епископ Герасим съслужиха архим. Василий, протосингел на Софийска св. митрополия, ставр. иконом Мина Минчев, ставр. иконом Александър Георгиев, прот. Николай Георгиев, нач. отдел \"Връзки с обществеността\" при Св. Синод, храмовото духовенство, столични свещеници и протодяконите Иван Петков и Александър Нешев, както и дяконите Деян Коруновски и Костадин Тренев.\r\nНегово Светейшество Българския патриарх Неофит взе молитвено участие в светата литургия, а след нея възглави молебена за настъпващата нова година.\r\n\"Нека Новата година да бъде година на още много лични и обществени успехи, та в неизменно съработничество с Небесния наш Отец, да продължаваме да градим нашето общо бъдеще в духа на вечните и непреходни християнски ценности и добродетели, като още повече се утвърждаваме в Божията любов и Неговата вечна истина\", пожела Негово Светейшество и допълни, че трябва \"да свидетелстваме със словата и живота си за Христовото изкупително и спасително дело и за величието на Божията жертвена любов към човечеството и света, който сам Бог ни е дал и поверил да пазим и съграждаме като творение на Неговата любов и дивен божествен Промисъл\".\r\nНа богослужението присъстваха и десетки правосалвни християни, които заедно съмолитстваха с Първойерарха на родната ни Църква.", "date": "2018.01.01", "title": "София: Със св. Василиева литургия започна новата 2018 година в патриаршеската катедрала \"Свети Александър Невски\""}
{"url": "http://www.focus-news.net/news/2018/01/01/2472541/iva-ivanova-astrolog-2018-g-e-godinata-v-koyato-lavovete-shte-ima-vazmozhnost-da-otkriyat-svoya-partnyor-ako-nyamat-takav.html", "text": "2018 г. е годината, в която Лъвовете ще има възможност да открият своя партньор, ако нямат такъв. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„В началото на 2018 г. Лъвовете ще имат добър период, в който трябва да си направят сметка в сферата на финансите за цялата година. Ще мислят реалистично, защото след като са се показали като великолепни същества с великодушие и много подаръци по време на празниците, ще осъзнаят, че все пак парите имат крайни граници. И това ще им помогне да си направят един добър бизнес план за това какво печелят, какво харчат и как трябва да се отнасят с тази не до там маловажна сфера в живота“, каза тя.\r\nПо думите ѝ в края на лятото и началото на есента Лъвовете ще бъдат застрашени от това да си създават сами проблеми. „Трябва много да внимават с обещанията, които ще получават, уговорките, които ще имат, и договорите, които ще сключват. Очаква ги повече работа в рамките на май-август, което ще доведе до по-добро финансово положение. Иначе през лятото ще имат възможности за повече контакти, а за тези, които нямат семейство, тогава ще бъде времето да си намерят партньори. А в края на годината има възможности и за деца за тези, които още нямат“, каза Иванова и уточни, че иначе всичко друго за лъвовете през годината ще бъде в рамките на нормалното.\r\nЦветилена СИМЕОНОВА", "date": "2018.01.01", "title": "Ива Иванова, астролог: 2018 г. е годината, в която Лъвовете ще има възможност да открият своя партньор, ако нямат такъв"}
{"url": "http://www.focus-news.net/news/2018/01/01/2472542/pazardzhik-zasilva-se-trafikat-v-uchastaka-na-avtomatistrala-trakiya-v-oblastta-v-posoka-sofiya.html", "text": "Интензивно е движението в края на трите почивни дни в област Пазарджик, съобщи за Радио „Фокус“-Пазарджик Мирослав Стоянов, говорител на ОДМВР-Пазарджик. Колони от автомобили се насочват по посока София, засилва се трафикът в участъка на автоматистрала „Тракия“ в областта. Автомобили се движат също и от планинската част на региона–Велинград, Пещера, Цигов чарк, Свети Константин, по посока областния град Пазарджик. Екипи на полициятая са съсредоточени на главните пътни артерии в областта, както и на магистралата.\r\nСветлана ЕЛЕНКИНА", "date": "2018.01.01", "title": "Пазарджик: Засилва се трафикът в участъка на автоматистрала „Тракия“ в областта, в посока София"}
{"url": "http://www.focus-news.net/news/2018/01/01/2472543/nedyalko-slavov-oblasten-upravitel-na-smolyan-klyuchov-i-nay-ochakvan-obekt-za-realizatsiya-prez-2018-g-e-granichniyat-punkt-kray-rudozem.html", "text": "Ключов, основен и най-очакван обект за реализация през 2018 г. е граничния пункт край Рудозем. Това каза в интервю за Радио „Фокус“ – Смолян областният управител на Смолян Недялко Славов. „Там очаквам напредък както при реализацията на самия граничен пункт, така и на пътните връзки от българска и от гръцка страна, които са на различен етап от тяхното осъществяване. Този проект и реализацията на пътя Средногорци – Рудозем и обхода на Рудозем са проекти по Програмата за трансгранично сътрудничество Гърция – България“, поясни Славов. \r\nТой допълни, че по програма „Регионално развитие“ в Смолянска област предстои да бъде реализирана отсечката с най-голяма дължина въобще по програмата през този програмен период. Това е пътят Смолян – Девин - Михалково – Кричим, разделен на три лота, които са на различен етап от провеждането на обществените поръчки. Недялко Славов изрази надежда, че в средата на лятото може да започне същинската работа по тези отсечки. „Същевременно по различни програми на Агенция „Пътна инфраструктура“ ще търсим осигуряване на удобна пътна връзка до всеки общински център. Лично моето желание е да продължим и нататък с работно проектиране за разширяване на главната отсечка до Пловдив. Това са все неща, които считам за важни и по тях ще работим приоритетно и съм сигурен, че съвсем скоро ще се видят и резултати в тези направления“, каза още областният управител на Смолян.\r\nНели ГЕРГЬОВСКА", "date": "2018.01.01", "title": "Недялко Славов, областен управител на Смолян: Ключов и най-очакван обект за реализация през 2018 г. е граничният пункт край Рудозем"}
{"url": "http://www.focus-news.net/news/2018/01/01/2472544/deutsche-welle-turtsiya-tarsi-normalizirane-na-otnosheniyata-s-germaniya.html", "text": "Турция търси нормализиране на отношенията с Германия според първия дипломат на Анкара Мевлют Чавушоглу, съобщава Deutsche Welle. Турският външен министър разкри по  време на интервю за германска медия, че двете страни водят „добри преговори“ и че германският му колега Зигмар Габриел е негов „личен приятел“. „От наша гледна точка не виждаме никаква криза“ в двустранните отношения. „Турция няма проблем с Германия, но Германия има проблем с нас“ отбеляза външният министър. Английската редакция на германската медия не пропуска да отбележи, че по думите на Чавушоглу, турското правителство прави всичко възможно за да ускори процеса по издаване на обвинителен акт срещу германския репортер и кореспондент на „Де Велт“ Дениз Юджел, който бе задържан през февруари 2017 г., като от тогава до сега срещу него няма издадени формални обвинения.  От неуспешния опит за преврат в Турция през 2016 г., около 50 хил. души са арестувани в страната, сред които и поне дузина германски жители, което доведе до влошаване на отношенията между Берлин и Анкара. Междувременно Турция иска екстрадирането от Германия на определен брой хора, които според властите са били замесени в опита за преврат или обявената за терористична групировка Работническа партия на Кюрдистан. \r\nМинистърът не пропусна да призова германските туристи да започнат да посещават отново Турция, след като поради влошените отношения и арестите, техния брой спадна значително. Драстичен спад в посещението на Турция от страна на гражданите на Федералната република бе отчетен и след като Анкара издаде предупреждение срещу пътувания на германци в страната, което предизвика реципрочни действия от германското правителство. Според първия дипломат, Турция е „безопасна страна“ и добър приятел на германците. : Цанко Цолов", "date": "2018.01.01", "title": "Deutsche Welle: Турция търси нормализиране на отношенията с Германия"}
{"url": "http://www.focus-news.net/news/2018/01/01/2472545/montana-patnite-nastilki-v-oblastta-sa-suhi-vidimostta-e-dobra.html", "text": "Пътните настилки в областта са сухи, видимостта е добра. Това съобщиха за Агенция „Фокус“ от Областното пътно управление –  Монтана. Движението в областта е нормално. Няма затворени участъци, нито пътни инциденти. На прохода „Петрохан“ температурата е около плюс 8 градуса и духа лек вятър. Дежурният в областното пътно управление предположи, че е вероятно в по-късните часове на деня трафикът да бъде малко по-интензивен. \r\nДеница КИТАНОВА", "date": "2018.01.01", "title": "Монтана: Пътните настилки в областта са сухи, видимостта е добра"}
{"url": "http://www.focus-news.net/news/2018/01/01/2472546/blagoevgrad-za-poredna-godina-kukeri-gonyat-zlite-duhove-v-grada.html", "text": "За поредна година кукери гонят злите духове в Благоевград, предаде репортер на Радио „Фокус” – Пирин. От първите часове на Новата 2018 година групи от Благоевград обикалят кварталите в града, за да прогонят болестите и злите духове с танци. Малко след 13.30 часа те преминаха през възрожденският квартал „Вароша“ в областния център. Около 14.20 часа кукерите дефилираха и на площад „Македония“ през погледите на стотици жители и гости на града. Традиционното кукерско дефиле ще продължи и в останалата централна градска част.\r\nИ тази година персонажите в групите са традиционните за Пиринско – булка и младоженец, поп, мечка и маскирани с кожи бабугери. Кукерските групи в града ще обикалят от къща на къща в днешния ден, за да прогонят злите сили и годината да бъде плодовита. Кукерите са придружавани от автомобил на полицията, за да бъде гарантирана тяхната безопасност, но и тази на хората, които ги наблюдават.\r\nЛивия НИНОВА", "date": "2018.01.01", "title": "Благоевград: За поредна година кукери гонят злите духове в града"}
{"url": "http://www.focus-news.net/news/2018/01/01/2472547/smolyan-inspektsiyata-po-truda-izvarshva-proverki-za-rabota-na-otkrito-pri-minusovi-temperaturi-v-pamporovo.html", "text": "Инспекцията по труда – Смолян извършва проверки за работа на открито при минусови температури в Пампорово от началото на зимния сезон. Това каза за Радио „Фокус“ – Смолян директорът  на Инспекцията в Смолян инж. Емилия Даракчиева. Те са част от обичайните проверки, които се извършват по това време на годината заедно с основните инспекции на спазване на трудовото законодателство и на Закона за здравословни и безопасни условия на труд. По думите на инж. Даракчиева при проверки за работа на открито при ниски температури се следи дали работодателите спазват своите специални задължения. Част от тях са осигуряване на лични предпазни средства на работещите на открито като шапки, ръкавици, обувки и други, осигуряване на горещи напитки, по-чести почивки и определяне на топло помещение, в което по време на почивките работниците да възстановят силите си и отново да излязат да работят навън при ниските температури. Инж. Даракчиева посочи, че при тези проверки се следи за осигуряване на необходимите условия на работещите на лифтове, влекове и всички други длъжности, в курорта, при които се изисква работа на открито. \r\nНели ГЕРГЬОВСКА", "date": "2018.01.01", "title": "Смолян: Инспекцията по труда извършва проверки за работа на открито при минусови температури в Пампорово"}
{"url": "http://www.focus-news.net/news/2018/01/01/2472548/valcho-cholakov-oblasten-upravitel-na-burgas-okolo-600-000-evro-e-stoynostta-na-proekta-po-transgranichno-satrudnichestvo-balgariya-turtsiya-za-zakupuvane-na-bager.html", "text": "Около 600 000 евро е стойността на проекта по трансгранично сътрудничество България – Турция за закупуване на тежка механизация – багер. Това каза за Радио „Фокус“ – Бургас областният управител на област Бургас Вълчо Чолаков. Парите са разпределени между двата партньори. Проектното предложение е изготвено частично. Все още не е обявена процедурата за кандидатстване, като се очаква това да стане през февруари тази година. „По този проект кандидатствахме миналата година и беше един от първите одобрен за финансиране от страна на Министерски съвет, защото като инфраструктура е много важен за администрацията. За съжаление турският ни партньор не представи един документ и това ни коства класирането по самата процедура“, каза Чолаков. \r\nПо думите му през следващата година трябва да приключи част от почистването на канала Вая. „За другата половина от канала очаквам да получим финансиране, да се преборим с Комисията по бедствия и аварии“, добави областният управител. Желанието му е през 2018 година да се обявят няколко държавни имота на територията на областта за привличането на инвеститори. „Държавната собственост не е много и не е атрактивна, но все пак има имоти, които биха могли да бъдат обявени за продажби. Целта ми е, обявявайки ги за продажба, да бъде привлечен някакъв инвеститор – български, чуждестранен, малък, среден, голям. Държавната собственост не е използвана по никакъв начин. Тя не носи никакъв доход за територията, на която се намира. Мисля да се опитам да раздвижа един – два държавни имота, като ги обява на процедура за строителство, така че да останат няколко самостоятелни обекта, апартамента, собственост на Областна администрация така, че да можем да предоставяме условия за живеене на специалисти –лекари, инженери, технолози, компютърни специалисти, които искат да дойдат да живеят в Бургас. По този начин допълнително да подпомагаме развитието на местния бизнес, а защо не и на самата администрация, тъй като е известно, че възнагражденията в Областна администрация не са високи, възможностите за стимули не са много. Но с това би било добре да привлечем млади специалисти, които да дойдат да работят при нас и да останат по-дълго време“, каза още Вълчо Чолаков.\r\nМария РУСЕВА", "date": "2018.01.01", "title": "Вълчо Чолаков, областен управител на Бургас: Около 600 000 евро е стойността на проекта по трансгранично сътрудничество България – Турция за закупуване на багер"}
{"url": "http://www.focus-news.net/news/2018/01/01/2472549/pazardzhik-okolo-50-dushi-sa-se-sabrali-varhu-zaledeniya-yazovir-shiroka-polyana.html", "text": "Около 50 души са се събрали върху заледения язовир \"Широка поляна\", предаде репортер на Агенция \"Фокус\". Хората са навлезли на поне 20 м навътре от брега и се снимат върху замръзналата повърхност въпреки положителните температури навън.\r\nНа язовир \"Беглика\" близо 15 души ловят риба на леда.", "date": "2018.01.01", "title": "Пазарджик: Около 50 души са се събрали върху заледения язовир \"Широка поляна\""}
{"url": "http://www.focus-news.net/news/2018/01/01/2472550/veliko-tarnovo-zasileno-e-politseyskoto-prisastvie-po-patishtata-v-oblastta.html", "text": "Засилено е полицейското присъствие по пътищата във Великотърновска област. Патрули на „Пътна полиция“ са разположени на входовете и изходите на областния център, съобщиха за Радио „Фокус“ – Велико Търново от полицията в града. Служителите на реда следят за правилното протичане на движението по пътищата и по най-критичките участъци в региона. Към момента то се осъществява нормално. Трафикът вече е интензивен, основно по пътя София – Варна, в отсечката Русе – Велико Търново, както и в района на Прохода на Републиката. Там все още е в сила и предупреждението за опасност от падащи камъни. От Агенция „Пътна инфраструктура“ призоваха водачите да карат внимателно и със съобразена скорост. В областта няма допълнително въведени ограничения. За изминалото денонощие не са регистрирани и тежки инциденти.\r\nЛуиза ТРАНЧЕВА", "date": "2018.01.01", "title": "Велико Търново: Засилено е полицейското присъствие по пътищата в областта"}
{"url": "http://www.focus-news.net/news/2018/01/01/2472551/api-trafikat-v-tsyalata-strana-e-normalen.html", "text": "Трафикът в цялата страна е нормален. Това съобщиха за  Агенция „Фокус“ от Агенция „Пътна инфраструктура“. Няма информация за задръствания и инциденти.", "date": "2018.01.01", "title": "АПИ: Трафикът в цялата страна е нормален"}
{"url": "http://www.focus-news.net/news/2018/01/01/2472552/plovdivskiyat-mitropolit-nikolay-zadalzheni-sme-da-opolzotvoryavame-vremeto-s-madrost-za-proyava-na-dobrotvorstvo-i-chovekolyubie.html", "text": "2017 година е била благословена и доброплодна, в която всички са положили труд и усилия за обществен и личен успех. Това каза пловдивският митрополит Николай в словото си след архиерейската света литургия и новогодишен молебен в митрополитския храм ”Св. Марина” , предаде репортер на Радио „Фокус”-Пловдив. „Верни на непоклатимата си надежда християните придават добър смисъл за времето, което е дар божи за всеки, който знае да го цени”, каза още владиката. Той добави, че сме задължени винаги да оползотворяваме времето с мъдрост и зрялост за достигане на собственото си спасение и за проява на добротворство и човеколюбие. „Нека се отклоняваме от злото и да правим добро, да търсим мира и да го следваме”, каза още митрополит Николай и призова хората винаги да си желаят доброто един другиго.\r\n„В навечерието на новата 2018 година ние сме изпълнени с надежда и си пожелаваме новата година да бъде също здрава, мирна и щастлива, а нашият живот да бъде душеспасителен”, каза още пловдивският владика. Той пожела на християните ползотворна година, през която щедро се изливат Божията милост и благодат, а новолетието да бъде изпълнено с обновен дух. „Благоразумен е оня човек, който скъпи времето. А това означава един другиго да се обичаме. Тази е първата заповед, която Господ даде на човеците и показа как да я изпълним”, каза още дядо Николай. Това, според него означава че трябва да се изпълним с добродетели, милосърдие, кротост, търпение, солидарност, желание да облекчим болките на близките и далечни, и да обичаме искрено дори тези, които ни мразят.\r\nЦветана ТОНЧЕВА", "date": "2018.01.01", "title": "Пловдивският митрополит Николай: Задължени сме да оползотворяваме времето с мъдрост за проява на добротворство и човеколюбие"}
{"url": "http://www.focus-news.net/news/2018/01/01/2472553/gencho-genchev-kmet-na-svishtov-neka-novata-2018-godina-bade-mirna-i-spokoyna-za-tseliya-narod.html", "text": "Нека новата 2018 година бъде мирна и спокойна за целия народ, а на Община Свищов да донесе благоденствие и просперитет. Това пожела в новогодишното си обръщение кметът на Свищов Генчо Генчев, съобщиха от пресцентъра на Общината. Генчо Генчев поздрави всички жители и гости на града, които избраха да посрещнат новата година в центъра, на площад „Алеко“. Думите, с които се обърна към гражданите бяха посланието на Центъра за социална рехабилитация и интеграция (ЦСРИ) – Свищов, което спечели конкурса за „Послание на 2018 година“. „Вярвам, че то ще стигне до сърцата на всеки един от нас и ще ни направи по-добри! То гласи : Искам да съм мъничък вълшебник, за да мога с пръчица в ръка, да създам магически учебник, който се нарича доброта! Доброта! А какво е тя? Да върнеш нечия надежда и усмивка! Да стоплиш нечии ръце и сърце! Да вдъхнеш вяра и любов в нечия душа! Нека няма сълзи! Нека мир да цари! Нека бъдем добри!“.", "date": "2018.01.01", "title": "Генчо Генчев, кмет на Свищов: Нека новата 2018 година бъде мирна и спокойна за целия народ"}
{"url": "http://www.focus-news.net/news/2018/01/01/2472554/patriarh-neofit-neka-2018-bade-godina-na-oshte-mnogo-lichni-i-obshtestveni-uspehi.html", "text": "Нека 2018 бъде година на още много лични и обществени успехи. Това каза Негово Светейшество Българския патриарх Неофит в словото си по време на Новогодишния молебен, съобщиха от пресцентъра на Българската патриаршия. \"В първия ден на Новолетието, когато светата Църква чества празника Обрезание Господне и почита паметта на един от своите най-велики светци – дивния Божи угодник Василий Велики, архиепископ на Кесария Кападокийска, отново сме заедно в храма, за да положим началото на настъпващата 2018-та година с молитва към Всеподателя Бога и с благодарност за великата Му милост и за всички Негови щедрости към нас, към нашата Църква и свидната ни Родина\", каза Патриархът.\r\n\"Хвалим и възпяваме светото Му име, прекланяме се пред дивния Негов промисъл и измолваме още много и благословени, честити и мирни дни и години – лично за всеки от нас, за нашите домове и семейства, и за цялото ни общество. Да даде Бог и през 2018 г. страната ни уверено да продължи по пътя на своя богоблагословен напредък, а нашата Църква да укрепва още повече в своето богозаповядано единство, в свидетелството си за Христа Разпнатия и за донесеното ни от Него, с Неговото благословено Рождество по плът, наше избавление и спасение.\r\nНека Новата година да бъде година на още много лични и обществени успехи, та в неизменно съработничество с Небесния наш Отец, да продължаваме да градим нашето общо бъдеще в духа на вечните и непреходни християнски ценности и добродетели, като още повече се утвърждаваме в Божията любов и Неговата вечна истина\", каза още в словото си Патриарх Неофит.\r\n\"Нека пребъдваме в нашата православна християнска вяра и я пазим като наше най-драгоценно съкровище. Да бъдем истински Божии следовници и благовестители, вдъхновявани от примера на светите Христови апостоли и на великите отци на Църквата, като днес чествания св. Василий Велики, да свидетелстваме със словата и живота си за Христовото изкупително и спасително дело и за величието на Божията жертвена любов към човечеството и света, който сам Бог ни е дал и поверил да пазим и съграждаме като творение на Неговата любов и дивен божествен Промисъл.\r\nВ началото на Новата година отечески молитстваме от Всеподателя Бога за всички вас здраве, сили, бодрост и дръзновение във всяко добро и богоугодно дело, с което да украсяваме живота си и да допринасяме за добруването на Църквата ни и обичната ни Родина, майка България.\r\nБожието благословение и Неговата велика милост да бъдат с всички нас!\r\nЧестита, мирна и от Бога благословена 2018-та година!\", каза още Негово Светейшество Българския патриарх Неофит.", "date": "2018.01.01", "title": "Патриарх Неофит: Нека 2018 бъде година на още много лични и обществени успехи"}
{"url": "http://www.focus-news.net/news/2018/01/01/2472555/tass-liderat-na-hristiyansotsialniya-sayuz-nastoyava-za-formirane-na-pravitelstvo-v-germaniya-do-nachaloto-na-april.html", "text": "Новото правителство на Германия трябва да бъде формирано не по-късно от началото на април и всичко друго ще е провал за Съюза (ХДС/ХСС) и Германската социалдемократическа партия (ГСДП). Това заяви в понеделник лидерът на баварския Християнсоциален съюз(ХСС) Хорст Зеехофер в интервю пред немската агенция DPA, предава ТАСС.\r\n„Великден (католическият Великден е на 1 април) е най-крайната дата. Ако не успеем да сформираме правителство до тогава,  ще бъде основателно да се каже, че ние, като професионални политици, не сме се справили“, заяви той.\r\nЗеехофер отбеляза, че „разбира скептицизма в обществото“ относно проточилите се необичайно дълго преговори за формиране на коалиция. „Затова ние се договорихме, че ще водим преговорите с ГСДП ефективно и бързо“, обеща германският политик. „Радвам се, че се взе решение предварителните разговори да завършат на 12 януари, защото това ще позволи на социалдемократите да проведат своя конгрес на 21 януари и ако всичко върви по план, ще можем да започнем същинските преговори в края на месеца“, поясни той. „В този случай, до края на април ще има достатъчно време, за да си свършим работата“.\r\nБаварският лидер допусна провеждането на предсрочни парламентарни избори, в случай на неуспех на преговорите. „Предсрочните избори са за предпочитане пред правителство на малцинството“\r\nЗеехофер коментира и една от ключовите теми за неговата ХСС – ограничаването на миграцията. Той подчерта, че Съюза (ХДС/ХСС) няма намерение да отстъпва от своите позиции по тази тема в преговорите с ГСДП, включително и по въпроса за правото на бежанците да се събират със своите семейства на територията на Германия. „Имаме ясна договорка с ХДС. Така че, искането за продължаване на забраната за събиране на мигрантски семейства и след март 2017 година,остава. Ако се откажем от това, капацитетът на Германия за прием на бежанци ще бъде сериозно превишен“.\r\nСпоред неговите прогнози, този ход може да доведе до това, 750 хиляди имигранти да получат правото да извикат своите роднини в Германия. „Ние искаме, семействата, които имат временен статут тук, да се събират със семействата си в своята родина, а не в Германия. Именно върху това е основана и нашата позиция“, отбеляза Зеехофер.\r\n„Ние в ХСС заплатихме изключително висока цена за миграционната политика на Берлин и вече нямаме възможности да се разплащаме отново“, каза в заключение баварският политик. \r\nПревод и редакция:", "date": "2018.01.01", "title": "ТАСС: Лидерът на Християнсоциалния съюз настоява за формиране на правителство в Германия до началото на април"}
{"url": "http://www.focus-news.net/news/2018/01/01/2472556/kmetat-na-burgas-dimitar-nikolov-neka-novata-2018-godina-bade-po-uspeshna-za-vsichki-da-ni-dava-mnogo-povodi-da-vyarvame-v-dobroto-i-da-badem-po-golemi-optimisti.html", "text": "Кметът Димитър Николов отправи празнично послание към жителите на Бургас. В приветствието си той пожела 2018- та да ни донесе здраве и благополучие. Това съобщиха от пресцентъра на Община Бургас.\r\nПубликуваме пълния текст на приветствието без редакторска намеса:\r\n\"Скъпи съграждани, изключително се радвам да ви поздравя с новата 2018 година. Нека тя бъде по-успешна за всички, да ни дава много поводи да вярваме в доброто и да бъдем по-големи оптимисти.\r\nЖелая на всички вас да видите сбъднати своите мечти, във всеки дом да има топлота и благоденствие. Нека 2018 - та, както наричат коледарите, да е плодородна, мирна и да се родят повече деца.\r\nСкъпи бургазлии, пожелавам ви да бъдете здрави и да получавате много любов\".", "date": "2018.01.01", "title": "Кметът на Бургас Димитър Николов: Нека новата 2018 година бъде по-успешна за всички, да ни дава много поводи да вярваме в доброто и да бъдем по-големи оптимисти"}
{"url": "http://www.focus-news.net/news/2018/01/01/2472557/malinka-stamatova-etnograf-v-pirinskiyat-kray-otbelyazvaneto-na-novata-godina-se-svarzva-nay-veche-s-babugerite.html", "text": "В Пиринският край отбелязването на Новата година се свързва най-вече с бабугерите. Това каза за Радио „Фокус“ – Пирин Малинка Стаматова, етнограф. Тя обясни, че кукерските игри са свързани с прехода между старото и новото. По думите на Стаматова често тези маскаради имат връзка и с мъртвите, което съвременният човек не осъзнава толкова.  \r\n„Интересното е, че този период във времето, когато се сменя годината, т. е. - идва новото слънце, идва новият бог, за християните това е Христос, но тази обредност в някаква степен е свързана и с култовете към огъня“, каза още Стаматова. Според нея много често този култ е инициация или социализация на човека в обществото. „Всичките тези коледувания, сурвакарство, се извършват от ритуални лица, защото в културата обикновено се държи на ритуалната чистота – всъщност, това са деца или момчета, които не са женени. Те благославят и идеята е за тази магия на словото, която трябва да даде резултат“, обясни етнографът.\r\nЛивия НИНОВА", "date": "2018.01.01", "title": "Малинка Стаматова, етнограф:  В Пиринският край отбелязването на Новата година се свързва най-вече с бабугерите"}
{"url": "http://www.focus-news.net/news/2018/01/01/2472558/iva-ivanova-astrolog-prez-2018-g-devite-shte-imat-vazmozhnost-da-postavyat-osnovite-na-badeshtoto-si-razvitie-v-karierata-i-v-obshtestvoto.html", "text": "През 2018 г. Девите ще имат възможност да поставят основите на бъдещото си развитие в кариерата и в обществото. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„При Девите годината ще бъде сравнително спокойна, ако имат почтено поведение и почтени мисли. Не се очакват внезапни преживявания, удари и събития, както и любов от пръв поглед. Нещата ще бъдат тихи и равни. Преди рождения им ден ще бъдат в добро материално положение. Пак горе-долу по това време - в края на лятото и в началото на есента, ще могат да разберат накъде да се насочат през следващите години“, каза още тя и уточни, че през 2018 г. представителите на този зодиакален знак няма да имат проблеми, свързани с професионалното им развитие, както и здравословни грижи. \r\n„Най-важното, което трябва да запомнят и да имат предвид оттук нататък, е, че това, което правят през 2018 и 2019 г., ще е нещото, което ще им позволи по-нататък да се развиват в кариерата си и в обществото. Това, което правят сега, ще им помогне да бъдат оценени, защото в крайна сметка винаги всичко се вижда и нищо не остава скрито. В момента девите натрупват капитал, за да могат да продължат след 2020 г. в посоката, която са си избрали. Като цяло тази зодия ще има много възможности за изграждане на бъдещото си развитие с действията, които предприема сега. Затова трябва много хубаво да мисли преди да действа“, каза Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. Девите ще имат възможност да поставят основите на бъдещото си развитие в кариерата и в обществото"}
{"url": "http://www.focus-news.net/news/2018/01/01/2472559/blagoevgrad-zasilva-se-trafikat-po-patishtata-v-oblastta-po-natovareno-e-dvizhenieto-v-posoka-ot-bansko-kam-sofiya.html", "text": "Засилва се трафикът по пътищата в област Благоевград, по-натоварено е движението по в посока от Банско към София. Това съобщи за Радио „Фокус“ – Пирин дежурният служител в Областно пътно управление – Благоевград. Той уточни, че движението по автомагистрала „Струма“ от ГКПП „Кулата“ и по главен път Е-79 в посока София е с обичайна натовареност за почивен ден. Към момента няма данни някъде в областта да са се образували задръствания или колони от автомобили. Няма и регистрирани тежки пътни инциденти.\r\nНатоварено е и движението на вход – изход от Благоевград. Полицейското присъствие по пътищата е засилено, като на автомагистрала „Струма“, главен път Е-79 и второкласен път 19 Симитли – Гоце Делчев са позиционирани допълнителни патрули. До 20 часа е ограничено движението на товарни автомобили с тегло над 12 тона по автомагистралите и най-натоварените пътни участъци. В област Благоевград това са автомагистрала „Струма“ и главен път Е-79. Целта е да се осигури по-лесното и безпроблемно движение на леките автомобили в последния почивен ден след новогодишните празници.\r\nЛивия НИНОВА", "date": "2018.01.01", "title": "Благоевград: Засилва се трафикът по пътищата в областта, по-натоварено е движението в посока от Банско към София"}
{"url": "http://www.focus-news.net/news/2018/01/01/2472560/ria-novosti-chetirima-dushi-postradaha-sled-vzriv-na-bomba-v-italianskiya-grad-torino.html", "text": "Четирима души пострадаха в италианския град Торино в резултат от взрив на самоделна бомба, съобщава италианското издание Stampa, предава РИА Новости.\r\nСпоред информацията на изданието, бомбата е детонирана в един от крайните квартали на града. Тя е била скрита в кофа за боклук. Четирима случайни минувачи - двама мароканци и двама италианци, включително 83-годишен пенсионер – са ранени.\r\nВзривната вълна е повредила четири близкостоящи коли паркирани и е изпочупила прозорците на близките сгради. \r\nПолицията е провела обиски в района на инцидента и е открила още 12 подобни самоделни взривни устройства, както и патрони. Органите на реда се опитват да установят самоличността на лицето, направило бомбите.\r\nПревод и редакция:", "date": "2018.01.01", "title": "РИА Новости: Четирима души пострадаха след взрив на бомба в италианския град Торино"}
{"url": "http://www.focus-news.net/news/2018/01/01/2472561/ministar-nikolina-angelkova-neka-2018-ta-godina-bade-izpalnena-sas-stremezh-kam-po-dobro-badeshte.html", "text": "Честита Нова Година! Бъдете живи и здрави, щастливи и обичани. Нека 2018-та година бъде изпълнена със стремеж към по-добро бъдеще. Това написа в официалния си профил във \"Фейсбук\" министърът на туризма Николина Ангелкова. \"През изминалата 2017-та видяхме реални резултати от усилията ни за предоставяне на качествен туристически продукт. Подписахме редица договори за сътрудничество с големи пазари и предприехме стъпки към улесненото издаване на работни визи в сферата на туризма. Вярвам, че с обединени усилия можем да превърнем България в целогодишна туристическа дестинация\", допълва още тя.", "date": "2018.01.01", "title": "Министър Николина Ангелкова: Нека 2018-та година бъде изпълнена със стремеж към по-добро бъдеще"}
{"url": "http://www.focus-news.net/news/2018/01/01/2472562/pazardzhik-izklyuchitelno-hlazgav-i-opasen-e-patyat-batak-kartela-koyto-izobshto-ne-e-opesachavan.html", "text": "Изключително хлъзгав и опасен е пътят Батак - \"Картела\", който изобщо не е опесъчаван, за това алармираха читатели на Агенция \"Фокус\". Участъкът, който се намира на територията на област Смолян е почистен и обработен, но този в Пазарджишка област - не и разстоянието от по-малко от 20 км се изминава за около 40 минути. Движението по пътя е натоварено.\"Фокус\" призовава шофьорите да карат внимателно и със скорост, съобразена с пътните условия.", "date": "2018.01.01", "title": "Пазарджик: Изключително хлъзгав и опасен е пътят Батак - \"Картела\", който изобщо не е опесъчаван"}
{"url": "http://www.focus-news.net/news/2018/01/01/2472563/kmetat-na-plovdiv-ivan-totev-golemiyat-proekt-za-tyutyuneviya-grad-shte-bade-predstaven-pred-obshtestvenostta-v-nachaloto-na-fevruari.html", "text": "Големият проект за Тютюневия град ще бъде представен пред обществеността на Пловдив в началото на месец февруари 2018 година. Това съобщи за Радио „Фокус”-Пловдив кметът Иван Тотев. Тогава ще бъде организирано обществено обсъждане на проекта. „От Национален институт за паметниците на културата държат да запазим изцяло духа на квартала”, каза кметът на Пловдив. Според него възможно е да бъде разрешено да се увеличат само прозорците на старите тютюневи сгради, с цел по-добра осветеност, но не по ширина, а по височина. Предполага се, че ще има доста рестрикции към имоти, които вече не са паметници на културата, но са във общата зона на складовете и в общата регулация, по общия режим за квартала. Общината ще направи всичко възможно за това къщите, които в момента са в зоната и не са паметници на културата да не могат да бъдат продадени и на тяхно място да изникнат кооперации. „Категорично се забранява надстрояването и на съществуващи къщи, без значение, че не са паметници на културата”, уточни Тотев. Вече осми месец община Пловдив работи заедно с Министерството на културата и със собствениците на сгради в Тютюневия град за това да бъдат осъществени общи намерения  и до 15-20 януари да бъдат изработени съответните правила, които след това да бъдат представени на обществеността. \r\n„Оптимист съм, че през февруари ще приемем правилата, които ще отпушат инвестиционния процес и 2018 г. ще можем да видим вече работа в зоната”, каза кметът Иван Тотев. Той уточни, че в момента община Пловдив приема подобен проектоплан в цялата централна градска част, което означава норми за рекламни елементи, норми за фасадни елементи, каквито са климатиците и други, за цялостен ансамбъл на пешеходните зони и страничните квартали, какъвто е Капана. Режимите, които в момента се приемат ще бъдат част от Подробния устройствен план на централна градска част на Пловдив.\r\nЦветана ТОНЧЕВА", "date": "2018.01.01", "title": "Кметът на Пловдив Иван Тотев: Големият проект за Тютюневия град ще бъде представен пред обществеността в началото на февруари"}
{"url": "http://www.focus-news.net/news/2018/01/01/2472564/donald-tramp-sasht-dadoha-33-miliarda-dolara-na-pakistan-za-da-poluchat-lazhi-i-izmami.html", "text": "Президентът на САЩ Доналд Тръмп започна новата 2018 година, публикувайки гневен „туийт“ относно Пакистан, предава американската новинарска телевизия Fox News.\r\nАмериканският държавен глава написа: „В глупостта си, САЩ дадоха на Пакистан повече от 33 милиарда долара помощи за последните 15 години, получавайки насреща само лъжи и измами. Те мислят лидерите ни за глупаци. Те предоставят убежище за терористите, които преследваме в Афганистан. Стига толкова!“\r\nВсе още не е ясно, защо Тръмп избра да критикува точно Пакистан. Вашингтон често обвинява Исламабад , че позволява на талибански бойци и други терористи да оперират относително неограничено в граничните региони на страната, давайки им свобода да провеждат операции в съседен Афганистан.\r\nПревод и редакция:", "date": "2018.01.01", "title": "Доналд Тръмп: САЩ дадоха 33 милиарда долара на Пакистан, за да получат лъжи и измами"}
{"url": "http://www.focus-news.net/news/2018/01/01/2472565/pazardzhik-natovaren-e-trafikat-po-napravlenieto-tsigov-chark-batak-peshtera-plovdiv-avtomobilite-se-dvizhat-v-kolona.html", "text": "Натоварен е трафикът по направлението Цигов чарк - Батак - Пещера - Пловдив, автомобилите се движат в колона, предаде репортер на Агенция \"Фокус\". Полицейски патрул с регистрация 1470 е разположен на изхода на Батак в посока Цигов чарк, друг - с пазарджишка регистрация 6163, е разположен в Батак.", "date": "2018.01.01", "title": "Пазарджик: Натоварен е трафикът по направлението Цигов чарк - Батак - Пещера - Пловдив, автомобилите се движат в колона"}
{"url": "http://www.focus-news.net/news/2018/01/01/2472566/1-km-opashka-se-e-obrazuvala-na-dunav-most-2-vidin-kalafat-na-vhod-saobshti-slushatel-na-radio-fokus.html", "text": "1 км опашка се е образувала на Дунав мост 2 \"Видин - Калафат\" на вход, съобщи слушател на Радио „Фокус“.", "date": "2018.01.01", "title": "1 км опашка се е образувала на Дунав мост 2 \"Видин - Калафат\" на вход, съобщи слушател на Радио „Фокус“"}
{"url": "http://www.focus-news.net/news/2018/01/01/2472567/iva-ivanova-astrolog-prez-2018-g-veznite-shte-imat-mnogo-dobar-finansov-uspeh-i-shte-se-izbavyat-ot-vsyakakvi-misli-i-trevogi-za-pari.html", "text": "През 2018 г. Везните ще имат много добър финансов успех и ще се избавят от всякакви мисли за пари и тревоги за материалната страна на живота. Това каза астрологът Ива Иванова в интервю за Агенция „Фокус“ във връзка с астрологичните прогнози за предстоящата 2018 г.\r\n„Везните са имали бурни преживявания през последните две години и оттук нататък ги очаква много добър финансов успех с много добри материални възможности. 2018 година е времето, в което ще могат да се избавят от каквито и да е мисли за пари и всякакви други тревоги във финансовата област. Ако са успели в този период да направят възможната промяна в професионалното си развитие, тъй като им е било време за създаване на собствен бизнес, то сега вече могат да получат неговата реализация“, каза Иванова.\r\nПо думите ѝ от началото на зимата до края на годината Везните трябва да обръщат особено внимание на това с кого се срещат, какво им обещават, с кого общуват и дали приятелствата, които им се предлагат, са достатъчно истински и откровени, а не по интереси. „Има вероятност за създаване на любовни отношения в края на годината, които не са искрени, а имат втори и трети план. А Везните обикновено избират да са там, където ги харесват, защото имат нужда от това. И още нещо много важно – трябва да бъдат много внимателни с употребата на алкохол и опияняващи вещества, защото те са най-подложени на тези влияния. В края на 2018 г. и в началото на 2019 г. ще успят да подредят информацията за всичко, което им се е случило, и вече да бъдат наясно кое е било хубаво, кое – лошо, и кое наистина има значение за техния живот“, каза още астрологът и уточни, че в началото на годината Везните ще имат повече работа и професионални ангажименти, но ще се справят благополучно с всичко.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. Везните ще имат много добър финансов успех и ще се избавят от всякакви мисли и тревоги за пари"}
{"url": "http://www.focus-news.net/news/2018/01/01/2472568/donald-tramp-vreme-e-za-promyana-v-iran.html", "text": "Президентът на САЩ Доналд Тръмп направи поредния си коментар за протестите в Иран, чрез съобщение в социалната мрежа „Туитър“.Държавният глава подчерта, че е дошло „време за промяна“ за Техеран и че иранският народ е „гладен“ за свобода, предава AFP.\r\n“Иран се проваля навсякъде, въпреки ужасяващата сделка, която администрацията на Обама сключи с тях“, написа американският президент, визирайки ядрената сделка, сключена между петте постоянни членки на СС на ООН, Германия и Иран.\r\n„Репресиите срещу великия ирански народ продължават от много години. Те са гладни за храна и свобода. Едновременно с човешките права, изтича и богатството на Иран. Време е за промяна!“, продължи Тръмп.\r\nПревод и редакция:", "date": "2018.01.01", "title": "Доналд Тръмп: Време е за промяна в Иран"}
{"url": "http://www.focus-news.net/news/2018/01/01/2472569/blagoevgrad-kilometrichna-opashka-se-e-obrazuvala-na-patya-pri-s-gradevo-v-posoka-simitli-saobshti-slushatel-na-radio-fokus.html", "text": "Километрична опашка се е образувала на пътя при с. Градево в посока Симитли, община Симитли, съобщи слушател на Радио „Фокус“.", "date": "2018.01.01", "title": "Благоевград: Километрична опашка се е образувала на пътя при с. Градево в посока Симитли, съобщи слушател на Радио „Фокус“"}
{"url": "http://www.focus-news.net/news/2018/01/01/2472570/turtsiya-tarsi-podobrenie-na-vrazki-s-germaniya-obzor.html", "text": "По време на свое интервю за германска медия, турският външен министър Мевлют Чавушоглу разкри, че страната му иска подобрение на връзките с Германия след дългия период на хладни двустранни отношения. От неуспешния опит за преврат в Турция през 2016 г., около 50 хил. души са арестувани в страната, сред които и поне дузина германски жители, което доведе до влошаване на отношенията между Берлин и Анкара. Срещу множество от задържаните все още няма издадени официални обвинения, въпреки месеците прекарани в ареста. \r\nМеждувременно Турция иска екстрадирането от Германия на определен брой хора, които според властите са били замесени в опита за преврат или са членове на обявената за терористична групировка Работническа партия на Кюрдистан. Отношенията се изостриха допълнително след като Германия показа неодобрението си за проведения референдум в Турция, който доведе до увеличаване на правомощията на президент Реджеп Тайип Ердоган. \r\nВ последните месеци Турция смекчи тона си относно арестуваните германски граждани, като някои от тях бяха освободени, въпреки че немалка част все още се намират в ареста. \r\nТурският външен министър разкри по  време на интервюто си, че двете страни водят „добри преговори“ и че германският му колега Зигмар Габриел е негов „личен приятел“. „От наша гледна точка не виждаме никаква криза“ в двустранните отношения. „Турция няма проблем с Германия, но Германия има проблем с нас“ отбеляза външният министър. Английската редакция на германската медия Deutsche Welle обаче не пропуска да отбележи, че по думите на Чавушоглу, турското правителство прави всичко възможно за да ускори процеса по издаване на обвинителен акт срещу германския репортер и кореспондент на „Де Велт“ Дениз Юджел, който бе задържан през февруари 2017 г., като от тогава до сега срещу него няма издадени формални обвинения.  Според първия дипломат, Турция е „безопасна страна“ и добър приятел на германците. Според външния министър, най-лошото в двустранните отношения между Анкара и Берлин е преминало и страната му може да се надява на подобряване на връзките през 2018-та година.", "date": "2018.01.01", "title": "Турция търси подобрение на връзки с Германия (ОБЗОР)"}
{"url": "http://www.focus-news.net/news/2018/01/01/2472571/normalna-e-patnata-obstanovka-v-stranata-kam-momenta-trafikat-postepenno-se-zasilva-obzor.html", "text": "Трафикът в цялата страна е нормален към момента, но постепенно се засилва. По данни на Агенция „Пътна инфраструктура“ няма образували се задръствания и пътни инциденти. В по-голямата част от страната времето е слънчево, но в планинските райони, въпреки положителните температури, пътни настилки са мокри и на места заледени. Трафикът на всички гранични контролно-пропускателни пунктове е нормален. \r\nОчаква се движението в посока столицата да се засили в следващите часове.  С оглед на това 14.00 до 20.00 часа се ограничава движението на камиони над 12 тона по най-натоваренитe пътища. За улеснение на трафика през Владая от 10.00 до 20.00 часа има две ленти за прибиращите се към София по главен път Е-79. Алтернативен маршрут на първокласния път през Владая е АМ „Люлин“. По информация на комисар Тенчо Тенев, началник на отдел „Пътна полиция“ към Столичната дирекция на вътрешните работи (СДВР) на всички входни артерии на столицата има разположени полицейски патрули, които ще следят движението. Комисар Тенев уточни, че при засилване на трафика и образуване на задръствания, светофарите ще превключат на авариен режим и движението ще се регулира. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.", "date": "2018.01.01", "title": "Нормална е пътната обстановка в страната към момента, трафикът постепенно се засилва (ОБЗОР)"}
{"url": "http://www.focus-news.net/news/2018/01/01/2472572/iva-ivanova-astrolog-prez-2018-g-skorpionite-shte-imat-nay-mnogo-kasmet-ot-vsichki-zodii.html", "text": "През 2018 г. Скорпионите ще имат най-много късмет от всички зодии. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г. „Ако има зодиакален знак, който ще има много късмет в рамките на 2018 г., то това е Скорпионът. Той обаче ще бъде изразен по един особен начин – с възможност за много промени в живота. Има една много хубава индийска притча, която казва, че дори и лошите неща, които ни се случват в живота, са, за да ни вкарат в рамките на правия път. Животът дава много възможности и ако не ги реализираме по правилния начин - или ни ги отнема, или ни праща нещо друго, което ни изглежда по-лошо. Но всъщност се оказва, че не е било такова“, каза още тя и уточни, че по тази причина за Скорпионите 2018 г. ще бъде с безкрайно много възможности. \r\n„Ако представителите на този зодиакален знак имат финансови проблеми, то това е един от сигналите, че нещо, което правят, не е правилно. И в момента, в който се сдобият с правилното поведение, финансовото положение ще се оправи. През първия месец на 2018 г. Скорпионите ще имат прилив на енергия, а от октомври животът им ще се подобри в абсолютно всякакъв план. В рамките на цялата година не ги очакват ужасни натоварвания или време, в което да няма какво да правят, няма да имат и периоди на мизерия. Също така през всичките 365 дни ще имат възможност да си позволяват най-хубавите неща в материален аспект, което особено за жените Скорпиони е много важно. Краят на годината пък ще е времето за извършване на малки лудории, но мисля, че могат да си го позволят“, обясни Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. Скорпионите ще имат най-много късмет от всички зодии"}
{"url": "http://www.focus-news.net/news/2018/01/01/2472573/mvr-trafikat-po-vsichki-granichni-kontrolno-propuskatelni-punktove-e-normalen.html", "text": "По информация на Главна дирекция \"Гранична полиция\" към 15.30 часа трафикът по всички български гранични контролно-пропускателни пунктове е нормален, съобщиха от пресцентъра на МВР.", "date": "2018.01.01", "title": "МВР: Трафикът по всички гранични контролно-пропускателни пунктове е нормален"}
{"url": "http://www.focus-news.net/news/2018/01/01/2472574/tass-vladimir-putin-i-benyamin-netanyahu-shte-provedat-sreshta-v-nay-blizko-vreme.html", "text": "По време на телефонен разговор, проведен в понеделник, президентите на Русия и Израел Владимир Путин и Бенямин Нетаняху са се договорили да проведат среща в най-скоро време. Това съобщи говорителят на руския президент Дмитрий Песков, предава ТАСС.\r\n„Путин и Нетаняху се договориха да проведат среща в най-скоро време, за да обсъдят текущи въпроси от двустранните отношения и да обменят мнения по различни международни и регионални въпроси“, съобщи Песков.\r\nОсвен това, според думите на говорителя на Кремъл, те са се поздравили за Нова година и са отправили пожелания за благополучие към народите на двете страни.\r\nПревод и редакция:", "date": "2018.01.01", "title": "ТАСС: Владимир Путин и Бенямин Нетаняху ще проведат среща в най-близко време"}
{"url": "http://www.focus-news.net/news/2018/01/01/2472575/plovdiv-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в Пловдив и областта, няма постъпили сигнали за пътни произшествия. Това съобщи за Радио „Фокус“ – Пловдив дежурен служител в Областно пътно управление-Пловдив. Пътните настилки са сухи. Възможни са заледявания по високите планински райони. Водачите трябва да шофират внимателно по пътя Бачково-Нареченски бани, Смолян-Кричим-Стамболийски, Кричим-Девин, а също така и в района на проходите Козница и Стражата, тъй като има опасност от свлачища.\r\nЗабранено е движението на МПС над 12 тона през прохода Троян-Кърнаре и по пътя Югово – Лъки – Здравец. Ограничено е преминаването за автомобили над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и І-8 София – Пловдив – Свиленград.\r\nВ Пловдив трафикът е все още не е натоварен. Температурата в града достигна до 12 градуса в 15.00 часа.\r\nЦветана ТОНЧЕВА", "date": "2018.01.01", "title": "Пловдив: Нормално се осъществява движението по пътищата в областта"}
{"url": "http://www.focus-news.net/news/2018/01/01/2472576/veselin-topuzov-kmet-na-s-polena-nyakolko-grupi-ot-seloto-obikalyat-kashtite-po-vreme-na-praznika-surva.html", "text": "Няколко групи от село Полена, община Симитли, обикалят къщите по време на празника Сурва. Това каза за Радио „Фокус“ – Пирин Веселин Топузов, кмет на населеното място. Той отбеляза, че традиционно за другия голям кукерски фестивал в Община Симитли – „Симитлия – Древната земя на кукерите“, групите се обединяват в една. „Неизменно нашата група е една от най-атрактивните групи на кукерския фестивал в Симитли. Всяка година печелим голям брой награди“, посочи още Топузов. Той заяви, че да си кукер е трудна задача, а подготовката за Сурва и за фестивала в Симитли отнема много време и много усилия. \r\n„Лично аз съм един от заклетите пазители на кукерската традиция. От както се помня, винаги съм взимал участие в кукерските игри. Там подготовката не спира целогодишно. Тук през последните години стана много скъпо и за самите кукери, които носят кожите, защото вече хубава кожа под 1000 лева не може да се намери, а за един добре изработен костюм са нужни 8 – 9 кожи“, подчерта Топузов.\r\nЛивия НИНОВА", "date": "2018.01.01", "title": "Веселин Топузов, кмет на с. Полена: Няколко групи от селото обикалят къщите по време на празника Сурва"}
{"url": "http://www.focus-news.net/news/2018/01/01/2472577/tass-ot-iran-oprovergaha-informatsiyata-che-sa-blokirali-sotsialnite-mrezhi.html", "text": "Министърът на информационно-комуникационните технологии на Иран Мохамед Джавад Азари Джахруми опроверга информацията, че властите на Ислямската република са блокирали достъпа до социалните мрежи във връзка с антиправителствените протести в страната. Министърът направи съответстващото заявление на своята страница в „Туитър“, предава ТАСС.\r\n„Слуховете, че сме блокирали социалните мрежи не отговарят на действителността. Очевидно, те са измислени с цел да се създаде обществено недоволство и песимизъм“, заяви той.\r\nПо-рано, агенция Reuters, позовавайки се на информация от иранския държавен телевизионен канал IRIB, предаде, че властите в Техеран са ограничили достъпа до социалната мрежа Instagram и чата Telegram. Това решение, според съобщението, е взето „на най-високо ниво“, с цел „да се запази реда“ в републиката.\r\nОснователят на Telegram Павел Дуров потвърди информацията за блокирането. Според неговите думи, тази мярка от страна на иранските власти е последвала след отказа на администрацията на чата да блокира редица Telegeram-канали, използвани от участниците в протестите за обмен на информация.\r\nСпоред данните на Assosiated Press, по време на продължаващите от четвъртък масови протести срещу покачването на цените в иранските градове са загинали 12 души.\r\nПревод и редакция:", "date": "2018.01.01", "title": "ТАСС: От Иран опровергаха информацията, че са блокирали социалните мрежи"}
{"url": "http://www.focus-news.net/news/2018/01/01/2472578/iva-ivanova-astrolog-prez-2018-g-streltsite-shte-imat-vazmozhnost-da-nauchat-mnogo-nepoznati-dosega-neshta-i-da-zapochnat-da-se-zanimavat-s-neshto-novo.html", "text": "През 2018 г. Стрелците ще имат възможност да научат много непознати досега неща и да започнат да се занимават с нещо ново. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„За стрелците предстои една много интересна година, в която биха могли да разширят познанията си, да се запознаят с нови географски понятия, нови философии, нови религии, да допълнят познанията си и да открият какво не знаят в определени области, да започнат да се занимават с нещо ново в сферата на интелектуалните занимания. Тази година те ще имат възможност да научат безкрайно много неща, да си „подредят етажерките“ и да си направят планове какво точно ще правят през 2019 и 2020 г.“, каза още тя и уточни, че това ще бъде един много, много добър период за Стрелците, които внезапно ще открият неща, които допреди това не са подозирали, че съществуват и които ще направят живота им интересен. \r\n„Началото на лятото ще бъде добър период във финансово отношение, по време на който няма да влизат в увреждащи душевността и материалното им положение ситуации. Към края има възможност обаче да се самозалъгват, да започнат да се харесват повече, което не е градивно поведение. Иначе за Стрелците през цялата 2018-та приятелите ще бъдат приятели, пътуванията ще бъдат пътувания, животът ще е живот – всичко ще бъде интересно и прекрасно“, обясни Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. Стрелците ще имат възможност да научат много непознати досега неща и да започнат да се занимават с нещо ново"}
{"url": "http://www.focus-news.net/news/2018/01/01/2472579/georgi-stefanov-kmet-na-s-cherniche-horata-ot-seloto-vinagi-se-valnuvat-i-s-netarpenie-ochakvat-1-yanuari-vasilyovden-na-koyto-otbelyazvame-surva.html", "text": "Хората от село Черниче, община Симитли, винаги се вълнуват и с нетърпение очакват 1 януари – Васильовден, на който отбелязваме Сурва. Това каза за Радио „Фокус“ – Пирин Георги Стефанов, кмет на населеното място. По думите му хората, които се занимават с това, го правят от много години. „Бих казал, че Сурва и фестивалът „Симитлия – Древната земя на кукерите“ са кулминацията на новогодишните празници“, каза още Стефанов. \r\nТой добави, че на 1 януари 5-6 групи обикалят къщите, но за 14 януари, когато ще бъде фестивалът в Симитли, те ще се обединят в една голяма група. „По-добре една голяма и обединена група, отколкото да се разделяме на повече групи. Наистина няма смисъл от това. Фестивалът в Симитли има и малко състезателен характер, затова и всички са нахъсани да бъдат на най-високо ниво и не се съмнявам, че това ще се случи“, заяви Стефанов. Той подчерта, че в Черниче има много кукери, които са деца, а най-малкият е на около 3 години. Кметът на село Черниче прибави, че за жителите на селото кукерството е традиция, която се предава от поколение на поколение.\r\nЛивия НИНОВА", "date": "2018.01.01", "title": "Георги Стефанов, кмет на с. Черниче: Хората от селото винаги се вълнуват и с нетърпение очакват 1 януари – Васильовден, на който отбелязваме Сурва"}
{"url": "http://www.focus-news.net/news/2018/01/01/2472580/pazardzhik-politseyski-patrul-e-razpolozhen-na-izhoda-na-peshtera-pri-razklona-za-pazardzhik-i-plovdiv.html", "text": "Полицейски патрул с пазарджишка регистрация 1201 е разположен на изхода на Пещера при разклона за Пазарджик и Пловдив, предаде репортер на Агенция \"Фокус\".", "date": "2018.01.01", "title": "Пазарджик: Полицейски патрул е разположен на изхода на Пещера при разклона за Пазарджик и Пловдив"}
{"url": "http://www.focus-news.net/news/2018/01/01/2472581/makfaksmakedoniya-balgariya-poema-rotatsionnoto-predsedatelstvo-na-saveta-na-evropeyskiya-sayuz.html", "text": "За първи път, откакто влезе в Европейски съюз преди 10 години, България пое ротационното председателство на Съвета на ЕС, като започна шестмесечния си мандат с посланието \"Силата е в единството“, предава македонската информационна агенция „Макфакс“.\r\nКато един от най-важните приоритети за своя мандат, България посочи привличането на вниманието на ЕС към страните от Западните Балкани.\r\nВече бе обявено, че може би най-важната среща, която ще се проведе по време на председателството на България, ще бъде специалната среща на върха на ЕС със страните-кандидатки за членство в Съюза от Западните Балкани, която трябва да се проведе в средата на май.\r\nОсвен това, България обяви, че ще работи активно за постигането на консенсус за разрешаването на бежанската криза и срещу отказа на някои страни да приемат споразумението за квотното разпределение на мигрантите. \r\nНа 1 юли, България ще бъде наследена от Австрия.\r\nПревод и редакция:", "date": "2018.01.01", "title": "„Макфакс“(Македония): България поема ротационното председателство на Съвета на Европейския съюз"}
{"url": "http://www.focus-news.net/news/2018/01/01/2472582/iva-ivanova-astrolog-za-kozirozite-2018-g-shte-bade-trudna-no-s-mnogo-vazmozhnosti-za-dobra-realizatsiya.html", "text": "За Козирозите 2018 г. ще бъде трудна, но с много възможности за добра реализация. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„За представителите на тази зодия предстои малко труден период, тъй като от Игнажден – 20 декември 2017 г., Сатурн се премести в Козирог и изисква ред и дисциплина. На това ще се дължат затрудненията и неуютното усещане на козирозите, че нещо им пречи и ги ограничава – ограничение както за това какво правят и къде отиват, така и ограничение на фантазии и желания им. Но това пък дава възможност за отговорно, законно и морално съобразно поведение – това, което ни прави човеци. В този смисъл периодът е труден. Но предвид това, че Козирозите могат да бъдат много дисциплинирани, когато виждат цел – а един Козирог винаги има цел, успяват да я постигат макар понякога и това да става бавно, трудно и мъчително. Така че според мен за тях това ще бъде една трудна, но хубава година, пълна с възможности за добра реализация, ако съумеят да се съсредоточат върху изпълнението на желанията си“, каза още астрологът.\r\nПо думите ѝ през 2018 г. Козирозите няма да имат периоди на самозаблуда, на терзания, на лъжи и измами. „Във втората половина на лятото може да се усещат уморени, изтощени и унили, заради което ще позабавят темпото и ще намалят скоростта и енергията, с които вършат ежедневните си задължения – било то работа, било то обучение. Но това не е лошо, тъй като могат да използват този период за глътка въздух и за презареждане на батериите за по-нататък“, обясни Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: За Козирозите 2018 г. ще бъде трудна, но с много възможности за добра реализация"}
{"url": "http://www.focus-news.net/news/2018/01/01/2472583/gori-smetishteto-na-pazardzhik-zadimeni-sa-patishtata-za-s-kapitan-dimitrievo-i-za-peshtera.html", "text": "Гори сметището на Пазарджик, задимени са пътищата за с. Капитан Димитриево и за Пещера, предаде репортер на Агенция \"Фокус\".\"Фокус\" призовава водачите да карат с повишено внимание и съобразена с пътните условия скорост.", "date": "2018.01.01", "title": "Гори сметището на Пазарджик, задимени са пътищата за с. Капитан Димитриево и за Пещера"}
{"url": "http://www.focus-news.net/news/2018/01/01/2472584/blagoevgrad-stotitsi-kukeri-defiliraha-na-tsentralniya-ploshtad-v-simitli.html", "text": "Стотици кукери дефилираха на централния площад в Симитли в първият ден от 2018 година. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Тя допълни, че точно в 12.00 часа жителите на Симитли са излезли в центъра на града, за да покажат, че традицията е жива и никога няма да спре да бъде. “Искате да видите най-красивите кукери в България, елате в Симитли. Днес 9 кукерски групи в Симитли гонят злите сили, стотици пазители на кукерската традиция сътвориха празнична феерия на площада по обяд навръх 1-ви януари. Това са те, стотиците мераклии, пазещи изконните традиции и обичаи“, каза още Тасева. \r\nНа 1 януари за жителите на общината е традиция да сложат костюми от кози кожи, които шият цяла година, на млади булки, страшни чудовища, мечкари с мечоци, сурвакари, бабугери, лекари, бръснари, певци, музиканти, много старци и баби - всички да се пременят, за да покажат, че традицията е жива. „Препълнен площад със зрители посрещна кукерите, които оповестиха в града и селата, че новата година е дошла. Уникални кукерски костюми показаха от всички махали в града, старци, малки деца, дори и жени, обикаляха и орисваха всеки за здраве и берекет. Какво по-хубаво от това никога да не забравяме корените си. Кукерите се множат, всяка година все повече млади решават, че трябва да се върнат към древните традиции, а в Симитли това е един от най-важните завети от дедите“, добави Тасева.\r\nЛивия НИНОВА", "date": "2018.01.01", "title": "Благоевград: Стотици кукери дефилираха на централния площад в Симитли"}
{"url": "http://www.focus-news.net/news/2018/01/01/2472585/oblastniyat-upravitel-na-smolyan-nedyalko-slavov-prez-2018-g-v-oblastta-shte-badat-realizirani-mnozhestvo-proekti-v-patnata-i-vodosnabditelnata-infrastruktura.html", "text": "Отиващата си година, през която работихме интензивно, е успешна от гледна точка на това, че направихме важни стъпки към реализацията на стратегическите цели за Смолянска област. Това каза в интервю за Радио „Фокус“ – Смолян областният управител на Смолян Недялко Славов. „Положихме много усилия, не само политическия екип на администрацията, а и всички служители в нея, да се придържаме към изпълнението на предварително набелязаните цели. Ако тази година нямаше толкова видими резултати, то при всички положения ще видим резултати от нашата дейност през 2018 година. Ще видим как ще бъдат реализирани множество инфраструктурни проекти, основно - в пътната инфраструктура, във водоснабдителната, и подчертавам и започвам с това, тъй като проблемите в техническата инфраструктура са изключително сериозни и това налага да се полагат приоритетни усиля в тази насока. Знае се, че теренът на Смолянска област и планинският релеф предполагат затруднения в инфраструктурата и ние сме все още по-назад в реализацията на инфраструктурни проекти в сравнение например с Пловдивска област“, посочи Славов. \r\nТой отбеляза, че немалко е постигнато през последните години за ускореното подобряване на пътната инфраструктура в областта. Славов уточни, че фокус се поставя и върху други цели от обществения живот, свързани най-вече с духовността: образованието, културата, здравеопазването – сфери в които предизвикателствата са огромни. „Те възникват най-вече заради силният демографски натиск от това, че нашата област се обезлюдява и е голямо предизвикателство да инвестираш в качествено образование, здравеопазване, да се осигури достъп до култура за все по-малкото население в Родопите, но в крайна сметка сме длъжни да осигурим качество и в тези сфери на обществения живот. Още повече, че те са приоритетни за нашето правителство и там съм оптимист, че ще се случат много добри неща през новата година“, каза още Недялко Славов.\r\nТой заяви също, че през 2018 година предстои да бъде въведен в експлоатация първият язовир, който се изгражда в годините на прехода за питейно водоснабдяване - „Пловдивци“. Областният управител на Смолян коментира, че ще се търсят възможности за водоснабдяване на колкото се може по-голям брой домакинства, тъй като капацитетът на самото съоръжение позволява близо 50 % от потребителите в околността да ползват чиста и качествена питейна вода. \r\n„Работим и за подобряване на комуникациите, по отношение на интернет и други важни неща за бизнеса. Аз се надявам тези подобрения в инфраструктурата да доведат до разширяване на частните инвестиции, привличане на нови и в крайна сметка - откриване на работни места като начин за задържане на хората тук, в областта, и за противодействие на тези негативни демографски тенденции“, каза още Славов.\r\nНели ГЕРГЬОВСКА", "date": "2018.01.01", "title": "Областният управител на Смолян Недялко Славов: През 2018 г. в областта ще бъдат реализирани множество проекти в пътната и водоснабдителната инфраструктура"}
{"url": "http://www.focus-news.net/news/2018/01/01/2472586/pazardzhik-politseyski-patrul-e-razpolozhen-na-ul-tsaritsa-yoana.html", "text": "Полицейски патрул с пазарджишка регистрация 1206 е разположен на ул. \"Царица Йоана\" в Пазарджик, която води към гарата в града, предаде репортер на Агенция \"Фокус\".", "date": "2018.01.01", "title": "Пазарджик: Полицейски патрул е разположен на ул. \"Царица Йоана\""}
{"url": "http://www.focus-news.net/news/2018/01/01/2472587/sport-mariya-sharapova-zapochna-noviya-sezon-s-pobeda.html", "text": "Руската тенисистка Мария Шарапова започна новия сезон с победа в два сета над румънката Михаела Бузарнеско, като в отделните части тя надделя с 6:3 и 6:0. Мачът е от първия кръг на турнира в китайския град Шънчжън. В друг мач от същия етап, световната номер едно Симона Халеп победи с 6:4, 6:1 Никол Гибс. Във втория кръг, съперница на Шарапова ще е американката Алисън Риск, а на Халеп – рускинята Евгения Родина.", "date": "2018.01.01", "title": "Спорт: Мария Шарапова започна новия сезон с победа"}
{"url": "http://www.focus-news.net/news/2018/01/01/2472588/iva-ivanova-astrolog-nachaloto-na-2018-g-shte-bade-period-na-lyubovni-terzaniya-za-vodoleite.html", "text": "Началото на 2018 г. ще бъде период на любовни терзания за Водолеите. Това каза астрологът Ива Иванова в интервю за Агенция „Фокус“ във връзка с астрологичната прогноза за 2018 г.\r\n„Водолеите започват годината с възможност за любов от пръв поглед, но януари ще изтече и ще започнат да се интересуват я от нови технологии, я от нов метод за отглеждане на магданоз, я от нещо друго, тъй като от всички зодиакални знаци те са най-любопитните към новото и винаги им е необходимо разнообразие. Но трябва да им отправя и едно предупреждение – трябва да се постараят да правят разлика между любов и приятелство, защото малко им се губи границата между двете“, каза още тя и уточни, че емоционалните сътресения за Водолеите ще бъдат в началото на годината. \r\n„Първата половина на 2018 г. им е с внезапни, разтърсващи и даващи им нова информация за света и живота събития, след което господ ще ги остави малко да си починат, за да съберат сили за по-нататък. В този период ще успеят да си уредят финансовата страна на живота, но трябва да бъдат по-внимателни с информацията, която получават. Водолеите като цяло мислят много бързо, което от една страна е много добре, но от друга обаче, ако в един определен момент не огледат всичките решения на даден въпрос, има възможност да се самоизлъжат. Така че трябва да мислят повече. Иначе имат предпоставки за добро професионално развитие“, обясни Иванова.\r\nПо думите ѝ за разлика от бурната пълна половина, втората половина на годината ще бъде сравнително спокойна за водолеите. „Към края на пролетта ще почувстват умора и липса на енергия и им препоръчвам да забавят темпото, за да съберат нови сили“, каза още тя.\r\nЦветилена СИМЕОНОВА", "date": "2018.01.01", "title": "Ива Иванова, астролог: Началото на 2018 г. ще бъде период на любовни терзания за Водолеите"}
{"url": "http://www.focus-news.net/news/2018/01/01/2472589/obshtina-sliven-ot-2-yanuari-zapochva-priem-na-zayavleniya-za-trotoarno-pravo.html", "text": "От 2 януари 2018 г. Община Сливен приема заявления за издаване на разрешителни за поставяне на маси пред заведения за хранене и развлечение за 2018 г. Общината. \r\nНеобходими са следните документи:\r\n-Заявление по образец;\r\n-Декларация за регистрация в Търговския регистър;\r\n-Документ за собственост или за наем на обекта;\r\n-Схема, утвърдена от гл. архитект.\r\nРазрешителните се издават в 14-дневен срок от подаване на заявлението. Таксата се заплаща ежемесечно, до 30-то число на месеца, предхождащ месеца за който се отнася. За зимния период таксата се заплаща с 50 % намаление.", "date": "2018.01.01", "title": "Община Сливен: От 2 януари започва прием на заявления за тротоарно право"}
{"url": "http://www.focus-news.net/news/2018/01/01/2472590/pazardzhik-politseyski-patrul-e-razpolozhen-na-vhoda-na-grada-otkam-am-trakiya.html", "text": "Полицейски патрул с пазарджишка регистрация 5156 е разположен на входа на града откъм АМ \"Тракия\", предаде репортер на Агенция \"Фокус\".", "date": "2018.01.01", "title": "Пазарджик: Полицейски патрул е разположен на входа на града откъм АМ \"Тракия\""}
{"url": "http://www.focus-news.net/news/2018/01/01/2472591/todorka-nedeva-regionalen-istoricheski-muzey-veliko-tarnovo-ofitserskite-novogodishni-balove-postavyat-nachaloto-na-praznichnata-blagotvoritelnost-v-grada.html", "text": "Офицерските новогодишни балове поставят началото на празничната благотворителност във Велико Търново. Това каза за Радио „Фокус“ – Велико Търново уредникът от Регионален исторически музей – Велико Търново Тодорка Недева. Тя уточни, че именно тези празненства са били най-бляскави и запомнящи се в миналото. „Балът по случай новата 1929 година поразява присъстващите, тъй като е твърде нетрадиционен. Водени от убеждението, че множеството вечеринки, които през тези празници се даваха, измориха гражданството със своето еднообразие, членовете на офицерското събрание организират бал като приказка с ефектни светлини, сепарета, кафенета и прочие изненади, а събраните немалко средства се предоставят за строеж на Военния дом и музей“, обясни експертът. \r\nТя уточни, че голяма част от тези събития са били затворени за широката общественост, както заради високите входни такси и нуждата от изключително изискано облекло, така и съобразно стриктния устав на военните. По тази причина цивилното общество също предприема инициатива, с която да разнообрази коледно-новогодишните традиции. „Така например през 30-те и 40-те години на 20 век интелектуалците, богатите търговци и фабриканти, поддържащи контакти със западни фирми, предпочитат да посрещат празниците в сладкарница “Виктория“, намираща се на днешната улица “Независимост“ № 33. За тях собственикът Кръсто Илиев Тонев майстори великолепни торти, оформени като часовник, елхичка, дори като герба на Велико Търново, като коледна звезда и какво ли още не. Празнуващите с удоволствие похапват и фини пасти и кексове, които се предлагат по софийски, модерно, на крак. За доброто настроение на клиентите допринася и пищната, но стилна украса по особено кокетно нагиздената елха“, разказа още Тодорка Недева. \r\nТя допълни, че радио музика и изпълнения на оркестър на живо също са допринасяли за приповдигнатото настроение в миналото.\r\nЛуиза ТРАНЧЕВА", "date": "2018.01.01", "title": "Тодорка Недева, Регионален исторически музей – Велико Търново: Офицерските новогодишни балове поставят началото на празничната благотворителност в града"}
{"url": "http://www.focus-news.net/news/2018/01/01/2472592/natovareno-e-dvizhenieto-ot-pazardzhik-kam-am-trakiya-intenzivno-e-dvizhenieto-po-magistralata.html", "text": "Натоварено е движението от Пазарджик към АМ \"Тракия\", интензивно е движението по магистралата, предаде репортер на Агенция \"Фокус\". Полицейски патрул с пазарджишка регистрация 1624 и радар е разположен при изхода на магистралата в посока Пловдив. От другата страна също има полицейски екипи, които са спрели ТИР-ове заради въведеното ограничение за движение на товарни автомобили в последния от серията почивни дни около Нова година. Товарните автомобили изчакват в колона, до отпадането на забраната в 20.00 часа.", "date": "2018.01.01", "title": "Натоварено е движението от Пазарджик към АМ \"Тракия\", интензивно е движението по магистралата"}
{"url": "http://www.focus-news.net/news/2018/01/01/2472593/ria-novosti-frantsiya-iska-da-sazdade-targovska-os-ot-evropa-do-kitay-prez-rusiya.html", "text": "Министърът на икономиката и финансите на Франция Бруно ле Мер заяви, че в Париж са на мнение, че развиването на търговските отношения с Китай и Русия може да компенсира „нарастващата неопределеност“ в отношенията със САЩ и в тази връзка, френските власти имат намерение да създадат „търговска ос“ от Европа до Пекин през Москва, предава РИА Новости.\r\n„Ние преминаваме от свят, в който господстваха най-вече трансатлантическите отношения, към по балансирана международна политика“, заяви той, в интервю пред американското издание The Wall Street Journal.\r\nМинистърът разкритикува Вашингтон за въвеждането на „екстериториални санкции“ – закони, забраняващи на чуждестранни компании, които осъществяват дейност в САЩ, да си сътрудничат с Русия. Според мнението на Ле Мер, подобни мерки ще превърнат САЩ във „фактически жандарм на световната търговия“.\r\n„Това противоречи на нашия възглед за многостранна световна търговия“, добави френският политик. Освен това, той заяви, че в момента условията не позволяват отмяна или смекчение на антируските санкции, но  изрази надежда, че положението ще се промени. Затова, Франция и Русия трябва да поддържат и разширяват двустранното сътрудничество в условията на действащите санкции, както и да се готвят за деня, когато рестрикциите ще бъдат отменени, обобщи Ле Мер.\r\nПревод и редакция:", "date": "2018.01.01", "title": "РИА Новости: Франция иска да създаде търговска ос от Европа до Китай през Русия"}
{"url": "http://www.focus-news.net/news/2018/01/01/2472594/blagoevgrad-intenzivno-e-dvizhenieto-na-izhoda-na-grada-v-posoka-sofiya.html", "text": "Интензивно е движението на изхода Благоевград в посока София, предаде репортер на Радио „Фокус“ – Пирин. На места движението се осъществява в колони, но няма данни за сериозни задръствания. В центъра на града трафикът по основните улици и булеварди не е натоварен. Интензивно движение се наблюдава по бул. „Св. Димитър Солунски“ и в района на жп гарата и автогарата. \r\nУлиците са сухи и нормално проходими при зимни условия. Градския транспорт се движи с обичайното си разписание за почивен ден, без закъснения. Няма регистрирани тежки пътни инциденти. \r\nЛивия НИНОВА", "date": "2018.01.01", "title": "Благоевград: Интензивно е движението на изхода на града в посока София"}
{"url": "http://www.focus-news.net/news/2018/01/01/2472595/iva-ivanova-astrolog-prez-tsyalata-2018-g-ribite-shte-imat-vazmozhnosti-za-lyubovni-prezhivyavaniya-s-predpostavki-za-brak-i-detsa.html", "text": "През цялата 2018 г. рибите ще имат възможности за любовни преживявания с предпоставки за брак и деца. Това каза астрологът Ива Иванова в интервю за Агенция „Фокус“ във връзка с астрологичните прогнози за предстоящата 2018 г.\r\n„При Рибите през цялата година ще има възможности за любовни преживявания, които ще се отличават с разбиране и съпричастност, а това е изключително важно за тях. Но трябва да имат предвид, че не е хубаво да започват връзки в месеца, в който са родени. За тях ще има предпоставки за брак и деца, както и за добро професионално развитие - дори и да решат да сменят работното си поприще“, каза още астрологът, като уточни, че това може да се случи през втората половина на годината. \r\n„Септември и октомври са месеците, през които трябва да положат повече усилия в това, с което искат да се занимават в бъдеще и да реализират всичко, което са си поставили като цел преди това. Определено 2018 г. за тях ще е хубава, заради което през цялото време ще се чувстват добре и обичани и с възможност за реализация. И ако подхождат към всичко с любов мисля, че нещата ще им се получават чудесно. Опасността, която от доста време ги грози и която ще продължи и през следващата година, е вътрешната им нужда да се самозаблуждават и да се отделят в един фантазен свят, защото много трудно могат да приемат това, което се случва наоколо. Но ако се чувстват по-добре като Алиса в страната на чудесата, това няма да навреди чак толкова върху останалите им неща“, обясни Иванова.\r\nЦветилена СИМЕОНОВА", "date": "2018.01.01", "title": "Ива Иванова, астролог: През цялата 2018 г. Рибите ще имат възможности за любовни преживявания с предпоставки за брак и деца"}
{"url": "http://www.focus-news.net/news/2018/01/01/2472596/d-r-miglena-petkova-regionalen-istoricheski-muzey-veliko-tarnovo-za-da-bade-maksimalno-avtentichna-edna-survaknitsa-e-neobhodimo-na-neya-da-se-okachat-vsichki-plodove-koito-zemyata-razhda.html", "text": "За да бъде максимално автентична една сурвакница, е необходимо на нея да се окачат всички плодове, които земята ражда. Трябва да се сложи и по нещо от това, което стопанина на дадена къща произвежда сам. Това заяви пред Радио „Фокус“ – Велико Търново д-р Миглена Петкова, главен уредник в Регионалния исторически музей във Велико Търново. Тя припомни, че плодовете символизират изобилието, вълната - берекета, а сребърната паричка прогонва болестите. \r\n„Не трябва да забравяме и здравето, което ще се внесе с всяка една сурвакница, чрез допира й до всеки един от стопаните на къщата, до всеки член на дадено домакинство“, допълни още д-р Петкова. Според традициите след приключване на днешния празник – Васильовден сурвакниците в миналото са се изгаряли. „Има и поверие, че те трябва да се хвърлят в течаща вода, защото тя отмива всичко лошо“, посочи още експертът. В миналото често стопанките са слагали сурвакниците на покривите на къщите си, за да може целия берекет да си остане в дома.\r\nЛуиза ТРАНЧЕВА", "date": "2018.01.01", "title": "Д-р Миглена Петкова, Регионален исторически музей-Велико Търново: За да бъде максимално автентична една сурвакница, е необходимо на нея да се окачат всички плодове, които земята ражда"}
{"url": "http://www.focus-news.net/news/2018/01/01/2472597/tass-rusiya-smyata-che-namesata-na-vanshni-faktori-v-iranskite-protesti-e-nedopustima-i-destabilizira-obstanovkata.html", "text": "Русия смята, че масовите безредици в Иран са вътрешна работа на страната и се надява, че ситуацията ще се развива без повече кръвопролития. Това заявиха в понеделник от Министерството на външните работи на Русия, предава ТАСС.\r\n„Това е вътрешна работа на Иран. Надяваме се, че ситуацията ще се развива без повече насилие и кръвопролития“, заявиха от руското външно ведомство, добавяйки че „намесата на външни фактори е недопустима и дестабилизира обстановката“.Агенция „Фокус“ припомня:\r\nПротестните акции в Иран започнаха в четвъртък във втория по големина град Мешхед. Демонстрантите излязоха по улиците, за да протестират срещу повишаването на цените. Протестите обхванаха и редица други градове, като последната информация сочи, че по време на безредиците са загинали 12 души.\r\nПревод и редакция:", "date": "2018.01.01", "title": "ТАСС: Русия смята, че намесата на външни фактори в иранските протести е недопустима и дестабилизира обстановката"}
{"url": "http://www.focus-news.net/news/2018/01/01/2472598/pazardzhik-v-dve-koloni-se-osashtestvyava-dvizhenieto-po-avtomagistrala-trakiya-v-posoka-sofiya.html", "text": "В две колони се движат автомобилите по автомагистрала „Тракия“ в посока София, предаде репортер на Агенция „Фокус“. Движението се осъществява нормално, но в колони и в двете ленти. Полицейското присъствие е засилено, като патрулите навсякъде по магистралата са с включени светлини. Полицейски патрул с радар е разположен на отбивката при ханче Калугерово и е спрял няколко автомобила за проверка. На отбивката за Велинград в посока София също има патрул, снабден с радар, със софийска регистрация 1634.", "date": "2018.01.01", "title": "Пазарджик: В две колони се осъществява движението по автомагистрала „Тракия“ в посока София"}
{"url": "http://www.focus-news.net/news/2018/01/01/2472599/sofiya-politseyski-patrul-s-radar-e-razpolozhen-na-izhoda-na-tunel-trayanovi-vrata-na-am-trakiya-v-posoka-stolitsata.html", "text": "Полицейски патрул със софийска регистрация 9865 е разположен на изхода на тунел \"Траянови врата\" АМ \"Тракия\" в посока столицата, предаде репортер на Агенция \"Фокус\".", "date": "2018.01.01", "title": "София: Полицейски патрул с радар е разположен на изхода на тунел \"Траянови врата\" на АМ \"Тракия\" в посока столицата"}
{"url": "http://www.focus-news.net/news/2018/01/01/2472600/vidin-opashka-ot-tezhkotovarni-kamioni-zapochva-da-se-obrazuva-na-granichen-punkt-dunav-most-2-na-izhod-ot-stranata.html", "text": "Опашка от камиони започва да се образува на граничен пункт „Дунав мост 2“ на изход от страната, каза за Радио „Фокус“ – Видин дежурният служител на пункта. Той посочи, че опашката все още не е голяма. „Нормално е да има натрупване на камиони на изход от страната, близо една седмица през пункта нямаше движение на тежкотоварни камиони и в навечерието на първия работен ден от годината фирмите вече започват работа“, обясни дежурният служител. Той допълни, че всички платна на пункта на изход са отворени и работят. На влизане в страната на граничния пункт няма чакащи автомобили. \r\nАнна ЛОЗАНОВА", "date": "2018.01.01", "title": "Видин: Опашка от тежкотоварни  камиони започва да се образува на граничен пункт „Дунав мост 2“ на изход от страната"}
{"url": "http://www.focus-news.net/news/2018/01/01/2472601/blagoevgrad-natovaren-e-trafikat-v-rayona-na-paten-vazel-simitli-kadeto-se-obrazuvat-koloni-ot-avtomobili.html", "text": "Интензивен е трафикът по пътищата в Област Благоевград, по-натоварено е движението в посока от Банско към София, предаде репортер на Радио „Фокус“ – Пирин. Натоварено движение се наблюдава в района на пътен възел „Симитли“, където се образуват колони от автомобили, тъй като там се събира целият трафик на идващите от Гърция и от Банско. Движението по автомагистрала „Струма“ от ГКПП „Кулата“ и по главен път Е-79 в посока София е също е интензивно, но няма данни за образуване на задръствания. \r\nПрез деня не са регистрирани тежки пътни инциденти. Пътищата са сухи и нормално проходими при зимни условия. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев.\r\nЛивия НИНОВА", "date": "2018.01.01", "title": "Благоевград: Натоварен е трафикът в района на пътен възел „Симитли“, където се образуват колони от автомобили"}
{"url": "http://www.focus-news.net/news/2018/01/01/2472602/sofiya-politseyski-patrul-e-razpolozhen-na-am-trakiya-pri-otbivkata-za-ihtiman-v-posoka-stolitsata-avtomobilite-se-dvizhat-v-dve-koloni.html", "text": "Полицейски патрул със софийска регистрация 1964 е разположен на АМ \"Тракия\" при отбивката за Ихтиман в посока столицата, предаде репортер на Агенция \"Фокус\". Автомобилите в платното за София се движат в две колони. \"Фокус\" призовава шофьорите да карат внимателно и със скорост, съобразена с пътните условия.", "date": "2018.01.01", "title": "София: Полицейски патрул е разположен на АМ \"Тракия\" при отбивката за Ихтиман в посока столицата, автомобилите се движат в две колони"}
{"url": "http://www.focus-news.net/news/2018/01/01/2472603/evrokomisaryat-po-razshirenieto-2018-a-godina-shte-e-reshavashta-za-zapadnite-balkani.html", "text": "Комисарят по европейска политика за съседство и преговори за разширяване Йоханес Хан заяви, че 2018 година ще е „решаваща за Западните Балкани“, предава англоезичната редакция на белградското радио В92.\r\n„В края на тази пълна с предизвикателства година, искам да благодаря на всички наши партньори, намиращи се по-близо или по-далеч от нас, за отдадеността им в нашето сътрудничество през 2017 година! Трябва да се гордеем от общите постижения и да удвоим усилията си, защото все още има много работа за вършене“, написа Хан в социалната мрежа „Туитър“, след което добави още едно съобщение:\r\n„2018-а година ще е решаваща за Западните Балкани и е възможност за дори по-близко сътрудничество с нашите партньори в борбата за преодоляване на общите предизвикателства. Пожелавам на всички наши партньори – политици или граждани – мирна и успешна Нова година. Да изградим бъдещето си заедно, в името на нашите деца!“.\r\nПревод и редакция:", "date": "2018.01.01", "title": "Еврокомисарят по разширението: 2018-а година ще е решаваща за Западните Балкани"}
{"url": "http://www.focus-news.net/news/2018/01/01/2472604/kamen-yakimov-pss-prez-zimata-nay-golyama-e-veroyatnostta-ot-podhlazvane-i-padane-v-planinata-kogato-zaledenite-uchastatsi-sa-zakriti-ot-tanka-snezhna-pokrivka.html", "text": "Заледените участъци в планините са много коварни, когато падне тънка снежна покривка, която ги закрива. Тогава има най-голяма вероятност човек да се подхлъзне и да се контузи. Това каза в интервю за Агенция „Фокус“ дежурният спасител в Централния денонощен пост на ПСС Камен Якимов. „Заледявания в планините се получават, когато се редуват много топъл период от време и чувствително захлаждане, което да предизвиква замръзвания. През деня, когато е топло, снегът се размеква и на места се втечнява. Когато светлата част на деня приключи през нощта температурите паднат под 0 градуса и ледът вече е налице за следващия ден“, обясни той. „Ако денят продължава да бъде хубав, то по усойните участъци заледените места продължават да съществуват. Човек не може да разчита само на високите температури заледените участъци да изчезнат“, коментира Камен Якимов. „Особено в ранните зимни месеци декември и януари, често и февруари, когато слънцето грее доста косо, по сенчестите участъци заледените участъци остават“, заяви той. „Човек най-често получава травми на крайниците, най-сериозната форма на които са счупванията. Това е достатъчно сериозно увреждане на крайниците. Понякога може да се получи и контузия на главата, което е още по-сериозно“, каза още планинският спасител.\r\nБиляна ИВАНОВА", "date": "2018.01.01", "title": "Камен Якимов, ПСС: През зимата най-голяма е вероятността от подхлъзване и падане в планината, когато заледените участъци са закрити от тънка снежна покривка"}
{"url": "http://www.focus-news.net/news/2018/01/01/2472605/intenziven-e-trafikat-kam-golemite-gradove-v-kraya-na-pochivnite-dni-obzor.html", "text": "Интензивен е трафикът към големите градове в цялата страна в края на почивните дни. Най-натоварено е движението в посока столицата. В две колони се движат автомобилите по автомагистрала „Тракия“ към София. Засилва се и трафикът по автомагистрала „Хемус“.  Движението по автомагистрала „Струма“ от ГКПП „Кулата“ и по главен път Е-79 в посока София е с обичайна натовареност за почивен ден. Полицейското присъствие по основните пътни направления е засилено и екипи следят за скоростта с радари. Ограничено е движението на камиони над 12 тона по най-натоваренитe пътища. За улеснение на трафика към столицата през Владая от 10.00 до 20.00 часа има две ленти за прибиращите се към София по главен път Е-79. Алтернативен маршрут на първокласния път през Владая е АМ „Люлин“. По информация на комисар Тенчо Тенев, началник на отдел „Пътна полиция“ към Столичната дирекция на вътрешните работи (СДВР) на всички входни артерии на столицата има разположени полицейски патрули, които следят движението. Комисар Тенев уточни, че при засилване на трафика и образуване на задръствания, светофарите ще превключат на авариен режим и движението ще се регулира.\r\nПо информация на Главна дирекция \"Гранична полиция\" трафикът по всички български гранични контролно-пропускателни пунктове е нормален.", "date": "2018.01.01", "title": "Интензивен е трафикът към големите градове в края на почивните дни (ОБЗОР)"}
{"url": "http://www.focus-news.net/news/2018/01/01/2472606/sport-parviyat-mach-na-grigor-dimitrov-v-brizban-e-nasrochen-za-vtornik-sutrinta.html", "text": "Най-добрият български тенисист Григор Димитров ще започне участието си на турнира в австралийския град Бризбън във вторник сутринта. В около 6 часа българско време, Димитров ще излезе на корта за мача си от първия кръг на надпреварата на двойки. Негов партньор ще е американецът Райън Харисън, а техни съперници ще са австралийците Лейтън Хюит и Джордан Томпсън. Утре българинът ще разбере и кой ще е негов съперник в турнира на сингъл. Той ще бъде определен в сблъсъка между Джон Милмън и Питър Полански.", "date": "2018.01.01", "title": "Спорт: Първият мач на Григор Димитров в Бризбън е насрочен за вторник сутринта"}
{"url": "http://www.focus-news.net/news/2018/01/01/2472607/aktsenti-v-sutreshniya-blok-na-radio-fokus-dobro-utro-balgariya-na-2-yanuari.html", "text": "На фона на бурната и размирна година, която изпратихме, в последните дни на 2017 г. нова гореща точка на кипене беше създадена, като светът сега е в очакване дали и докъде има потенциал да се разрасне проблемът - на 28 декември в Иран започна серия от антиправителствени протести, повод за което стана влошената икономическа ситуация в страната. За съжаление, общественото недоволство взе и своите жертви. Ще станем ли свидетели на ситуация, подобна на тази след президентските избори в Иран през 2009 година, последвани от протести, арести и сблъсъци между привържениците на спечелилия и загубилия вота кандидат, подценява ли светът опасността, извираща от Иран и прозират ли опити за чужда намеса в протестите? Тези и още въпроси ще коментираме с арабиста проф. Владимир Чуков. \r\nНовата година донесе промени в редица обществени сектори у нас. Увеличение на минималната работна заплата, минималната пенсия и обезщетенията за майчинство са само част от новите параметри, заложени в бюджета за 2018-та година. Ще се усетят ли обаче положително увеличените възнаграждения и каква нова година във финансово отношение можем да очакваме? Отговорите ще потърсим от финансовия експерт Мика Зайкова. \r\nЗа поредна година и този път коледните празници не преминаха без жертви на пътя. Защо отново черната статистика се покачва, въпреки пролетните температури и липсата на заледявания през този период? Къде да търсим корена на проблема и имат ли ефект налаганите санкции за нарушения на шофьорите? Повече по темата очаквайте от експерта по пътна безопасност и бивш директор на КАТ комисар Алекси Стратиев. \r\nОт дежурния синоптик в НИМХ при БАН Анастасия Стойчева ще разберем какви температури да очакваме през януари след необичайно топлата Коледа. Очаквайте и други интересни материали, подготвени от репортерите ни в страната. \r\nТези и още теми - в сутрешния блок на Радио „Фокус“ „Добро утро, България“, от 06.00 до 10.00 на 2 януари, с водещ Виктория Месробович.", "date": "2018.01.01", "title": "Акценти в сутрешния блок на Радио „Фокус“ „Добро утро, България“ на 2 януари"}
{"url": "http://www.focus-news.net/news/2018/01/01/2472608/veliko-tarnovo-trafikat-v-oblastta-e-intenziven-no-dvizhenieto-se-osashtestvyava-spokoyno.html", "text": "Ограничено е движението на автомобили над 3,5 тона по  път Чешма-Кесарево, заради лошо експлоатационно състояние на отсечката. Срокът за приключване на ремонтните работи е до 7 януари. Обходният маршрут е през Чешма-Сливовица-Горско Ново село-Джулюница-Кесарево. Това  съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са нормални. Настилките са предимно сухи, в по-усойните места – заледени. Времето е ясно.  Трафикът е интензивен, но движението се осъществява спокойно. \r\nНе се допуска преминаване на товарни автомобили над 10 тона през прохода Твърдица – Елена. Затворен за движение остава пътя  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Остава затворен поради свлачище yчастък от път Царски извор – Драганово, обходният маршрут е през село Сушица. Път Дебелец-Средни колиби-Елена е затворен за МПС над 10 тона, поради лошо експлоатационно състояние с цел повишаване безопасността на движението. Обходният маршрут е Дебелец-Велико Търново-Лясковски кантон-Миндя-Елена и обратно.\r\nЛуиза ТРАНЧЕВА", "date": "2018.01.01", "title": "Велико Търново: Трафикът в областта е интензивен, но движението се осъществява спокойно"}
{"url": "http://www.focus-news.net/news/2018/01/01/2472609/ria-novosti-bashar-asad-smeni-voenniya-ministar-na-siriya.html", "text": "Президентът на Сирия назначи началникът на Генералния щаб на Въоръжените сили на страната Абдула Аюб за министър на отбраната на мястото на Фахед Фрейдж, предава РИА Новости, като се позовава на информация от сирийската държавна агенция САНА.\r\nОсвен това, сирийският държавен глава назначи нови министри на промишлеността и на информацията. От агенцията отбелязват, че това е първият указ на Асад за новата година, но не разкриват причините за рокадите в сирийското правителство.\r\nПревод и редакция:", "date": "2018.01.01", "title": "РИА Новости: Башар Асад смени военния министър на Сирия"}
{"url": "http://www.focus-news.net/news/2018/01/01/2472610/sofiya-25-godishen-mazh-e-pochinal-sled-padane-ot-17-ya-etazh-na-zhilishten-blok-v-kvartal-mladost-3.html", "text": "25-годишен мъж е починал след падане от 17-я етаж на жилищен блок в квартал \"Младост 3\". Мъжът е паднал върху козирката на входа на блока. Това съобщи за Агенция \"Фокус\" говорителят на центъра за \"Спешна медицинска помощ” - София Катя Сунгарска. Сигналът за инцидента е подаден в 16.00 часа през системата за Спешна помощ. Линейката е пристигнала на място в 16.03 часа.\r\nМВР работи по изясняването на причините, довели до падането на младия мъж.", "date": "2018.01.01", "title": "София: 25-годишен мъж е починал след падане от 17-я етаж на жилищен блок в квартал \"Младост 3\""}
{"url": "http://www.focus-news.net/news/2018/01/01/2472611/kamen-yakimov-pss-drehite-ni-v-planinata-tryabva-da-badat-udobni-i-da-ne-ogranichavat-dvizheniyata-ni-a-obuvkite-da-sa-visoki.html", "text": "Дрехите в планината трябва да ни бъдат удобни, да не се придържаме върху това как ни стоят. Водещото при избора на размера на дрехите е да не ни ограничават движенията. Във същото време и да не ни стоят твърде широко. Това каза в интервю за Агенция „Фокус“ дежурният спасител в Централния денонощен пост на ПСС Камен Якимов. „Твърде важни неща са шапката, слънцезащитните очила, ръкавиците и обувките. Те трябва да бъдат зимни и високи“, заяви той. „Модата сред младите е да ходят с ниски планински обувки. Те с известно условие са предназначени за лятото, по мои наблюдения много млади хора ги използват и през зимата. Това не е удачният избор“, коментира Камен Якимов. „Високата обувка защитава по-голямата част от крака, държи стабилен глезена“, обясни планинският спасител. „При стъпване накриво минимализира възможността глезенът да бъде навехнат или изкълчен. Създава ни и топлина, което е важно при зимни условия“, допълни той. \r\nБиляна ИВАНОВА", "date": "2018.01.01", "title": "Камен Якимов, ПСС: Дрехите ни в планината трябва да бъдат удобни и да не ограничават движенията ни, а обувките да са високи"}
{"url": "http://www.focus-news.net/news/2018/01/01/2472612/aktualna-patna-obstanovka.html", "text": "Температурите са в интервала от +4° до +16°. Времето над цялата страна е ясно. Пътните настилки са сухи, по усойните места влажни. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.01", "title": "Актуална пътна обстановка"}
{"url": "http://www.focus-news.net/news/2018/01/01/2472613/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-kam-1800-chasa.html", "text": "Нормален е трафикът на всички гранични контролно-пропускателни пунктове към 18.00 часа. Това съобщиха от пресцентъра на ГД \"Гранична полиция\".", "date": "2018.01.01", "title": "ГД \"Гранична полиция\": Нормален е трафикът на всички гранични контролно-пропускателни пунктове към 18.00 часа"}
{"url": "http://www.focus-news.net/news/2018/01/01/2472615/afp-mahmud-abbas-osadi-kategorichno-partiya-likud-za-reshenieto-y-da-razshiri-suvereniteta-na-izrael-nad-chasti-ot-zapadniya-bryag.html", "text": "Президентът на Палестинската автономия Махмуд Абас осъди категорично решението управляващата партия в Израел „Ликуд“, да разшири суверенитета на Израел над части от Западния Бряг и отново нападна американския президент Доналд Тръмп - този път за мълчанието му, предава AFP.\r\nПалестинският лидер заяви, че решението на Централния комитет на партията на израелския премиер Бенямин Нетаняху, „няма как да е взето без пълната подкрепа на американската администрация“.\r\nВ съобщението си, Аббас подчерта, че Белият Дом „е отказал да осъди еврейската колонизация, както и систематичните атаки и престъпления на израелските окупационни сили над народа на Палестина“.\r\n„Надяваме се, че това решение ще подсети международната общност, че израелското правителство, с пълната подкрепа на американската администрация, не се стреми към справедлив и дългосрочен мир“, подчерта палестинският политик. „По-скоро, тяхната цел е да консолидират апартейда в цялата историческа част на Палестина“.\r\nКакто Агенция „Фокус“ вече информира, Централният комитет на „Ликуд“ подкрепи резолюция за разширяване на суверенитета на Израел над всички територии в района на Западния бряг на река Йордан, на които има селища на еврейски колонисти. Председателят на партията и премиер на Израел Бенямин Нетаняху не присъства на срещата и все още не е коментирал взетите решения.\r\nПревод и редакция:", "date": "2018.01.01", "title": "AFP: Махмуд Аббас осъди категорично партия „Ликуд“ за решението й да разшири суверенитета на Израел над части от Западния Бряг"}
{"url": "http://www.focus-news.net/news/2018/01/01/2472616/blagoevgrad-bansko-posreshtna-novata-2018-godina-s-pishtni-tarzhestva.html", "text": "Пищни веселия и тържества белязаха последните часове на отминалата 2017 година, както и първите часове на Новата  2018 г., в най-предпочитания зимен курорт на Балканите – Банско. Това съобщиха от пресцентъра на Общината. Хиляди празнуващи се стекоха на централния площад в града под Тодорка, за да посрещнат  с настроение  идващата година. За доброто им настроение се погрижи вокала на Слави и победителка в „Гласът на България“ – Невена Цонева. Красивата изпълнителка забавлява празнуващите до късно през нощта, а впечатляващо шоу от фойерверки, изпълни небето с красота и  новогодишен дух.\r\nВ първия ден на Новата година, фолклорен концерт изнесоха певиците от читалище „Никола Вапцаров“ – Нели Александрова и Кристина Кацарова. Те успяха да разиграят всички, стекли се на площада в очакване да започне традиционният кукерски карнавал.\r\nКметът на Банско Георги Икономов поздрави всички жители и гости на Банско по случай новата година, като им пожела  здраве, късмет и благополучие. „Отминалата 2017 година беше успешна за града ни – осигурихме финансиране за нова детска градина за нашите деца, а надеждата да имаме Втора кабинкова линия, е на път да стане реалност. Нека Новата 2018 година бъде още по-успешна, да бъде здрава и да носи просперитет  на цялата ни община“ каза още той в празничното си слово. От своя страна малките сурвакари от Банско Николета Пидова и Димитър Баханов поздравиха градоначалника със свещения ритуал за здраве и берекет от името на всички свои съграждани.\r\nТъпани предизвестиха старта на най-чаканото новогодишно представление – Кукерският карнавал, сътворен с много любов и старание от самите жители на Банско.  Трите махали – „Вийоново блато“, „Костей блата“ и „Улевиница“ представиха своите „бабуджери“. Малки и големи, облечени в красиви носии или кукерски костюми, под строгото ръководство на своите старейшини, изпълниха редица обичаи за здраве и благоденствие през новата година. Съпровождани от гръмкият звън на чанове, те изгониха злото далеч от Банско.", "date": "2018.01.01", "title": "Благоевград: Банско посрещна Новата 2018 година с пищни тържества"}
{"url": "http://www.focus-news.net/news/2018/01/01/2472617/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Сирия назначи началникът на Генералния щаб на Въоръжените сили на страната Абдула Аюб за министър на отбраната на мястото на Фахед Фрейдж.\r\nОсвен това, сирийският държавен глава назначи нови министри на промишлеността и на информацията. От агенцията отбелязват, че това е първият указ на Асад за новата година, но не разкриват причините за рокадите в сирийското правителство.\r\n*** Комисарят по европейска политика за съседство и преговори за разширяване Йоханес Хан заяви, че 2018 година ще е „решаваща за Западните Балкани“.\r\n„В края на тази пълна с предизвикателства година, искам да благодаря на всички наши партньори, намиращи се по-близо или по-далеч от нас, за отдадеността им в нашето сътрудничество през 2017 година! Трябва да се гордеем от общите постижения и да удвоим усилията си, защото все още има много работа за вършене“, написа Хан в социалната мрежа „Туитър“, след което добави още едно съобщение:\r\n„2018-а година ще е решаваща за Западните Балкани и е възможност за дори по-близко сътрудничество с нашите партньори в борбата за преодоляване на общите предизвикателства. Пожелавам на всички наши партньори – политици или граждани – мирна и успешна Нова година. Да изградим бъдещето си заедно, в името на нашите деца!“.\r\n*** Министърът на икономиката и финансите на Франция Бруно ле Мер заяви, че в Париж са на мнение, че развиването на търговските отношения с Китай и Русия може да компенсира „нарастващата неопределеност“ в отношенията със САЩ и в тази връзка, френските власти имат намерение да създадат „търговска ос“ от Европа до Пекин през Москва.\r\n„Ние преминаваме от свят, в който господстваха най-вече трансатлантическите отношения, към по балансирана международна политика“, заяви той, в интервю пред американското издание The Wall Street Journal.\r\nМинистърът разкритикува Вашингтон за въвеждането на „екстериториални санкции“ – закони, забраняващи на чуждестранни компании, които осъществяват дейност в САЩ, да си сътрудничат с Русия. Според мнението на Ле Мер, подобни мерки ще превърнат САЩ във „фактически жандарм на световната търговия“.\r\n„Това противоречи на нашия възглед за многостранна световна търговия“, добави френският политик. Освен това, той заяви, че в момента условията не позволяват отмяна или смекчение на антируските санкции, но  изрази надежда, че положението ще се промени. Затова, Франция и Русия трябва да поддържат и разширяват двустранното сътрудничество в условията на действащите санкции, както и да се готвят за деня, когато рестрикциите ще бъдат отменени, обобщи Ле Мер.\r\n*** Министърът на информационно-комуникационните технологии на Иран Мохамед Джавад Азари Джахруми опроверга информацията, че властите на Ислямската република са блокирали достъпа до социалните мрежи във връзка с антиправителствените протести в страната. Министърът направи съответстващото заявление на своята страница в „Туитър“.\r\n„Слуховете, че сме блокирали социалните мрежи не отговарят на действителността. Очевидно, те са измислени с цел да се създаде обществено недоволство и песимизъм“, заяви той.\r\nПо-рано, агенция Reuters, позовавайки се на информация от иранския държавен телевизионен канал IRIB, предаде, че властите в Техеран са ограничили достъпа до социалната мрежа Instagram и чата Telegram. Това решение, според съобщението, е взето „на най-високо ниво“, с цел „да се запази реда“ в републиката.\r\nОснователят на Telegram Павел Дуров потвърди информацията за блокирането. Според неговите думи, тази мярка от страна на иранските власти е последвала след отказа на администрацията на чата да блокира редица Telegeram-канали, използвани от участниците в протестите за обмен на информация.\r\nСпоред данните на Assosiated Press, по време на продължаващите от четвъртък масови протести срещу покачването на цените в иранските градове са загинали 12 души.\r\n*** Президентът на САЩ Доналд Тръмп направи поредния си коментар за протестите в Иран, чрез съобщение в социалната мрежа „Туитър“.Държавният глава подчерта, че е дошло „време за промяна“ за Техеран и че иранският народ е „гладен“ за свобода.\r\n“Иран се проваля навсякъде, въпреки ужасяващата сделка, която администрацията на Обама сключи с тях“, написа американският президент, визирайки ядрената сделка, сключена между петте постоянни членки на СС на ООН, Германия и Иран.\r\n„Репресиите срещу великия ирански народ продължават от много години. Те са гладни за храна и свобода. Едновременно с човешките права, изтича и богатството на Иран. Време е за промяна!“, продължи Тръмп.\r\n*** Четирима души пострадаха в италианския град Торино в резултат от взрив на самоделна бомба.\r\nСпоред информацията на изданието, бомбата е детонирана в един от крайните квартали на града. Тя е била скрита в кофа за боклук. Четирима случайни минувачи - двама мароканци и двама италианци, включително 83-годишен пенсионер – са ранени.\r\nВзривната вълна е повредила четири близкостоящи коли паркирани и е изпочупила прозорците на близките сгради. \r\nПолицията е провела обиски в района на инцидента и е открила още 12 подобни самоделни взривни устройства, както и патрони. Органите на реда се опитват да установят самоличността на лицето, направило бомбите.\r\n*** Новото правителство на Германия трябва да бъде формирано не по-късно от началото на април и всичко друго ще е провал за Съюза (ХДС/ХСС) и Германската социалдемократическа партия (ГСДП). Това заяви в понеделник лидерът на баварския Християнсоциален съюз(ХСС) Хорст Зеехофер.\r\n„Великден (католическият Великден е на 1 април) е най-крайната дата. Ако не успеем да сформираме правителство до тогава,  ще бъде основателно да се каже, че ние, като професионални политици, не сме се справили“, заяви той.\r\nЗеехофер отбеляза, че „разбира скептицизма в обществото“ относно проточилите се необичайно дълго преговори за формиране на коалиция. „Затова ние се договорихме, че ще водим преговорите с ГСДП ефективно и бързо“, обеща германският политик. „Радвам се, че се взе решение предварителните разговори да завършат на 12 януари, защото това ще позволи на социалдемократите да проведат своя конгрес на 21 януари и ако всичко върви по план, ще можем да започнем същинските преговори в края на месеца“, поясни той. „В този случай, до края на април ще има достатъчно време, за да си свършим работата“.\r\nБаварският лидер допусна провеждането на предсрочни парламентарни избори, в случай на неуспех на преговорите. „Предсрочните избори са за предпочитане пред правителство на малцинството“\r\nЗеехофер коментира и една от ключовите теми за неговата ХСС – ограничаването на миграцията. Той подчерта, че Съюза (ХДС/ХСС) няма намерение да отстъпва от своите позиции по тази тема в преговорите с ГСДП, включително и по въпроса за правото на бежанците да се събират със своите семейства на територията на Германия. „Имаме ясна договорка с ХДС. Така че, искането за продължаване на забраната за събиране на мигрантски семейства и след март 2017 година,остава. Ако се откажем от това, капацитетът на Германия за прием на бежанци ще бъде сериозно превишен“.\r\nСпоред неговите прогнози, този ход може да доведе до това, 750 хиляди имигранти да получат правото да извикат своите роднини в Германия. „Ние искаме, семействата, които имат временен статут тук, да се събират със семействата си в своята родина, а не в Германия. Именно върху това е основана и нашата позиция“, отбеляза Зеехофер.\r\n„Ние в ХСС заплатихме изключително висока цена за миграционната политика на Берлин и вече нямаме възможности да се разплащаме отново“, каза в заключение баварският политик.\r\n*** Общо четирима души са били убити в Лондон в новогодишната нощ, като всички смъртни случаи са били причинени от нанесени с нож рани. Полицията обаче не смята, че има връзка  между отделните случаи, случили се в северната, източната и южната част на британската столица. Служителите на реда осъдиха „безсмислено насилие“. Жертвите са мъже, двата от тях на 20 години, един на 18 и един на 17 години. В ранните часове на първи януари е извършено още едно нападение с нож, срещу друг мъж, който е транспортиран в болница, но се намира в критично състояние.\r\nКъм момента общо петима души са арестувани във връзка с единия случай. Води се разследване.\r\n*** Десет души са загинали по време на нощните протести на 31 декември срещу първи януари в Иран. Според излъчения репортаж, „по време на събитията предишната нощ, за съжаление общо 10 души бяха убити в няколко ирански града“. Не са предоставени допълнителни данни относно смъртните случаи. \r\nПротестите в страната започнаха в град Машхад в четвъртък, 28 декември, заради високите цени на някои стоки. Недоволството обаче придоби политически оттенък на някои места след като се чуха призиви за оставка на Върховния религиозен лидер аятолах Али Хаменей.", "date": "2018.01.01", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/01/2472618/vidin-momche-e-parvoto-bebe-za-2018-g-v-grada.html", "text": "Момче е първото бебе, родено през 2018 г. във Видин, каза за Радио „Фокус“ – Видин дежурната акушерка в МБАЛ „Света Петка“ Видин. Бебето носи името Александро. Родило се е в 08.05 ч., а в 09.30 ч. се е родило и второто бебе в града, което също е момче, а името му е Красимир.\r\nВъв Видинска област през 2017 г. са се родили едва 369 бебета и по данни на Националния статистически институт нивото на раждаемостта в региона е най-ниското в страната.\r\nАнна ЛОЗАНОВА", "date": "2018.01.01", "title": "Видин: Момче е първото бебе за 2018 г. в града"}
{"url": "http://www.focus-news.net/news/2018/01/01/2472619/predstoyashti-sabitiya-v-stranata-za-2-yanuari-agentsiya-fokus.html", "text": "***\r\nОт 11.00 часа в Национален пресклуб БТА ще се състои пресконференция на тема: „България - средище между Изтока и Запада“, с участието на проф. д.ик.н. Нина Дюлгерова - преподавател във ВСУ „Черноризец Храбър” и ЮЗУ „Неофит Рилски”, доц. д-р Георги Чанков - преподавател в УНСС, и Кольо Парамов - финансов експерт.\r\n***\r\nОт 14.00 часа 5-и състав на Специализирания наказателен съд ще заседава по делото, образувано по молба на Георги А. за изменение на мярка за неотклонение „Задържане под стража“.\r\n***\r\nОт 14.00 часа 13-и състав на Специализирания наказателен съд ще заседава по делото, образувано по молба на Петър П. за изменение на мярка за неотклонение „Задържане под стража“.\r\n***\r\nОт 19.00 часа в концертен комплекс „България“ ще започне първият от 28 концерта на Софийската филхармония в партньорство с НМА „Проф. Панчо Владигеров“ с музиката на 28-те страни-членки на Европейския съюз.  \r\n***\r\nОт 09.00 часа Врачанският митрополит Григорий ще оглави богослужението в митрополитския храм „Св. Николай Мирликийски”.\r\n***\r\nОт 10.00 часа в Библиотека на НЧ „Градина-Върбица 1894“ ще се проведе Литературно четене по повод 155 години от рождението на Алеко Константинов.\r\n***\r\nОт 09.00 часа Неврокопският митрополит Серафим ще оглави архиерейска света литургия  в катедралния храм \"Св. св. Кирил и Методий\" в  Гоце Делчев.\r\n***\r\nОт 08.30 часа в стая 374 в Община Шумен ще бъдат разпределени местата за продажба на мартеници в централната градска част.", "date": "2018.01.01", "title": "Предстоящи събития в страната за 2 януари (Агенция „Фокус“)"}
{"url": "http://www.focus-news.net/news/2018/01/01/2472620/washington-examiner-kaliforniya-legalizira-upotrebata-i-prodazhbata-na-marihuana.html", "text": "От понеделник, 1 януари, продажбата и употребата на марихуана в Калифорния става легална, пише американското издание Washington Examiner.\r\nСтотици магазинчета вече са кандидатствали за лиценз за продажба на марихуана, но повечето градове в американския щат все още не са одобрили свободната употреба и разпространение на лекия наркотик.\r\nКъм петък, 29 декември, в щата са издадени 49 разрешителни за тази дейност.  Продажбата на индийски коноп вече беше позволена в няколко големи града, включително Лос Анджелис, Сан Диего и Оукланд, но най-малко 300 други населени места все още отказват да легализират марихуаната.\r\nКалифорния стана осмия американски щат, който позволява свободната продажба и употреба на индийски коноп. На лицата, навършили 21 години, се позволява да държат в себе си до 29 грама от растението, както и да отглеждат до шест растения в домовете си.\r\nПревод и редакция:", "date": "2018.01.01", "title": "Washington Examiner: Калифорния легализира употребата и продажбата на марихуана"}
{"url": "http://www.focus-news.net/news/2018/01/01/2472621/radostina-tsenova-balgarska-fondatsiya-bioraznoobrazie-2017-godina-beshe-dobra-za-nas-uspyahme-da-se-spravim-s-dosta-problemi.html", "text": "2017 година беше добра за нас. Успяхме да се справим с доста проблеми. Това каза за Радио „Фокус“-Бургас Радостина Ценова от Българска фондация „Биоразнообразие“ (БФБ). „Може би едно от нещата, с които сме най-горди през 2017, това е обявяването на четири биосферни парка в България. Много години БФБ полага много сериозни усилия да подпомогне този процес в страната, при който биосферните резервати от миналото да се прекатегоризират, да се променят и да отговарят на новите стандарти, които вече никак не са нови, защото са от началото на 90-те години. След много години работа, с много разговори, със срещи, с дискусии с местните хора в различни части в България, тази година се поздравихме с този наистина голям успех. Новата концепция на ЮНЕСКО за обявяване на съвременни биосферни паркове държи инициативата да идва отдолу, т. е. - да идва със съгласието и с участието на местните хора, местните общини. Те са изразител на волята на местните хора и те трябва да подпишат номинационната форма“, посочи Ценова. \r\nПо думите й традиционно еколозите са започнали работа в тази насока с района на Странджа и резервата \"Узунбуджак\". „Успяхме да привлечем Община Малко Търново, която застана зад идеята. \"Узунбуджак\" беше прекатегоризиран като съвременен биосферен парк, който включва вече далеч по-голяма територия, не само резерватната част, но и една много по-широка зона, в която има всякакви предпоставки за развитие на устойчиви бизнеси. Освен \"Узунбуджак\", към инициативата се присъединиха и Община Асеновград с техния биосферен резерват \"Червената стена\", който сега вече като биосферен парк включва една много по-голяма територия - Бачковския манастир, и наистина хората в района на Асеновград търсят възможности как да се развиват и как да печелят от природата, от историческите и от културните паметници, които имат в района. Надяваме се, че точно тази инициатива ще помогне. Същото беше и с района на Централен Балкан. Там самите общини ни потърсиха за съдействие, за да могат да придвижат процеса - номинацията на парка, както и за биосферния парк \"Сребърна\", така че, това е наистина една сериозна крачка, защото държавата буквално успя по този начин да „хване последния влак“, иначе рискувахме всичките ни 16 биосферни резервата досега да бъдат премахнати от списъка на ЮНЕСКО и да останем извън програмата „Човекът и биосферата“, разказа още Ценова.\r\nМария РУСЕВА", "date": "2018.01.01", "title": "Радостина Ценова, Българска фондация „Биоразнообразие“: 2017 година беше добра за нас, успяхме да се справим с доста проблеми"}
{"url": "http://www.focus-news.net/news/2018/01/01/2472622/sport-zavarshiha-chetiri-sreshti-ot-22-iya-krag-na-angliyskata-vissha-liga.html", "text": "Завършиха четири от петте срещи от програма на 22-ия кръг на английската Висша лига за днес. В тях се получиха следните резултати:\r\nБърнли – Ливърпул 1:2\r\nСтоук Сити – Някасъл  0:1\r\nБрайтън – Борнемут 2:2\r\nЛестър – Хъдърсфийлд 3:0\r\nНачело във временното класиране е Манчестър Сити с  актив от 59 точки, втори е Челси с 45 точки, а трети с 44 точки са Манчестър Юнайтед, които ще играят с Евертън от 19:30 часа тази вечер.", "date": "2018.01.01", "title": "Спорт:  Завършиха четири срещи от 22-ия кръг на английската Висша лига"}
{"url": "http://www.focus-news.net/news/2018/01/01/2472623/afp-v-teheran-zapochnaha-novi-protesti.html", "text": "Нови протести се разразиха в иранската столица Техеран в понеделник вечерта. В социалните мрежи се появиха снимки и филмчета, показващи масирано полицейско присъствие по улиците на града, горящи коли и малък брой демонстранти, предава AFP.\r\nИранската държавна агенция ФАРС показа кадри на горящи коли, а в социалните мрежи се появиха клипове от протестиращи, на които се вижда как демонстрантите обикалят улиците в централната част на Техеран и скандират срещу правителството.\r\nТова е пети пореден ден на антиправителствени демонстрации в Иран. Те започнаха заради недоволството на хората от повишаването на цените, но бързо фокусът им се измести към правителството на страната и те се обърнаха в масови безредици. Според последната информация, от началото на протестните акции са загинали най-малко 12 души.\r\nПревод и редакция:", "date": "2018.01.01", "title": "AFP:  В Техеран започнаха нови протести"}
{"url": "http://www.focus-news.net/news/2018/01/01/2472624/blagoevgrad-stanchinarska-grupa-bratya-sokolovi-e-na-parvo-myasto-na-stanchinarski-igri-2018-v-petrich.html", "text": "Най-масовата проява в Петрич и тази година предложи зрелищен спектакъл на хилядите жители и гости на града. 11 групи с над 1 000 участници се включиха в „Станчинарски игри” 2018, представяйки уникално изработени маски, различни персонажи, русалии, пресъздадоха обреди и обичаи /адети/. Това съобщиха от пресцентъра на Община Петрич. Петчленно жури с председател доц. Петър Петров имаше нелеката задача да оцени изявата на станчинарските групи. На първо място тази година в класирането е групата на кв. \"37\" „Братя Соколови”, на второ място група кв. „Шарон” с ръководител Никола Хаджиев, на трето място група кв. „Казармите” с ръководител Борислав Гущеров. Присъдени бяха отново и индивидуални награди – плакет и грамота, както следва: за най-добри маски на група кв. „Дълбошница” с ръководител Иван Яръмов; за най-добър персонаж /балтаджия/на Константин Илиев от група кв. „Виздол”; за най-добро представяне на обред и обичай за група кв. „Поляните” с ръководител Георги Петров; за най-малък участник на Виктор Бакалов на 3 месеца от група кв. „Казармите”; за най-възрастен участник на Димитър Петров на 70 г. от група кв. „Поляните”. Класираните на първите три места групи получават диплом и статуетка за цялостно представяне, всички останали грамота за участие. На станчинарските групи се предоставя финансово подпомагане /1 500 лв. на група/ от Община Петрич за предварителната организационно-техническа подготовка.  \r\nПресцентър", "date": "2018.01.01", "title": "Благоевград: Станчинарска група „Братя Соколови” е на първо място на „Станчинарски игри” 2018 в Петрич"}
{"url": "http://www.focus-news.net/news/2018/01/01/2472625/domat-za-siratsi-na-otets-ivan-v-novi-han-gorya-v-novogodishnata-nosht-obzor.html", "text": "В новогодишната нощ горя Домът за сираци „Св. Николай“ на отец Иван в Нови хан. Сградата е горяла през нощта, като за погасяването ѝ са се отзовали три пожарникарски автомобила. Отец Иван поясни, че е изгоряла част от приюта, както и покривът. Вследствие на огъня са нанесени щети и на инсталацията. Свещеникът  уточни, че пожарът е възникнал от искра от комина на камината. При инцидента няма пострадали. Децата и живеещите там са евакуирани навреме. Те са  настанени на различни места при близки на отец Иван в София, Елин Пелин, с. Доганово, а след възстановяване на инсталацията и пускането на тока, ще се върнато обратно. По преценка на отец Иван за възстановяването на приюта са необходими дървен материал и около 50 хил. лв. \r\nДеница КИТАНОВА", "date": "2018.01.01", "title": "Домът за сираци на отец Иван в Нови хан горя в новогодишната нощ (ОБЗОР)"}
{"url": "http://www.focus-news.net/news/2018/01/01/2472626/tass-v-nachaloto-na-novata-godina-balgariya-stana-predsedatel-na-saveta-na-evropeyskiya-sayuz.html", "text": "В понеделник, България стана ротационен председател на Съвета на Европейския съюз. Както съобщи пред ТАСС министърът по въпросите на председателството на България в ЕС Лиляна Павлова, през следващите шест месеца в София ще се проведат 300 официални мероприятия, включително 30, в които ще участват и лидерите на европейските държави, а страната ще бъде посетена от около 25 хиляди гости.\r\n„В рамките на нашето председателство ще се проведат 300 срещи в България и 1500 срещи на високо експертно ниво в Страсбург и Брюксел. Очакваме, че през този период, страната ще бъде посетена от около 25 хиляди гости“, съобщи Павлова.\r\nСпоред думите на министъра, докато е председател на Съвета на ЕС, България ще изпълнява ролята на координатор. С посредничеството на София ще продължат  преговорите за излизане на Великобритания от ЕС, разработването на миграционна политика, подготовката на дългосрочно финансово споразумение, ще се обсъждат въпроси за регионалното развитие на страните-членки на ЕС, интеграцията на Западните Балкани в Съюза, въпроси около формирането на обща европейска отбрана, за общия цифров пазар и др. теми.\r\nОсвен това, България има намерение да повдигне въпроса за отмяната на санкциите срещу Русия. „Министър-председателят Бойко Борисов и българското правителство са на мнение, че е необходимо включването на въпроса за санкциите като приоритетна тема в дневния ред на предстоящите дебати. Този въпрос ще бъде обсъден в различни формати, за да се намери най-доброто решение“, обясни Павлова.\r\n„България стана председател на ЕС за първи път в ключов момент за блока. Вярвам, че ще работим успешно по приоритетните теми, които заявихме и ще съхраним приемствеността“, подчерта българският премиер Бойко Борисов в новогодишното си обръщение.\r\nПревод и редакция:", "date": "2018.01.01", "title": "ТАСС: В началото на Новата година България стана председател на Съвета на Европейския съюз"}
{"url": "http://www.focus-news.net/news/2018/01/01/2472627/veliko-tarnovo-rekorden-broy-turisti-razgledaha-krepostta-tsarevets-v-parviya-den-na-2018-g.html", "text": "Рекорден брой туристи разгледаха Архитектурно-музеен резерват „Царевец“ във Велико Търново в първия ден на 2018 година. За четири часа на 1 януари на историческата крепост се качиха 1038 туристи, от които 806 – българи. и 232 - чужденци.  Това съобщиха от Регионален исторически музей-Велико Търново.\r\nЗаради хубавото време и високите температури пред касата на музейния обект се изви опашка 45 минути преди началото на работното време. Портата на крепостта на българските царе бе отворена точно в 12,00 часа. Първият посетител за новата година бе 33-годишната Кремена Кулчева от Шумен, която бе официално посрещната от директора на Регионален исторически музей-Велико Търново д-р Иван Църов. Тя е първият регистриран посетител на музеен обект за 2018 г.не само във Велико Търново, но и за цялата страна. Младата адвокатка от Шумен получи специални подаръци - юбилеен медал и календар, посветени на 110 години от обявяване на Независимостта на България, издание на Паисиевата \"Иcтория Славянобългарская\" и друга музейна литература. \r\n\"Oбичам Велико Търново и Царевец, затова разходката ни тук е прекрасно начало на новата година. Виждам развитието на града като туристическа дестинация и пожелавам повече усмивки на хората\", сподели младата юристка преди обиколката на Царевец, при която тя и съпруга и бяха придружени от екскурзовод.\r\nОт 806-ма български туристи на Царевец 110 са ученици, 50 – деца до 7 години и 62-ма студенти. Сред чужденците най-многобройни са били посетителите от съседна Румъния – 150 души и далечен Тайланд – 30 туристи, а сред първите посетители на историческата забележителност имаше гърци, французи, англичани, китайци, японци, французи, германци и американци. \r\nАрхитектурно-музеен резерват „Царевец“ е най-посещаваният туристически обект в страната и единственият музей, който работи 365 дни в годината.", "date": "2018.01.01", "title": "Велико Търново: Рекорден брой туристи разгледаха крепостта Царевец в първия ден на 2018 г."}
{"url": "http://www.focus-news.net/news/2018/01/01/2472628/interfaksukrayna-balgariya-poe-rotatsionnoto-predsedatelstvo-na-saveta-na-es.html", "text": "България обяви националния си девиз „В единството е силата“ за девиз и на своята шестмесечна програма за времето на ротационното си председателство на Съвета на Европейския съюз, предава украинската редакция на агенция „Интерфакс“.\r\n„Главната ценност на европейския проект е в това, че той размива разделителните линии и обединява раздробения континент около вековните стремежи за мир, свобода, демокрация, разцвет и справедливост на населяващите го народи“, се заявява в утвърдена от Министерския съвет на България програма, публикувана през декември миналата година.\r\nПревод и редакция:", "date": "2018.01.01", "title": "„Интерфакс“(Украйна): България пое ротационното председателство на Съвета на ЕС"}
{"url": "http://www.focus-news.net/news/2018/01/01/2472629/iva-ivanova-astrolog-prez-2018-g-e-absolyutno-zabraneno-sklyuchvaneto-na-brak-mezhdu-6-oktomvri-i-16-noemvri.html", "text": "През 2018 г. е абсолютно забранено сключването на брак между 6 октомври и 16 ноември, защото по това време Венера е ретроградна, а тя отговаря за тази дейност от човешкия живот. Това каза астрологът Ива Иванова в интервю за Агенция „Фокус“ във връзка с астрологичните прогнози за предстоящата година.\r\n„Иначе в началото на годината – от 20 януари до 10 февруари, е подходящо да се сключи брак, който се основава на силно приятелство и взаимно уважение. А браковете, които са по-скоро икономически съюз и се създават заради взаимна изгода, ще се сключват през април. От 20 май до 15 юни ще се сключват най-здравите бракове като на нашите прабаби и прадядовци. След 10 септември ще бъдат сключвани онези съюзи, които са основани най-вече на страст и се отличават с диви сцени на ревност, поради което най-често са нетрайни“, обясни Иванова.\r\nПо думите й поред китайската религиозно-философска система през 2018 г. ще се раждат деца, които имат невероятни таланти и невероятни възможности за реализация в живота. „Но като цяло в рамките на Балканския полуостров винаги е удачно и добре да се раждат деца, защото всяко от тях е една цяла вселена“, каза още тя.\r\nЦветилена СИМЕОНОВА", "date": "2018.01.01", "title": "Ива Иванова, астролог: През 2018 г. е абсолютно забранено сключването на брак между 6 октомври и 16 ноември"}
{"url": "http://www.focus-news.net/news/2018/01/01/2472630/rentv-stana-izvestna-novata-strana-predsedatel-na-evrosayuza.html", "text": "В понеделник, България стана ротационен председател на Съвета на Европейския съюз, предава руската телевизия „РенТВ“.\r\nОт телевизията привеждат думите на министъра за българското председателство на ЕС Лиляна Павлова, че в София ще се проведат 300 официални мероприятия, включително 30 с участието на лидерите на европейските страни и че страната ще бъде посетена от около 25 хиляди гости.\r\nОсвен това, в материала на РенТВ  се споменава и че България ще играе ролята на координатор, по време на председателството си, както и че София има намерение да постави въпроса за отмяната на санкциите срещу Русия.\r\nПревод и редакция:", "date": "2018.01.01", "title": "\"РенТВ\": Стана известна новата страна-председател на Евросъюза"}
{"url": "http://www.focus-news.net/news/2018/01/01/2472631/sofiya-peycheva-regionalna-biblioteka-kyustendil-aktivnostta-na-chitatelite-e-izklyuchitelno-vazhna-za-nas.html", "text": "Активността на читателите е изключително важна за нас. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите й това е и причината културният институт да продължава да организира класация „Читател на годината”, награждавайки най-активните си потребители. „Има много наши читатели, които са използвали голям брой книги през годината. За нас водещото е посещението в библиотеката, отношението към библиотеката, качеството на четене, което има как да бъде изразено, проверено и споделено”, каза София Пейчева. По думите й библиотекарите отличават не само някакви сложни статистически данни, а по-скоро един обобщен образ на активния читател.\r\nВенцеслав ИЛЧЕВ", "date": "2018.01.01", "title": "София Пейчева, Регионална библиотека – Кюстендил: Активността на читателите е изключително важна за нас"}
{"url": "http://www.focus-news.net/news/2018/01/01/2472632/sport-vladimir-zografski-zavarshi-na-42-o-myasto-v-garmish-partenkirhen.html", "text": "Владимир Зографски отпадна след първите скокове и завърши на 42-о място в общото класиране на състезанието в германския зимен курорт Гармиш-Партенкирхен, което е част от веригата „Четирите шанци“. Българинът скочи 114,5 метра, които не му стигнаха за класиране в първата 25-ца, която се класира за следващия етап на състезанието. Най-добър резултат  постигна полякът Камил Щох, скочил 134,5 метра.", "date": "2018.01.01", "title": "Спорт: Владимир Зографски завърши на 42-о място в Гармиш-Партенкирхен"}
{"url": "http://www.focus-news.net/news/2018/01/01/2472648/radostina-tsenova-balgarska-fondatsiya-bioraznoobrazie-uspeshno-uspyahme-da-priklyuchim-proekta-za-balkana-i-horata.html", "text": "Успешно успяхме да приключим проекта „За Балкана и хората“. Това каза за Радио „Фокус“-Бургас Радостина Ценова от Българска фондация „Биоразнообразие“. „Един петгодишен проект, който се случва в района на Западен и Централен Балкан, където, от една страна, работихме по системата за пашуване в рамките на Националния парк „Централен Балкан“, създадохме една детска природна академия. Успяхме да помогнем за създаването на тази връзка между фермерите, които отглеждат продукцията си в зони в „Натура 2000“, и гражданите, които са техните най-ревностни почитатели и клиенти“, посочи още Ценова. \r\nПо думите й в края на 2017 г. са били приети и плановете за действие по отношение на биологичните видове глухар, трипръсти и белогръб кълвач. Според нея най-сериозна е била работа, свързана с Атанасовското езеро и с опазването и възстановяването на крайбрежната лагуна там. „2017 година, както за хората, така и за природата, беше доста тежка в началото. Имаше незапомнено дълга зима, почти с липса на каквато и да е пролет. Това се отрази зле на птиците. Имаме много слаб гнездови обсег тази година. За сметка на това беше много добра за лагуната, защото нямахме никакви тежки катаклизми, нямахме наводнения, много обилни дъждове. Като цяло състоянието на лагуната се подобрява значително. Неслучайно синьо-зелената артерия, както наричаме канала, който обхожда езерото, вече е почистена над 70 %. Остават само 5 км до окончателното му почистване, което се надяваме да се случи до края на проекта „Солта на живота“. Много добри резултати дава използването на новите технологиите - мини дигите в Солниците, които, от една страна, много по-лесно се създават, от друга страна, се приемат доста добре от птиците. Надяваме се всъщност това да бъде нова придобивка, която да подобри като цяло екологичното състояние в Атанасовско езеро“, каза Ценова. \r\nПо данни на екологичната организация изградената в южната част на езерото \"Пътека на солта\" е била посетена от около 250 000 души. „Междувременно, освен че работим за опазването на лагуната, се опитваме да промотираме и солта, която се добива от езерото, като включваме или нея, или продукти от солодобива, в различни други продукти. Тази година беше произведен специален сапун с луга от Атанасовско езеро, който се радва на голям интерес. Всеки момент ще излезе на пазара и скраб със сол от езерото, което е голямата ни радост и чакаме с нетърпение. Нашата сол беше представена в различни гурме ресторанти, защото морската сол, добита от това място, е специална, не само като вкусови качества, но и като продукт, добит от място със специално предназначение - резерват, защитена зона по „Натура 2000“, каза още Ценова. По думите й 2018 година ще е много специална и ще бъде посветена на любовта в природата.  \r\nМария РУСЕВА", "date": "2018.01.01", "title": "Радостина Ценова, Българска фондация „Биоразнообразие“: Успешно успяхме да приключим проекта „За Балкана и хората“"}
{"url": "http://www.focus-news.net/news/2018/01/01/2472649/sport-manchestar-yunayted-pobedi-s-20-evertan-kato-gost.html", "text": "Манчестър Юнайтед спечели гостуването си на Евертън с 2:0 в мач от 22-ия кръг на английската Висша лига, игран на стадион „Гудисън парк“ в град Ливърпул. И двете попадения паднаха през второто полувреме на срещата, като първо Антони Марсиал отбеляза в 57-ата минута, а Джеси Лингард оформи крайния резултат в 81-ата.Манчестър Юнайтед се изкачи на второто място във временното класиране с актив от 47 точки, а Евертън остана на 9-ото място с 27 точки.", "date": "2018.01.01", "title": "Спорт: Манчестър Юнайтед победи с 2:0 Евертън като гост"}
{"url": "http://www.focus-news.net/news/2018/01/01/2472650/komisar-tihomir-totev-rdpbzn-varna-direktorite-na-uchilishtata-sa-sazdali-neobhodimata-organizatsiya-za-pozharobezopasno-polzvane-na-otoplitelnite-uredi.html", "text": "Директорите на училищата във Варна и областта са създали необходимата организация за пожаробезопасно ползване на отоплителните уреди. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна. „В училищата извършвахме проверки в началото на учебната година. След това проверките са повторени към края на месец октомври. Констатира се, че директорите са създали необходимата организация за пожаробезопасно ползване на отоплителните уреди. От общината разбрахме, че няколко училища се преместват в други сгради  и ще има ремонт. Имаме готовност със съответните строителни фирми, които ще извършват ремонтните, да влезем във връзка, за да гарантираме тяхното пожаробезопасно извършване, като проведем предварителни инструктажи и заострим вниманието на изпълнителите по отношение на изискванията за пожарна безопасност“, заяви комисар Тихомир Тотев. \r\nПо думите му няма съставени актове в учебни заведения за неспазване на изискванията за ползване на отоплителни уреди. „Провели сме съвместно с директорите учебни евакуации до края на месец октомври, каквито са изискванията. Директорите осъзнават отговорността, която носят те и преподавателският персонал към безопасността на децата и не си позволяват компромиси с мерките за безопасност“, отбеляза комисар Тихомир Тотев.\r\nВарна\r\nТой посочи също, че за отопление трябва да се ползват стандартни уреди. Комисар Тотев отбеляза, че част от мерките за безопасност са свързани и с почистване на комините преди зимния сезон. „Необходимо е също да се спазват инструкциите на завода производител. Най – общо казано да не се оставят без наблюдение отоплителни уреди от типа на конверторни печки, тъй като от въздушните течения, които създават, често върху тях попадат пердета, завеси или простряно близо пране, вследствие на което се нарушава топлобменът, печката се стопява и се запалва стаята, в която се ползва“, добави комисар Тотев.\r\nПо отношение на пиратките комисар Тихомир Тотев заяви, че те са под контрола на други служби на МВР. „Но като родител се обръщам към родителите да внимават и да не оставят децата сами да ползват такива пиротехнически средства, защото много са случаите, когато се получават наранявания. Имаме случаи през годините и на запалени тераси от хвърлени от по-високите етажи пиратки. Необходимо е внимание от страна на родителите при използването на пиротехнически средства от техните деца“, каза още комисар Тихомир Тотев.\r\nМарияна ВАЛЕНТИНОВА", "date": "2018.01.01", "title": "Комисар Тихомир Тотев, РДПБЗН – Варна: Директорите на училищата са създали необходимата организация за пожаробезопасно ползване на отоплителните уреди"}
{"url": "http://www.focus-news.net/news/2018/01/01/2472651/silistra-hramat-sv-arhimandrit-stefan-v-selo-sekulovo-shte-chestva-prez-2018-g-90-godini-ot-osveshtavaneto-si.html", "text": "Храмът „Св. архимандрит Стефан“ в село Секулово, община Дулово, ще чества през 2018 г. 90 години от освещаването си. Това съобщи за Радио „Фокус“-Шумен Ваня Петрова, гл. експерт „Връзки с обществеността“ в Община Дулово. Църквата е построена по време на румънското владичество в региона, 1927 година, а е осветена на следващата 1928 г., свидетелства разказът на Недка Стоянова, бивша начална учителка, която от дълги години издирва исторически данни и факти за историята на някогашното село Усул кьой, днешно Секулово. При напускане на района румънските власти, включително и свещениците, са прибирали или направо са унищожавали архивите. През 1944 година там е провеждал служби руски отец, който е придружавал военните части от Червената армия. През 2013 година Никола Попов, земеделски производител от Дулово, прави пълен ремонт на храма и е основният ктитор на обновената църква.  \r\nНа третия ден от коледните празници - 27 декември 2017 г. - Стефановден, Доростолският митрополит Амвросий, в съслужение с местни свещеници, е отслужил празнична литургия в църквата в село Секулово, която единствена в епархията носи името на първомъченика св. архимандрит Стефан. \r\nДанни за село Секулово се откриват в Националната библиотека от 1676 г. във връзка със събирането на данък към тогавашната османска власт. Оттам се знае първото му име – Усул шах Вели, по името на пашата, който е основал селото в Силистренската кааза. След това названието на населеното място остава Усул кьой, което в превод от османски турски език означава Бавно село, тъй като се е местело на различни близки терени. С това е свързана и една от версиите за името Секулово - секачи, които са се местели със семействата си по горите, за да добиват дървен материал. Секулово се нарича от 1942 г. на името на Секул войвода –  македонски революционер. Македонци са сред първите заселници в района, а след това там идват и преселници от Башкьой.\r\nИвелина ИВАНОВА", "date": "2018.01.01", "title": "Силистра: Храмът „Св. архимандрит Стефан“ в село Секулово ще чества през 2018 г. 90 години от освещаването си"}
{"url": "http://www.focus-news.net/news/2018/01/01/2472652/global-timeskitay-ulichnite-protesti-v-iran-mogat-da-posluzhat-za-urok-na-ne-zapadnite-darzhavi.html", "text": "Безредиците в Иран продължават вече няколко дни. Президентът на САЩ подкрепи антиправителствените протести чрез серия от съобщения в социалната мрежа „Туитър“ и привлече вниманието на международната общност върху събитията в Ислямската република, пише  китайското правителствено издание Global Times.\r\nСлед избухването на масовите протести във втория по-големина град в страната Мешхед, в четвъртък, те се разпространиха в повечето големи населени места, включително Техеран. Засега протестите са далеч от мащаба на тези от 2009-а година. Първоначално, демонстрантите излязоха, за да изразят недоволството си от влошаването на икономическата ситуация и увеличаването на цените, но много скоро се разбра, че това са антиправителствени протести, поставящи искания за „освобождаване на политическите затворници“ и „свобода“. Подкрепата на Техеран за шиитски паравоенни формирования в Близкия Изток също бе подложена на критика.\r\nИран е религиозна страна, в която духовният лидер има по-големи правомощия и влияние от президента, но там се провеждат и свободни избори и се допуска по-открито изразяване на общественото мнение, отколкото в другите страни от региона на Близкия Изток. Преди революцията от 1979 година, династията Пахлави насърчаваше модернизация на социалните отношения в страната по Западен модел, като същевременно упражняваше диктатура. След революцията, Иран стана враг номер едно на Запада в Близкия Изток. Отношенията между Техеран и сунитските арабски държави са напрегнати.\r\nВсички прояви на недоволство и неподчинение в Иран са щастие за Западния свят. Независимо от това, че хаосът в Близкия Изток не носи полза на Западните държави, те изпадат във възторг, когато държава като Иран изпадне в турбулентност. Многопартийните избори в Иран и неговата устойчивост срещу улични протести го правят по-стабилен от другите страни в Близкия Изток, но  независимо от това, религиозният авторитаризъм и антагонистичните отношения със Запада, правят страната уязвима за социални протести.\r\nГенерално погледнато, повечето не-Западни страни се управляват с повече или по-малко авторитаризъм и избухването на улични протести почти винаги представлява предизвикателство за стабилността им. За не-Западните правителства, ефективната комуникация със собственото им общество в подобни случаи, почти винаги е белязана от сериозни трудности, защото те трябва преди всичко да се концентрират върху подобряването на жизнения стандарт на народа си. \r\nЗападните държави често се обединяват, за да подкрепят протестни движения в не-западни страни. С ниско самочувствие в областта на политиката, развиващите се страни, които се сблъскат с улични протести, стават лесна жертва на създадения хаос.\r\nПревод и редакция:", "date": "2018.01.01", "title": "Global Times(Китай): Уличните протести в Иран могат да послужат за урок на не-Западните държави"}
{"url": "http://www.focus-news.net/news/2018/01/01/2472653/sport-luka-modrich-stana-futbolist-na-godinata-na-harvatiya-za-rekorden-shesti-pat.html", "text": "Футболистът на Реал (Мадрид) Лука Модрич стана футболист на годината на Хърватия за рекорден шести път, изравнявайки постижението на знаменития нападател от близкото минало Давор Шукер. През 2017-а година Модрич спечели титлата от испанското първенство, Шампионската лига и Световното клубно първенство с отбора си и помогна на националния отбор на страната да се класира за Световното първенство в Русия.", "date": "2018.01.01", "title": "Спорт: Лука Модрич стана футболист на годината на Хърватия за рекорден шести път"}
{"url": "http://www.focus-news.net/news/2018/01/01/2472654/komentari-za-rotatsionnoto-predsedatelstvo-na-balgariya-v-saveta-na-evropeyskiya-sayuz-v-ruskite-medii-agentsiya-fokus.html", "text": "РИА Новости: Най-бедната европейска страна ще оглави за първи път Европейския съюз\r\nБългария - най-бедната страна в Европейския съюз - пое ротационното председателство на Съвета на Европейския съюз на 1 януари, предава РИА Новости.Задачи и перспективи\r\nДо юли 2018 година, когато ще бъде сменена от Австрия, България ще отговаря за дневния ред на заседанията на Съвета на ЕС на експертно и политическо ниво и ще председателства всички министерски срещи в Съюза, освен заседанията на министрите на външните работи – работата на Съвета по външните работи се ръководи от Европейският комисар по външната политика.\r\nДевизът на българското председателство ще бъде девизът на самата страна: „Силата е в единството“. Но за България няма да е лесно да осигури единство на страните-членки на ЕС, особено по някои въпроси, по които между тях има сериозни разногласия, като например миграционната политика и върховенството на закона в Полша.\r\nНа България й предстои да търси компромис между тях, независимо от незначителната си политическа тежест и последното си място в ЕС по размер на БВП на глава от населението (според данни на Eurostat, през 2016 година България е изоставала с 51% от средното ниво за ЕС по този показател). България изостава от европейските страни и в реалното индивидуално потребление, според данните за 2016 година.\r\nЗа авторитета на страната в Съвета на ЕС не помага и репутацията й на една от най-корумпираните страни в Съюза. В последния доклад, подготвен в рамките на механизма за сътрудничество и проверка, действащ само по отношение на България и Румъния, Европейската комисия отбеляза, че засега не се наблюдават „убедителни резултати в областите, нуждаещи се от законодателни реформи и решителни действия на правителството, като например борбата с корупцията“.За европейското бъдеще на Балканите\r\nБългария, както и предшествениците й, обещава да бъде „честен посредник, политически лидер, представител и координатор“ в работата на Съвета на ЕС – институция, в която са представени интересите на всички страни-членки на Съюза и където се утвърждават законодателните решения на Евросъюза.\r\nБългарското председателство избра четири приоритетни области за председателството си: задълбочаване на финансово-икономическата интеграция в рамките на Съюза, стабилността и сигурността в ЕС, цифровата икономика (неслучайно, еврокомисар по цифровата икономика е представител на България) и европейската перспектива на страните от региона на Западните Балкани (Албания, Босна и Херцеговина, Македония, Сърбия, Черна гора и Косово).\r\n„България има намерение да използва регионалния си опит и, без да насърчава с лъжливи обещания, да подкрепи реформите в страните от региона на Западните Балкани, свързани с процеса на присъединяване към ЕС, както и да изведе този въпрос на първи план в дневния ред на ЕС“, пише в програмата за българското председателство.\r\nВ същото време, България ще работи за развиването на транспортните съобщения между тези страни и Евросъюза и създаването на обща балканска енергийна, цифрова и образователна инфраструктура.\r\nКандидати за влизане в Европейския съюз от балканските страни са Албания, Македония, Сърбия и Черна гора, като с Белград (от 2014 година) и Подгорица (от 2012 година) вече се водят преговори. Босна и Херцеговина очаква да получи статут на кандидат от февруари 2016 година.\r\n***ТАСС: В началото на Новата година България стана председател на Съвета на Европейския съюз\r\nВ понеделник, България стана ротационен председател на Съвета на Европейския съюз. Както съобщи пред ТАСС министърът по въпросите на председателството на България в ЕС Лиляна Павлова, през следващите шест месеца в София ще се проведат 300 официални мероприятия, включително 30, в които ще участват и лидерите на европейските държави, а страната ще бъде посетена от около 25 хиляди гости.\r\n„В рамките на нашето председателство ще се проведат 300 срещи в България и 1500 срещи на високо експертно ниво в Страсбург и Брюксел. Очакваме, че през този период, страната ще бъде посетена от около 25 хиляди гости“, съобщи Павлова.\r\nСпоред думите на министъра, докато е председател на Съвета на ЕС, България ще изпълнява ролята на координатор. С посредничеството на София ще продължат  преговорите за излизане на Великобритания от ЕС, разработването на миграционна политика, подготовката на дългосрочно финансово споразумение, ще се обсъждат въпроси за регионалното развитие на страните-членки на ЕС, интеграцията на Западните Балкани в Съюза, въпроси около формирането на обща европейска отбрана, за общия цифров пазар и др. теми.\r\nОсвен това, България има намерение да повдигне въпроса за отмяната на санкциите срещу Русия. „Министър-председателят Бойко Борисов и българското правителство са на мнение, че е необходимо включването на въпроса за санкциите като приоритетна тема в дневния ред на предстоящите дебати. Този въпрос ще бъде обсъден в различни формати, за да се намери най-доброто решение“, обясни Павлова.\r\n„България стана председател на ЕС за първи път в ключов момент за блока. Вярвам, че ще работим успешно по приоритетните теми, които заявихме и ще съхраним приемствеността“, подчерта българският премиер Бойко Борисов в новогодишното си обръщение.\r\n***„Известия“: Председателят на Съвета на ЕС – България - посочи за свой приоритет отмяната на санкциите срещу Русия\r\nВъпросът за отмяната на санкциите срещу Русия е един от приоритетите на България, по време на ротационното й председателство на Съвета на Европейския съюз, заяви българският министър Лиляна Павлова, предава руският информационен портал „Известия“.\r\n„Този въпрос ще бъде обсъден в различни формати, за да намерим най-доброто решение и да разрешим проблема“, заяви Павлова.\r\nСпоред нейните думи, страната ще се заеме с изработването на миграционна политика на ЕС и подготовката на дългосрочно финансово споразумение. Освен това, София ще играе ролята на посредник в преговорите за излизане на Великобритания от ЕС.\r\n***\"РенТВ\": Стана известна новата страна-председател на Евросъюза\r\nВ понеделник, България стана ротационен председател на Съвета на Европейския съюз, предава руската телевизия „РенТВ“.\r\nОт телевизията привеждат думите на министъра за българското председателство на ЕС Лиляна Павлова, че в София ще се проведат 300 официални мероприятия, включително 30 с участието на лидерите на европейските страни и че страната ще бъде посетена от около 25 хиляди гости.\r\nОсвен това, в материала на РенТВ  се споменава и че България ще играе ролята на координатор, по време на председателството си, както и че София има намерение да постави въпроса за отмяната на санкциите срещу Русия.\r\n***„Спутник“(Беларус): Начело на Европейския съюз застана най-бедната и най-корумпирана страна-членка В първия ден на новата 2018 година, България пое за шест месеца ротационното председателство на Съвета на Европейския съюз от Естония и ще сдаде своя пост през юли 2018 година на Австрия, предава беларуската редакция на руската агенция „Спутник“.\r\nСпоред редакцията на агенцията, експертите са обърнали внимание на това, че за половин година, начело на Европа ще е най-бедната страна-членка на ЕС, заемаща  последното място в ЕС по размера на БВП на глава от населението и първото място в рейтинга на най-корумпираните европейски държави.\r\n„Спутник“ изрежда проблемите, които трябва да решава София през следващите шест месеца:\r\nБългарското председателство избра четири приоритетни области:\r\n-\tЗадълбочаване на финансово-икономическата интеграция на ЕС\r\n-\tСтабилността на Европа\r\n-\tСигурността в ЕС\r\n-\tЦифровата икономика\r\nДокато трае председателството на България, тя ще ръководи всички министерски срещи на европейските чиновници, освен заседанията на министрите на външните работи и ще отговаря за дневния ред на заседанията на Съвета на Европейския съюз на политическо и експертно ниво.\r\nА през 2018 година, пишат от агенцията, на Европа ще й се наложи да решава много остри проблеми: начело в дневния ред стои осигуряването на единство между страните-членки на ЕС на фона на разделението по такива сериозни въпроси, като имиграционната политика и върховенството на закона в Полша. Освен това, България има намерение да постави въпроса за отмяната на антируските санкции.\r\n***", "date": "2018.01.01", "title": "Коментари за ротационното председателство на България в Съвета на Европейския съюз в руските медии ( Агенция „Фокус“ )"}
{"url": "http://www.focus-news.net/news/2018/01/01/2472655/the-new-york-times-overtyurata-na-kim-chen-un-mozhe-da-vkara-klin-v-sayuza-mezhdu-yuzhna-koreya-i-sasht.html", "text": "Изненадващият призив на севернокорейския лидер Ким Чен-ун за директни разговори с Южна Корея може да вкара клин в десетилетния съюз между Сеул и Вашингтон. Тази инициатива има потенциала да разсее напрежението на Корейския полуостров, но също така и да подкопае твърдия подход на американския президент Доналд Тръмп към Пхенян, пише авторитетното американско издание The New York Times.\r\nВ новогодишното си обръщение, севернокорейският лидер демонстрира коренна промяна в тона си по отношение на Южна Корея. След като игнорираше южната си съседка години наред, Ким призова за спешно провеждане на разговори, които да подобрят отношенията между страните и да свалят военното напрежение на Корейския полуостров.\r\nКим заяви също, че смята да се съобрази с желанието на южнокорейския президент Мун Дже-ин да изпрати делегация на Севера на Зимните Олимпийски игри, които ще се проведат в Пьончан през февруари и март.\r\nСпоред анализаторите, лидерът на Северна Корея търси възможност да отслаби международния натиск върху страната му, както и да създаде разделение между САЩ и Южна Корея.\r\nМун многократно е призовавал за диалог със Севера, с надеждата, че провеждането на разговори ще намали напрежението и ще доведе до организирането на по-широки международни преговори относно оръжейните програми на Пхенян. Реакцията на южнокорейския президент дойде само няколко часа след речта на Ким. \r\n„Ние вече многократно сме изразявали готовността си да влезем в диалог със Северна Корея по всяко време, на всяко място и във всеки формат, стига двете страни да получат възможността да възстановят отношенията си и мира на Корейския полуостров“ заяви говорителят на Мун Парк Су-хюн.\r\nТази позиция е в пълно противоречие с призивите на Доналд Тръмп за осъществяване на максимален натиск над Пхенян и стриктно спазване на санкциите на ООН срещу комунистическата държава. Американският президент нееднократно е споделял мнението си, че единственият начин за спиране  на ядрената и ракетната програма на Северна Корея е чрез военни средства.\r\nМун официално подкрепя прилагането на международните санкции. През последните седмици, правителството му задържа два петролни танкера по подозрение, че се използват за заобикаляне на ограниченията за доставка на петролни продукти на Северна Корея.\r\nОт друга страна, южнокорейският президент е съгласен с Китай и Русия, че единственият начин за разрешаване на ядрената криза са преговорите. Внезапната овертюра на Ким от понеделник най-вероятно ще даде смелост на Сеул и Пекин да подновят призивите си за провеждане на разговори.\r\nПревод и редакция:", "date": "2018.01.01", "title": "The New York Times: Овертюрата на Ким Чен-ун може да вкара клин в съюза между Южна Корея и САЩ"}
{"url": "http://www.focus-news.net/news/2018/01/01/2472656/predstoyashti-mezhdunarodni-sabitiya-za-2-yanuari-agentsiya-fokus.html", "text": "***\r\n***\r\n***", "date": "2018.01.01", "title": "Предстоящи международни събития за 2 януари ( Агенция „Фокус“ )"}
