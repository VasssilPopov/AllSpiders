{"url": "http://www.focus-news.net/news/2018/03/14/2499543/kyustendil-tri-novi-sluchaya-na-hepatit-sa-registrirani-v-regiona.html", "text": "Три нови случая на хепатит са регистрирани в региона. Това съобщи за Радио „Фокус” – Кюстендил д-р Красимира Панчева, главен инспектор в Дирекция „Надзор на заразните болести” към Регионална здравна инспекция – Кюстендил. По думите й за седмица са установени два случая на хепатит А, както и един случай на хепатит N. Седем души са заболели от варицела, а един от скарлатина. Регистрирани са и пет случая на ентероколит. Според д-р Панчева продължава да намалява броят на болните от грип и остри респираторни заболявания. Седмичната заболяемост е 63,91 на десет хиляди души, спрямо 66,37 през предходната седмица.\r\nВенцеслав ИЛЧЕВ", "date": "2018.03.14", "title": "Кюстендил: Три нови случая на хепатит са регистрирани в региона"}
{"url": "http://www.focus-news.net/news/2018/03/14/2499542/bashar-asad-sasht-ne-sa-se-otkazali-ot-planovete-za-razchlenyavane-na-siriya-i-irak.html", "text": "САЩ и съюзниците им не са се отказали от плановете си, целящи отслабването и разчленяването на държавите в Близкия Изток и най-вече – Сирия и Ирак. Това, както съобщава сирийската държавна агенция SANA, е заявил в сряда президентът на страната Башар Асад, предава ТАСС.\r\nСирийският държавен глава е приел специалния посланик на премиера на Ирак и съветник по националната сигурност Фалех ал Файяд в Дамаск. „Независимо от големите успехи, постигнати от Ирак и Сирия във войната с тероризма, САЩ и техните регионални съучастници не спират да оказват материална поддръжка и политическо прикритие на терористичните групировки“, заяви Асад.\r\nСпоред неговите думи, „от тези, които се противопоставят на опасните замисли на САЩ, се изисква да обединят усилията си за защитата на своето единство и суверенитет“.\r\nАл Файяд е предал на Асад послание от премиера Хайдер ал Абади, в което, според сведенията на SANA, се подчертава „важността от укрепването на сътрудничеството и координацията между Дамаск и Багдад в днешния отговорен етап, който преживява Близкия Изток“.\r\nПревод и редакция:", "date": "2018.03.14", "title": "Башар Асад: САЩ не са се отказали от плановете за разчленяване на Сирия и Ирак"}
{"url": "http://www.focus-news.net/news/2018/03/14/2499545/dobrich-obshtinata-obyavyava-dni-na-otvorenite-vrati-v-detskite-zavedeniya-v-grada-v-kraya-na-tozi-mesets.html", "text": "Общината обявява дни на отворените врати в детските заведения в града в края на този месец, предаде кореспондентът на Радио „Фокус” – Варна. Инициативата е свързана с приема на децата през тази година. При посещението на място родителите ще имат възможност да се запознаят с условията за отглеждане, възпитание и обучение в общинските детски заведения. Освен това общинската администрация събира мнения на родителите, чиито деца посещават детски заведения. На сайта на Общината има анонимна анкета. Целта е да бъдат събрани мнения за оптимизиране работата на детските заведения и по този начин да се отговори в по-голяма степен на очаквания на родителите. Анкетата можете да се попълва до 30 март. Времето за посещения в дните на отворени врати е между 16.00 и 18.00 часа. Графикът е следният: от 26 до 28 март може да се посетят и разгледат детските ясли № 4 „Щастливо детство” на ул. „Л.Каравелов“ № 55, № 5 „Пролет“ в ж.к. „Дружба“ I, № 6 „Първи юни“ по ул. „Карвуна“ №2. От 29 март до 2 април с отворени врати ще са детските ясли № 4 „Щастливо детство“ по ул. „Вардар“54, № 5 „Пролет“ по ул. „Екзарх Антим“ №2 и № 6 „ Първи юни“  по ул. „Васил Петлешков“ № 46. От 3 до 5 април – детски ясли № 4 „Щастливо детство“ по ул. „Теменуга“ № 2 и по ул. „Д.Ковачев“ №1. Детските градини ще са на разположение за посещение от 26 март до 13 април, в същия часови диапазон. Графикът е: от 26 до 28 март – Детска градина (ДГ) № 7 „Пролет“, кв. „Добротица“ 16, ДГ № 12 „Щурче“, ул. „Вардар“ 67, ДГ № 26 „Звънче“ , ул. „Опълченец  Д. Ковачев“ 2. От 28 до 30 март - ДГ № 20 „Радост“, ул. „Христо Ботев“ 54; ДГ № 23 „Звездица“, ул. „Велико Търново“2; ДГ № 23 „Звездица“ , ул. „ Богдан“ 2. От 2 до 4 април - ДГ № 8 „ Бодра смяна“; ул. „ Генерал Колев“ 13, ДГ № 17 „1-ви юни“, ул. „Дуранкулак“ 9, ДГ № 27 „Славейче“, ул. „Войнишка“ 25, ДГ № 27 „Славейче“, кв. „Рилци“. От 4 до 10 април - ДГ № 18 „Дора Габе“, кв. „Дружба“ 44, ДГ № 24 „Приказен свят“, ул. „Дунав“ 16, ДГ № 32 „Зорница“, кв. „Строител“ до бл. 65, ДГ № 32 „Зорница“, ул. „Теменуга“ до бл. 24. От 11 до 13 април - ДГ № 25 „Весела”, ж.к. „Дружба“ 3, 54, ДГ № 9 „Пчеличка“, ул. „ Христо Смирненски“ 5, ДГ № 10 „Слънчице“, ул. Д. Попов“ 1. Към момента на сайта на Община град Добрич в рубриката „Прием в детските заведения“ са обявени общо 649 свободни места за детските градини в Добрич към 13 март. В таблица са посочени местата в отделните детски градини по райони и групи. Обявено е класирането към 21 февруари за детските ясли в града. Към днешна дата системата за електронно класиране и регистриране е затворена. \r\nЖулиета НИКОЛОВА", "date": "2018.03.14", "title": "Добрич: Общината обявява дни на отворените врати в детските заведения в града в края на този месец"}
{"url": "http://www.focus-news.net/news/2018/03/14/2499547/plovdiv-biblioteka-ivan-vazov-shte-predstavi-knigata-sadba-na-dete-ot-ivaylo-mitev-napisana-s-ideya-za-blagotvoritelnost.html", "text": "Библиотека „Иван Вазов“ ще представи книгата „Съдба на дете“ от Ивайло Митев, написана с идея за благотворителност. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. По думите му представянето ще се състои на 16 март от 17.30 часа в Конферентната зала на библиотеката. „Книгата е трета за автора след „Гоблена на живота“ и „Единствен“. Това е роман за съдбата на изоставените деца. Една разтърсваща история, която разкрива още веднъж, че те са част от нашето общество, част от самите нас и се нуждаят от топлина, любов и грижа, колкото и всички останали“, обясни Девлетян. Той посочи, че Ивайло Митев е написал книгата с идеята за благотворителност, която на този етап постига със завидна последователност. „От продажбата на „Съдба на дете“ той вече е събрал 2660 лв., които е предоставил по банкова сметка на Дома за деца, лишени от родителска грижа „Катя Ванчева“ в с. Широка Лъка. В него в момента живеят шест момчета и три момичета. Авторът се надява, че с набраните средства и тези, които предстои да събере ще подпомогне дейността на Дома за повишаване уменията, знанията и общата култура на децата“, каза още Йохан Девлетян.\r\nТони МИХАЙЛОВ", "date": "2018.03.14", "title": "Пловдив: Библиотека „Иван Вазов“ ще представи книгата „Съдба на дете“ от Ивайло Митев, написана с идея за благотворителност"}
{"url": "http://www.focus-news.net/news/2018/03/14/2499540/d-r-slavcho-slavchev-dokato-sanuvame-muskulite-ni-sa-blokirani-tova-predpazva-ot-proigravaneto-na-sanishtata.html", "text": "Докато сънуваме мускулите ни са блокирани, това предпазва от „проиграването“ на сънищата. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Нормалният сън е изграден от различни стадии. Не включваме и изключваме компютъра в началото и края на съня си. Той работи в различни стадии и фази на съня и така през нощта прекарваме около 6-8 цикъла на редуване на различните стадии. Като по една стълбичка слизаме от лекия повърхностен към дълбокия сън. През 1953 година е открита една особена фаза на съня, наречена REM сън или фаза на бързите очни движения“, коментира той. По думите му в тази фаза на съня целият ни организъм променя своята физиологична нагласа. „Като че ли сме изключително възбудени, има бързи движения на очните ябълки под затворените клепачи, дишането е променено и кръвното налягане също варира. Някои описват тази фаза все едно, че сме се качили на спортен автомобил и шофираме с бясна скорост, но не можем да помръднем. В REM съня мускулатурата, която поддържа позата, е блокирана“, допълни той и уточни, че в тази фаза се сънува, произвеждат се сънищата. \r\n„В този момент не важат никакви закони, всичко е възможно. Сънищата са „царският път към подсъзнателното“. Липсата на тонус на мускулите предпазва човек от това да „проиграе“ съдържанието на сънищата. Неговите движения са блокирани. Ако вземем ръката на човек, който е в такава фаза, повдигнем я и я пуснем, тя пада като отсечена, защото липсва тонусът на мускулите. Нормално, през нощта редуването на отделните фази на съня става циклично, като отделните цикли се повтарят около 7-8 пъти“, каза още д-р Славчо Славчев. \r\nЛюба АЛЕКСИЕВА", "date": "2018.03.14", "title": "Д-р Славчо Славчев: Докато сънуваме мускулите ни са блокирани, това предпазва от „проиграването“ на сънищата"}
{"url": "http://www.focus-news.net/news/2018/03/14/2499539/b-92-ues-michal-sasht-podkrepyat-kosovska-armiya-aleksandar-vuchich-sarbiya-ne-vyarva-che-prishtina-shte-sazdade-obshtnost-na-srabskite-obshtini.html", "text": "Президентът на Сърбия Александър Вучич заяви, че е имал „добър, открит, съдържателен и важен разговор“ с помощник-държавния секретар на САЩ за Европа и Евразия Уес Мичъл, който беше на посещение в Белград във вторник и сряда, предава белградското радио Б – 92.\r\nСпоред думите на Вучич, разговорът с Мичъл е бил важен за отношенията между Сърбия и САЩ и те са разговаряли по няколко въпроса, но преди всички за Косово и Метохия.\r\n„Нашите позиции по отношение на Косово се различават силно и са доста далечни. Важното е, че Мичъл, за разлика от много други, не искаше само да слуша, но и да чуе. Благодарен съм му за това. На основание, че ние разбираме възгледите на Запада по въпроса за независимостта (на Косово), аз попитах Уес Мичъл дали иска да чуе нашите възгледи, за да добие представа и може би да разбере някои от нашите позиции“, заяви Вучич.\r\nСръбският президент подчерта, че Сърбия и САЩ не са на едно мнение за „силите за сигурност на Косово“, но се разбират за „мира и диалога в Брюксел под егидата на ЕС“.\r\n„Знаем, че Косово е най-голямото препятствие и затова Сърбия е готова да обсъди възможни компромисни решения. Независимо от това, че Сърбия може да е много малка за много от световните сили, за нас това е най-важното и ние можем да приемем единствено компромисно решение. Всеки компромис е труден, но той трябва да бъде приет от още някой – другият и третата страна“, подчерта Вучич.\r\n„Сърбия изпълни задълженията си според Брюкселското споразумение – в правосъдието, полицията, гражданската защита, телекомуникациите... Албанците имаха само едно задължение, произтичащо от международния правен договор, което е създаването на Общност на сръбските общини (ОСО) и те не го изпълниха. Благодаря на Мичъл за това, че каза, че Прищина не го е изпълнила. Ще бъда открит, мисля че от това няма да излезе нищо, те щяха да са го направили вече през последните пет години, ако го искаха“, обясни сръбският държавен глава.\r\nПо време на пресконференцията, Вучич постоянно отбелязваше, че е имал „открит диалог с Мичъл“ и подчерта, че му е благодарен за това.\r\nНа въпрос дали двамата са обсъждали въпроса за възможното създаване на косовска армия, Вучич отговори следното:\r\n„Призовавам всички да открият поне един документ, дори една единствена буква в някой международен акт, в който се казва, че това е позволено. Съгласно военно-техническото споразумение, подписано в Куманово, не могат да съществуват косовски въоръжени сили – там може да има само КФОР и никой друг. Съгласно Резолюция 1244 (на Съвета за сигурност на ООН), като основен юридически акт, не се предвижда създаването на албански ВС, а напротив, завръщането на сръбските сили в Косово. Косовската армия противоречи на всички международни споразумения“.\r\nОт своя страна, Мичъл призова двете страни да изпълняват задълженията си според Брюкселското споразумение и заяви, че основното му послание е, че САЩ искат партньорски отношения със Сърбия. Той добави, че разговорът с Вучич е бил „открит и много добър“ и САЩ са „ангажирани с намирането на разрешение в диалога и са готови да изслушат страните и да помогнат“.\r\nТой подчерта, че Косово „имат правото да формират професионални сили, за да се справят със сигурността“ и че това „няма да е заплаха за Сърбия и сърбите“. Освен това Мичъл съобщи, че САЩ подкрепят това „право на Косово“, но за реализацията му е нужна промяна на косовската конституция.\r\nПревод и редакция:", "date": "2018.03.14", "title": "Б – 92: Уес Мичъл: САЩ подкрепят косовска армия, Александър Вучич: Сърбия не вярва, че Прищина ще създаде Общност на сръбските общини"}
{"url": "http://www.focus-news.net/news/2018/03/14/2499538/vremenna-komisiya-v-parlamenta-shte-ustanovyava-faktite-okolo-privatizatsiyata-i-planuvanata-prodazhba-na-chez-obzor.html", "text": "Народните представители решиха да се създаде Временна анкетна комисия за установяване на всички факти и обстоятелства във връзка с приватизацията и планираната продажба на ЧЕЗ в България. Депутатите гласуваха създаването на комисията извънредно, по предложение на БСП. Управляващи и опозиция се обединиха около идеята за създаване на комисията. Тя ще установява фактите и около приватизацията на дружеството по предложение на ГЕРБ. От „Обединени патриоти“ пък настояха членовете на Комисията да бъдат 15, по трима от всяка парламентарна група. Комисията по казуса с ЧЕЗ ще работи в срок от 1 месец, а неин председател ще бъде зам.-председателят на ПГ на БСП Жельо Бойчев. Председателят на ПГ на ГЕРБ Цветан Цветанов изтъкна, че управляващото мнозинство ще подкрепи създаването на комисията, за да излезе цялата истина и да спрат спекулациите. Зам.-председателят на групата на левицата Драгомир Стойнев обяви, че преминаването на ЧЕЗ в ръцете на неясни собственици при непрозрачно финансиране е недопустимо. В началото на правителственото заседание премиерът Бойко Борисов призова цялата информация за ЧЕЗ да се извади наяве и всичко да стане ясно в парламента. Той изтъкна, че управляващите не са пречили на нито едно електроразпределително дружество през годините, а са изисквали от тях да спазват договорите и ангажиментите си. „Това, което разбрах вчера от ръководството на ЧЕЗ е, че единственият незаподозрян съм аз, защото не ги харесвам. Няма как тогава да имам общо с тази сделка“, коментира Бойко Борисов. По-късно фирмата купувач на ЧЕЗ- „Инерком“ уведоми Комисията за защита на конкуренцията за сделката. Договорът за покупка на акциите на дружеството в България е сключен на 23 февруари. Фирмите купувач и продавач проведоха разговори по сделката миналата седмица в Прага. „Фокус“ припомня: Казусът с ЧЕЗ започна с депозиране на оставката на енергийния министър Теменужка Петкова заради познанството й със собственика на „Инерком“ Гинка Върбакова. По-рано Надзорният съвет на Чешката електрическа компания съобщи, че е взето решение компанията да продаде активите си в България на фирмата. В медиите се появи информация, че министър Петкова е кума на Гинка Върбакова, която ръководи фирмата, закупила ЧЕЗ, което министърът опроверга. Коалиционният съвет обаче не прие, че има основание за оставката, затова Теменужка Петкова остава енергиен министър. От БСП остро критикуваха правителството заради сделката за ЧЕЗ и поискаха тя да бъде спряна. Премиерът Бойко Борисов възложи на институциите да направят пълна проверка на сделката. Стигна се и до телефонен разговор между премиера Бойко Борисов и чешкия му колега Андрей Бабиш. Чешкият премиер е съобщил, че продажбата е законосъобразна, а купувачът е проверен. След като получи информацията от премиера Бабиш Бойко Борисов дойде в парламента, за да внесе получените данни. Той заяви, че този път няма да има оставки заради сделката за ЧЕЗ, както през февруари 2013 година. Тъй като на този етап няма законови механизми за спиране на сделки като тази за ЧЕЗ от ГЕРБ обявиха, че ще инициират промени в Закона за енергетиката. Първи промени внесоха „Обединени патриоти“, които поискаха на КЕВР да се дадат правомощия да проверява такива сделки. Те обявиха, че ще търсят подкрепата на ГЕРБ. Премиерът Борисов се срещна със собственика на „Инерком“ Гинка Върбакова. Правителството заяви ясната си воля да участва в сделката за ЧЕЗ, а Върбакова уточни, че е склонна да се съгласи. По предложение на ГЕРБ в парламента бяха изслушани всички компетентни органи, които разполагат с информация за сделката. Тогава Гинка Върбакова заяви, че някои политици са видели в сделката за ЧЕЗ възможност да повишат рейтинга си. Заради обидните квалификации и изявления фирмата ще търси правата си в съда. По повод диражирания в медиите въпрос как Гинка от Пазарджик може да купи ЧЕЗ, самата тя зададе въпроса как може млада дама на 28 години от село Крушовица да си купи „Техноимпекс“. Тя отрече да е познавала премиера преди срещата им и да има офшорни компании. Пред Министерски съвет граждани протестираха срещу сделката с ЧЕЗ. Те поискаха и оставката на премиера. В протеста участваха депутати и членове от БСП. Левицата инициира и подписка в страната срещу продажбата на дружеството. Държавният глава Румен Радев обяви, че ще свика КСНС за обсъждане на енергийната сигурност. Той изтъкна, че правителството дължи на народа отговори за схемата на финансиране и за това как сделката е получила политическа подкрепа.\r\nБиляна ИВАНОВА", "date": "2018.03.14", "title": "Временна комисия в парламента ще установява фактите около приватизацията и плануваната продажба на ЧЕЗ (ОБЗОР)"}
{"url": "http://www.focus-news.net/news/2018/03/14/2499551/pazardzhik-razpredeleni-sa-kvotite-za-sabirane-na-bilki-pod-spetsialen-rezhim-v-oblastta.html", "text": "Забранява се събирането на 24 вида лечебни растения от естествените им находища, съобщи за Радио „Фокус“ – Пазарджик Цветана Чочева от РИОСВ-Пазарджик. Тя обясни, че със заповед на министъра на околната среда и водите се забранява събирането на 24 вида лечебни растения от естествените им находища в цялата страна, като изключение се прави за количества, събирани за лични нужди. „Сред тях са лечебната дилянка (валериана), бодлив залист, мечо грозде, бял риган, исландски лишей, различни видове салеп, бял оман, момина сълза, сантонинов пелин и др. И през тази година мурсалският чай, наричан още пирински или алиботушки, е забранен за бране дори за лични нужди на територията на цялата страна. Забраната е с цел да се възстановят находищата му в природата. Определени са и допустими за събиране количества от 11 билки от естествените находища, извън територията на трите Национални парка. Някои от тях са лечебна иглика, червен божур, лазаркиня, лудо биле, лютива тлъстига, кисел трън, лечебен ранилист“, каза също Чочева. Тя допълни, че Междуведомствена комисия е разгледала постъпилите в РИОСВ – Пазарджик заявления от билкозаготвители за участие в разпределението на квотите за събиране на билки под специален режим през 2018 година. Максимално допустимите количества за събиране на  лечебни растения от естествени находища бяха разпределени на фирма, с организирани билкозаготвителни пунктове в град Пазарджик и село Драгор. Отпуснатите квоти са поименни и без право на преотстъпване. За неспазването им се налагат финансови санкции до 3000 лева и се губи правото за участие в разпределението през следващата календарна година.\r\nВаня НИКОЛОВА", "date": "2018.03.14", "title": "Пазарджик: Разпределени са квотите за събиране на билки под специален режим в областта"}
{"url": "http://www.focus-news.net/news/2018/03/14/2499544/gazeta-express-emanyuel-makron-e-priel-pokana-da-poseti-kosovo.html", "text": "Президентът на Франция е приел покана да посети Косово, заяви премиерът на страната Хашим Тачи след срещата си с френския държавен глава в сряда, пише базираното в Прищина албанско електронно издание Gazeta Express.\r\nТачи е заявил, че в хода на срещата си с Макрон в Елисейския дворец в сряда, той му е обещал, че Франция ще продължи да подкрепя европейския път на Косово. Чрез съобщение във „Фейсбук“, косовският президент съобщи, че е благодарил от името на страната си на Макрон за постоянната подкрепа, която Франция оказва на Косово и че е поканил френския президент да посети Прищина. „Благодаря на президента Макрон за това, че прие поканата и потвърди, че ще посети Косово“, написа Тачи.\r\nПревод и редакция:", "date": "2018.03.14", "title": "Gazeta Express: Еманюел Макрон е приел покана да посети Косово"}
{"url": "http://www.focus-news.net/news/2018/03/14/2499267/burgas-goryasht-avtomobil-zatrudnyava-dvizhenieto-po-patya-vetren-burgas.html", "text": "Горящ автомобил затруднява движението по пътя Ветрен - Бургас, съобщи за Радио „Фокус“ - Бургас говорителят на ОДМВР - Бургас Цветелина Рандева. Инцидентът е станал около 10.20 часа. Автомобилът се е самозапалил в движение, но водачът е отбил превозното средство встрани от пътното платно. В момента екип на „Пожарна безопасност и защита на населението“ - Бургас потушава пламъците. Няма пострадали хора. Движението в района е затруднено.\r\nМария РУСЕВА", "date": "2018.03.14", "title": "Бургас: Горящ автомобил затруднява движението по пътя Ветрен - Бургас"}
{"url": "http://www.focus-news.net/news/2018/03/14/2499570/tass-velikobritaniya-v-saveta-za-sigurnost-na-oon-rusiya-e-narushila-konventsiyata-za-zabrana-na-himicheski-orazhiya.html", "text": "Русия е нарушила Конвенцията за забрана на химическите оръжия, тъй като не е обявила програмата си за разработване на нервно-паралитичното вещество „Новичок“, с което – според Лондон, е отровен бившият офицер от руското разузнаване Сергей Скрипал. Това заяви в сряда заместник-постоянният представител на Великобритания при ООН Джонатан Алън, предава TACC.\r\n„Русия не е декларирала веществото „Новичок“ или обекти, свързани с неговото производство, както се изисква по конвенцията. От всичко това може да се направи извод, че Русия е нарушила сериозно Конвенцията за забрана на химическите оръжия“, подчерта британският дипломат.  Тереза Герова", "date": "2018.03.14", "title": "ТАСС: Великобритания в Съвета за сигурност на ООН: Русия е нарушила Конвенцията за забрана на химически оръжия"}
{"url": "http://www.focus-news.net/news/2018/03/14/2499112/predstoyashti-sabitiya-v-stranata-za-14-mart-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в сградата на Министерски съвет ще се проведе седмичното правителствено заседание. \r\n***\r\nОт 09.00 часа и ще се проведе в зала “София” на хотел „Метрополитън”, министърът на регионалното развитие и благоустройството Николай Нанков ще открие Конференция и пленарна сесия на Постоянната комисия по кадастър на Европейския съюз на тема „Данните като основа на цифровото общество”. \r\n***\r\nОт 09.00 часа VI състав на Специализирания наказателен съд ще проведе съдебно заседание по делото срещу Христо К., Кръсто Д. и Ивайло С., обвинени в организиране и ръководене на организирана престъпна група. \r\n***\r\nОт 09.30 часа 11 състав на Софийски градски съд ще проведе съдебно заседание по делото Христо Петров, бивш управител на „Фонд научни изследвания“. \r\n***\r\nОт 09.30 часа 2 състав на Софийски градски съд ще проведе съдебно заседание по делото срещу Джоно Младенов, Момчил Милчов и Иво Тилков, обвинени за побой. \r\n***\r\nОт 10.00 часа XII състав на Специализирания наказателен съд ще заседава по делото срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г., обвинение в организиране и ръководене на организирана престъпна група. \r\n***\r\nОт 12.00 часа, в Националния пресклуб на БТА ще се проведе пресконференция на Националното сдружение на кметствата в Република България. \r\n***\r\nВ зала „Джон Атанасов“ в „София Тех Парк“ и ще събере под един покрив цялата стартъп екосистема, необходима за започване и поддържане на стартиращ иновативен бизнес. Sofia Startup Expo 2018 (SSE) е първото изложение за стартиращи компании и нови предприемачи в България.\r\n***\r\nОт 13.00 часа 30 състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев, които са обвинени в безстопанственост. \r\n***\r\nОт 13.00 часа кметът на София Йорданка Фандъкова ще провери изграждането на третия лъч на метрото. Събитието ще се състои на метростанцията при Александровска болница на ул.“Георги Софийски“.\r\n***\r\nОт 13.30 часа, в заседателната зала в сградата на Висшия съдебен съвет (ВСС), ул. „Екзарх Йосиф“ 2, ще се проведе заседание на Прокурорската колегия на Съвета. \r\n***\r\nОт 14.00 часа в зала „Изток“ на Народното събрание ще се състои дискусионен форум по приоритетни за общините теми, по инициатива на НСОРБ.\r\n***\r\nОт 16.00 часа в Литературен клуб „Перото“ ще се състои дискусия на тема „Ролята на съвременната жена в обществото“. \r\n***\r\nОт 16.00 часа, в сградата на Научно-техническите съюзи, ул. “Г. С. Раковски“ №108, ет. II, зала 2, БСП - София организира дискусия на тема „За една обновена, социална България – нашите алтернативи“. \r\n***\r\nОт 18.30 часа в клуб „Перото“ в НДК,  „Литературен вестник“ ще представи четири нови превода на ирландски книги.\r\n***\r\nОт 10.00 часа в Зала „Изкуство” на Регионална библиотека „Димитър Талев“ ще се състои лекция на тема „Хранене по време на бременност“. \r\n***\r\nОт 13.30 часа в зала 114 на Учебен корпус №1 в Югозападния университет „Неофит Рилски“ проф. Пламен Атанасов ще изнесе публична лекция на тема „Ново поколение електрокатализатори за горивни елементи“. \r\n***\r\nОт 11.00 часа в Хорова зала  „Проф. Христо Арищиров“ на НЧ „Никола Вапцаров- 1866 „- Благоевград ще се проведе пресконференция на председателя на Народните читалища.\r\n*** \r\nОт 11.00 часа в Професионалната гимназия по електроника и електротехника ще се проведе поклонение в памет на убития в Лясковец спецполицай Емил Шарков.\r\n***\r\nОт 14.00 часа в Конферентната зала на Общински съвет – Враца ще се проведе второ заседание на Ботевския организационен комитет.\r\n***\r\nОт 17.00 часа в малка зала на ХГ „Иван Фунев“ ще се състоят XXIX Зимни четения „Колективна монетна находка от Мездра.\r\n***\r\nОт 18.00 часа в салона на НЧ ,,Съгласие-1890“  ще бъде представена постановката ,,Крадецът на праскови\" по Емилиян Станев. \r\n***\r\nОт 13.30 часа в хотел „Стримон” ще се проведе заседание на Регионалния съвет за развитие на Югозападен региона.\r\n***\r\nОт 09.30 часа, Окръжен съд –Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 15.00 часа в конферентната зала на Двореца на културата ще се състои дискусия „Минало, настояще и бъдещето на крепостта „Кракра““. \r\n***\r\nОт 9.00 часа, в зала 12 на Районния съд ще се гледа делото срещу адвокат Владимир Елдъръв, от гр. Пловдив. Същият е обвинен за злоупотреба на доверие. Адвокат Владимир Елдъров се е занимавал основно с уреждане на застрахователни обезщетения за неимуществени вреди на пострадали от ПТП по съдебен и административен ред.\r\n***\r\nВ 11.00 часа седем швейцарски посланици ще посетят квартал Столипиново в Пловдив. Посещението в Детска градина „Лилия“ е открито за журналисти. \r\n***\r\nОт 14.00 часа в заседателната зала на Район ,,Северен” - Община Пловдив, ще се проведе ежегодната среща на ръководството на Трето РУ – Пловдив с жителите на района.\r\n***\r\nОт 18 часа, в Литературен салон на читалище „Алеко Константинов“, Пловдив ще се състои възпоменателна вечер за Никола Гигов – поет, писател, орфеист.\r\n***\r\nОт 18.00 часа в РБ „Захарий Княжески“ ще бъде представена новата книга на Стефанка Мирчева „Върхът на срамотата“. \r\n***\r\nВ 13.00 часа в СУ „ Трайко Симеонов“ криминалисти от районното управление в града  и инспектори от Детска педагогическа стая ще участват в приятелска футболна среща.", "date": "2018.03.14", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2018/03/14/2499154/pernik-obshtinata-shte-realizira-savmesten-proekt-sas-srabskiya-grad-leskovats.html", "text": "Община Перник ще бъде водещ партньор по проекта „The  Magic of Synergies-project background analysis”, който ще се реализира съвместно със сръбския град Лесковац, местното туристическо дружество и Център за развитие. Това стана ясно по време на втората работна среща, която се проведе при кмета на Община Лесковац Горан Цветанович, съобщиха от пресцентъра на Община Перник. В нея взе участие зам.-кметът Денислав Захариев  и Иван Искренов – началник отдел „Подготовка и управление на проекти“  в Община Перник. Идеята е в рамките на допустимите средства да се разработи мека мярка, която да създаде необходимата нормативна база и условия за фестивала  на сръбската скара – Рощилиада и Международния фестивал на маскарадните игри „Сурва“. Да се анализират туристическите възможности и от двете страни на границата. „Проектът високо се оценява от ръководствата на двете общини. Идеята е да се превърне в трайна тенденция, както и да се реализира устойчивост на две значими културни събития, между двата народа”, сподели зам.-кметът Денислав Захариев.", "date": "2018.03.14", "title": "Перник: Общината ще реализира съвместен проект със сръбския град Лесковац"}
{"url": "http://www.focus-news.net/news/2018/03/14/2499550/d-r-slavcho-slavchev-izpolzvaneto-na-novite-tehnologii-nikoga-ne-biva-da-e-za-smetka-na-sanya.html", "text": "Използването на новите технологии никога не бива да е за сметка на съня. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Тук влизаме в т. нар. хигиена на съня, колко часа трябва да спим и как да се настройваме за съня. Поначало трябва да спим толкова, колкото ни е необходимо, за да поддържаме свежо и бодро състояние през деня в тези 16 часа, за които говорихме. Редица нови технологии представляват голямо предизвикателство и много от хората се лишават от сън само и само да могат да се радват на привилегията да ги ползват“, коментира д-р Славчев. По думите му това малко или много разстройва нормалния сън и редуване на сън и бодърстване. „За да спим, трябва да се настройваме към съня и да имаме ежедневно редуване на едни и същи условия за заспиване, за да имаме здрав сън. Това е и начинът, по който се лекува безсънието. Понякога тези нарушения на нормалното редуване на сън-бодърстване причиняват тежки разстройства на съня ни, които водят до безсъния и понякога се налага да бъдат лекувани“, добави той. „Каквото и да ползвате, каквито и нови технологии да въвеждате във вашето ежедневие, никога не го правете за сметка на съня си. Винаги отделяйте нормалното време, което ви е необходимо, за да се наспите и да бъдете свежи, бодри и работоспособни“, препоръча д-р Славчев и добави, че най-подходящите условия за сън обикновено са тиха и затъмнена стаята, проветрена с добро легло и матрак, прохладна, понякога с приятна музика. \r\nПопитан към колко часа е най-добре да си лягаме, той отговори, че това трябва да се случва, когато ни се приспи. „Обикновено сме устроени така, че да спим на тъмно, но има работа на смени, която изисква понякога да се промени режимът. Всичко това се съобразява, за да може да се поддържа нормален цикъл на сън и бодърстване. Сънят, когато и да бъде, и през деня, и през нощта, е сън. Той е полезно нещо. Разбира се, ние сме устроени така като биологичен вид да бъдем бодри и свежи през деня по светло и да спим на тъмно. Има някои животни, които имат точно обратния цикъл. Котката например не обича да спи през нощта, тя лови мишки тогава“, каза още д-р Славчо Славчев. \r\nЛюба АЛЕКСИЕВА", "date": "2018.03.14", "title": "Д-р Славчо Славчев: Използването на новите технологии никога не бива да е за сметка на съня"}
{"url": "http://www.focus-news.net/news/2018/03/14/2499552/reaktsiyata-na-predsedatelya-na-vmro-dpmne-za-sabitiyata-okolo-priemaneto-na-zakona-za-ezitsite-shte-sadim-talat-dzhaferi-za-kriminalni-deystviya.html", "text": "Наказателно дело за председателя на македонския парламент Талат Джафери и инициатива за оценяване на конституционността на Закона за употреба на езиците до Конституционния съд ще внесе ВМРО-ДПМНЕ, съобщи в сряда на пресконференция председателят на партията Християн Мицковски, предава скопският телевизионен канал „Сител“.\r\n„Днес имаше фрапантно нарушение на Конституцията и Законите. Днес Социалдемократическия съюз на Македония (СДСМ), Зоран Заев и управляващото мнозинство анулираха волята на гражданите. Този ход на СДСМ води към дъното, в което искат да завлекат и всички нас. И вие добре знаете, че от това решение никой няма да живее по-добре, нито днес, нито утре“, заяви Мицковски.\r\nОсвен другото, лидерът на ВМРО-ДПМНЕ съобщи, че опозиционната партия ще внесе обвинение срещу Талат Джафери за криминално деяние поради фрапантното нарушение на Конституцията и Законите на Македония. Освен това той подчерта, че ВМРО-ДПМНЕ няма да признае закона.\r\nПревод и редакция:", "date": "2018.03.14", "title": "Реакцията на председателя на ВМРО-ДПМНЕ за събитията около приемането на Закона за езиците: Ще съдим Талат Джафери за криминални действия"}
{"url": "http://www.focus-news.net/news/2018/03/14/2499541/atanas-kostadinov-bsp-kevr-tryabva-da-izyasni-vaprosa-otgovarya-li-na-iziskvaniyata-potentsialniyat-kupuvach-na-aktivite-na-chez.html", "text": "КЕВР трябва да изясни въпроса, отговаря ли на изискванията потенциалният купувач на активите на ЧЕЗ. Това каза в интервю за Радио „Фокус“ народният представител от БСП Атанас Костадинов по повод създаването на Временна анкетна комисия за установяване на фактите и обстоятелствата по продажбата на ЧЕЗ в България. Според него Комисията по енергийно и водно регулиране би могла да се произнесе превантивно още сега. Друг належащ въпрос, според Костадинов, е в състояние ли е пазарджишката фирма „Инерком“ да работи според очакванията на българския енергиен пазар. „Обмисляме такива промени в регулацията на КЕВР, които по аналогия на Закона за кредитните институции и Кодекса за социално осигуряване да имат чисто дискреционна власт по отношение на лицензирането. И осигурителните фондове, и финансовите институции подлежат на такъв режим. Странно защо на КЕВР не са дадени такива правомощия, за да се произнася предварително по същността на сделката. Така че днес тази комисия, която беше одобрена, е второто действие в тази посока, което предприемаме след писмото ни до КЕВР.“ Атанас Костадинов допълни, че казусът „ЧЕЗ“ е второто голямо негативно събитие в новата българска икономическа история. По думите му ако нещата останат на това ниво, България ще демонстрира не само неангажираност към настоящето, но и към бъдещето.", "date": "2018.03.14", "title": "Атанас Костадинов, БСП: КЕВР трябва да изясни въпроса, отговаря ли на изискванията потенциалният купувач на активите на ЧЕЗ"}
{"url": "http://www.focus-news.net/news/2018/03/14/2499114/ruskiyat-blogar-nikolay-starikov-zashtiti-pozitsiyata-na-patriarh-kiril-izkazana-po-vreme-na-chestvaniyata-na-treti-mart.html", "text": "Руският блогър Николай Стариков в личната си страница защити позицията на руския патриарх Кирил, изказана по време на честванията на трети март в България. Стариков изразява мнението, че „България е била освободена от руската армия, помощ на която са указали сръбски, черногорски и румънски войски. Българското опълчение също е проливало кръвта си за свободата на своята Родина. Това е всичко“, подчертавата блогърът, според когото никакви други войски не са участвали в Освободителната война. \r\nСтариков припомня, че в рамките на честванията за 140-годишнината от войната, патриарх Кирил заяви, че „е разочарован, че българският президент е разочарован от размиването на ролята на Русия“, като българският президент „изрази признателност не към единната руска армия, а на различните народи, която я съставляваха“. \r\nСпоред Стариков, патриархът е прав поради няколко причини.\r\nКато първо, блогърът отбелязва, че това не е случва за първи път, припомняйки, че през 2015 г., при речта си тогавашният президент дори не спомена Русия. \r\nКато втора, Стариков подчертава, че патриархът е постъпил правилно, тъй като позицията на руското МВнР е „беззъба“ не само по този въпрос, но и по отношение на Украйна, където според него ведомството е „проспало“ всички добри възможности. \r\nБлогърът осъжда и позицията на вицепремиерът Валери Симеонов като „грубост“, която е недопустима. : Цанко Цолов", "date": "2018.03.14", "title": "Руският блогър Николай Стариков защити позицията на патриарх Кирил, изказана по време на честванията на трети март"}
{"url": "http://www.focus-news.net/news/2018/03/14/2499548/opazvaneto-na-obshtestveniya-red-i-upravlenieto-na-yazovirite-diskutiraha-izpalnitelna-zakonodatelna-i-mestna-vlast-obzor.html", "text": "Опазването на обществения ред и управлението на язовирите дискутираха изпълнителна, законодателна и местна власт. Работната среща – дискусия се състоя в парламента по инициатива на Националното сдружение на общините в Република България (НСОРБ). В нея участваха народните представители от Комисията по вътрешна сигурност и обществен ред, Комисията по регионална политика, благоустройство и местно самоуправление и Комисията по околната среда и водите.  Дискусията бе открита от председателя на Народното събрание Цвета Караянчева, която каза, че проблемите на българските общини са основен ангажимент на законодателната институция. Караянчева отбеляза, че кметовете и администрацията на общините са тези, които са най-близо до хората и най-добре знаят проблемите на българските граждани. Тя акцентира и върху подписаното между 44-ото Народно събрание и НСОРБ споразумение за сътрудничество. По темата за опазване на обществения ред бяха засегнати въпроси като видеонаблюдението по пътищата и общинската полиция. Стана ясно и че МВР ще разработи проект за единен национален център за регистриране на нарушенията. Председателят на ПГ на ГЕРБ Цветан Цветанов посочи, че със законодателни промени през 2011 г. се е дала възможност 50% от средствата от глоби за нарушаване на закона да се инвестират в изграждането на инфраструктура там, където има концентрация на тежки пътнотранспортни произшествия. Според него може да се помогне на общините като се даде  възможност част от този процент да отива и за тях. Коментирайки общинската полиция, Цветанов заяви, че впоследствие след въвеждането ѝ се е установило, че този законов механизъм няма да сработи в пълния си обем. В тази връзка той обърна внимание върху Закона за частната охранителна дейност.  Председателят на Управителния съвет на НСОРБ и кмет на Велико Търново Даниел Панов коментира, че проблем в тази област са ограничените правомощия на служителите от съответните общини. Кметът на Стара Загора Живко Тодоров допълни, че е необходимо въвеждането на видеонаблюдението като модерен способ. По думите му трябва да може  кметовете да могат да налагат глоби за превишена скорост. Той отбеляза, че ако това се случи, те ще имат по-добра събираемост. \r\nОт опозицията в лицето на народния представител от ПГ на „БСП за България“ Манол Генов отбелязаха, че икономическият ефект от поставянето на стационарните камери по пътищата, ще е почти никакъв. Според Манол Генов не е ясно и кой ще инвестира в камерите.  Обект на дискусията бяха управлението на язовирите и измененията в Закона за водите.  По тази тема от НСОРБ обърнаха внимание, че през 1990 г. 4532 язовира стават общински и че ресурсът им не е  достатъчен за управлението им. Председателят на ДАМТН Петър Горновски заяви, че класификацията на язовирите по големина и по опасност ще помогне бъдещата дейност на ДАМТН и отчете, че именно това е заложено в промените в Закона за водите.  Той поясни, че в момента съществуват много „гьолове“ и ако се приемат законови промени, от ДАМТН ще могат да се съсредоточат върху около 4000 язовира. По думите му от тях трябва да се класифицират опасните и тогава ще може да се търси финансиране, защото е ясно, че такова за всички изведнъж няма да се случи. Заместник-министърът на околната среда и водите Атанаска Николова отчете, че 20 млн. лв. са отделени от ОП „Околна среда“ с бенефициенти общините за осигуряване на поддръжката на язовирите. Председателят на Комисията по околната среда и водите Ивелина Василева отбеляза, че за промените в Закона за водите е необходим консенсус. По думите й темата за подпомагане на общините в дейностите по поддържането на хидротехническите съоръжения, които са тяхна собственост, е актуална и е свързана със защитата на населението, превенцията и добрата координация на всички институции. От БСП заявиха, че промените в закона, свързани с класификацията на язовирите, са твърде закъснели. На дискусията бе отчетена и необходимостта от създаването на воден кадастър. \r\nДеница КИТАНОВА", "date": "2018.03.14", "title": "Опазването на обществения ред и управлението на язовирите дискутираха изпълнителна, законодателна и местна власт (ОБЗОР)"}
{"url": "http://www.focus-news.net/news/2018/03/14/2499113/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Говорителят на Държавния департамент на САЩ Стив Голдщайн беше освободен от поста си във вторник, след като заяви, че държавният секретар Рекс Тилърсън е разбрал за уволнението си от социалната мрежа „Туирър“, пише американското издание Washington Examiner, като се позовава на неназован източник, запознат с въпроса.\r\nПо-малко от един час, след като президентът на САЩ Доналд Тръмп обяви решението си да смени Тилърсън с директора на ЦРУ Майк Помпео, Голдщайн заяви пред репортерите: „Секретарят имаше намерение да остане заради ключовия прогрес, който постигна в националната сигурност. На него ще му липсват колегите от Държавния департамент и външните министри, с които работеше по целия свят“. Освен това той добави, че Тилърсън „не е говорил с президента и не е наясно с причините“ за освобождаването си. „Но той е благодарен, че получи възможността да служи и продължава да вярва твърдо, че обществената служба е благородна кауза“, е заявил още Голдщайн.\r\nВ съобщение след уволнението си, бившият говорител на Държавния департамент подчерта, че е щастлив от това, че е имал възможност да служи на страната си.\r\n***Председателят на Комисията на американския сенат по външните работи Боб Коркър заяви във вторник, че органът ще проведе прослушването на новоназначения държавен секретар на САЩ Майк Помпео през април, пише американското издание The Hill.\r\n„Имах много добър разговор с директор (на ЦРУ) Помпео тази сутрин и очаквам с нетърпение да се видя с него скоро. Както вече казах на президента (на САЩ Доналд Тръмп), Комисията ще разгледа номинацията му възможно най-експедитивно“, заяви Коркър чрез съобщение.\r\nКакто агенция „Фокус“ вече информира, Доналд Тръмп освободи от поста държавен секретар на САЩ Рекс Тилърсън във вторник и назначи на негово място настоящият директор на ЦРУ Майк Помпео. Сега остава рокадата да бъде санкционирана от Сената и Конгреса. \r\n***Турция и САЩ ще надзирават изтеглянето на сирийските кюрдски „Отряди за народна самоотбрана“ (ОНС) от района на град Манбидж в северна Сирия, като военни контингенти от двете страни ще осигуряват безопасността в региона, заяви министърът на външните работи на Турция Мевлют Чавушоглу на 13 март, пише турското издание Hurryiet.\r\nВ изказване пред журналистите по време на полета си до Москва, Чавушоглу заяви, че Турция и САЩ трябва да приемат план за обезопасяването на Манбидж на 19 март във Вашингтон. Според неговите думи, работна група изучава проект на плана и външните министри на Турция и САЩ трябва да го одобрят, когато се срещнат в столицата на САЩ.\r\nЧавушоглу предупреди, че ако кюрдските формирования не се оттеглят, „ще се проведе военна операция не само в Манбидж, но и на изток от река Ефрат“.\r\nТой хвърли светлина върху резултатите от проведената миналата седмица във Вашингтон среща на работна група, съставена от турски и американски представители.\r\nСпоред думите на турския дипломат, ОНС няма да участва в местната администрация на Манбидж, която ще оперира с кадри от местното население. Чавушоглу съобщи, че този район трябва да послужи като модел на управление за другите градове, овладени от сирийските кюрди в резултат от офанзивата им срещу терористите от „Ислямска държава“.\r\n„Ще изпробваме този модел първо в Манбидж, а по-късно и на други места. Източен Ефрат, Рака и други места, които са под контрола на ОНС също са включени в този план“, заяви той.\r\n„Така че цялата зона от района на Източен Ефрат до Дейр-ез-Зор и регионите, контролирани от сирийския режим ще служат като убежище“, заяви министърът, като добави, че след политическото разрешаване на конфликта в Сирия, всички тези региони ще бъдат върнати на правителството в Дамаск, под контрола на сирийските сили за сигурност.\r\nЧавушоглу уточни, че Турция не е отправяла искания към сирийското правителство във връзка с Манбидж и добави, че Анкара ще „проследи“ за връщането на оръжията, дадени ОНС от САЩ.\r\n*** Според неофициална информация, правителството в Токио смята да разгледа възможността за среща между японския премиер Шиндзо Абе и лидера на Северна Корея Ким Чен-ун, пише местното издание The Japan Times. Причината е вероятно преразглеждане на японската политика към Пхенян. \r\nИдеята се е родила след като Абе и други официални лица се срещнаха със Со Хун, един от хората, включени в южнокорейската делегация, която се срещна с лидера на Северна Корея по-рано през март. \r\nСпоред високопоставен дипломат, най-вероятната тема, която ще бъде обсъдена, е случая с отвличанията на японци от Северна Корея през 70-те и 80-те години на миналия век. \r\nПоследната среща на високопоставени официални лица от двете държави бе в Пхенян през 2004 г., когато тогавашния премиер Джуничиро Коизуми проведе разговори с Ким Чен Ир. \r\nСпоред източниците на изданието, Япония ще се стреми не само да спре ядрената и ракетна програма на Северна Корея, но и да нормализира отношенията си с изолираната държава.", "date": "2018.03.14", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/03/14/2499117/vzglyad-rusiya-ruskite-voenni-igrayat-rolyata-na-zhiv-shtit-v-siriya.html", "text": "По средата на нова игра на нерви между Русия и САЩ, Вашингтон заплаши да бомбардира Сирия, като от своя страна Москва заплашиха с контрадействия, като Русия достигна до точка, в която подчерта, че ще потопи ескадрените миноносци, които са открили огъня, пише вестник “Взляд“. Във вторник началникът на Генералния щаб на Русия Валерий Герасимов заяви: ако САЩ създадат заплаха за руските военни, ще „бъдат предприети ответни мерки, както срещу ракетите, така и по техните носители“. Междувременно, по думите на Герасимов, „действията по нормализиране на обстановката в региона около Дамаск продължава“. \r\nСъществува ли обаче опасност за живота на руските военни в Сирия? Според Герасимов, САЩ планират изкуствена атака с химическо оръжие, след което ще ударят столицата Дамаск, където се намират руски военни съветници и представители на армията. \r\nИзданието припомня, че между двете страни съществуват горещи линии. Преди всеки въздушен и не само удар срещу определена цел, двете страни се свързват по тях за да установят, дали има опасност за съответно руски или американски военни. Ако такава съществува, ударът се отменя. Това се е случило и при прословутия бой от седми февруари. Когато кюрдските Сирийски демократични сили и техните американски съюзници са забелязали, че срещу тях напредват военни, от американска страна са се обадили в базата в Хмеймим, за да се уверят, че срещу тях не стоят редовни руски части, след което е била извършена бомбардировката. \r\nТака между САЩ и Русия се играе игра на нерви. От Вашингтон могат, теоретично, да ударят сирийски части, докато военни на Москва имат възможността да извършат бомбардировка срещу кюрдите. И двете страни не искат да загубят тази игра, но никоя от двете държави няма и намерението да започва сериозен военен конфликт. Така може да се каже, че руските военни в Дамаск са жив щит за града, заключва изданието.: Цанко Цолов", "date": "2018.03.14", "title": "„Взгляд“ (Русия): Руските военни играят ролята на „жив щит“ в Сирия"}
{"url": "http://www.focus-news.net/news/2018/03/14/2499546/protothema-deklaratsiite-za-sazdavane-na-kosovska-armiya-predizvika-ostri-reaktsii-v-belgrad.html", "text": "Трансформирането на Косовските сили за сигурност в Армия на Косово трябва да бъде направено в съответствие с Конституцията на Косово. Това беше казано от помощник-държавния секретар на САЩ за Европа и Евразия Уес Мичъл по време на посещението му в Прищина, пише електронното издание на гръцкия вестник Protothema.\r\nМичъл е заявил, че Косово е направило важни стъпки напред, включително в нормализацията на отношенията със Сърбия, финализацията на граничната сделка с Черна гора и трансформацията на Въоръжените сили чрез добавки в Конституцията.\r\nАмериканският дипломат е бил категоричен, че никой няма право на вето, когато става дума за въпроси, отнасящи се до сигурността на Косово, като е добавил, че ще информира властите в Белград за това.\r\nСъщото мнение е изразил и командващият Обединените сили на НАТО в Неапол Джеймс Фого: „Съюзът на НАТО и Северноатлантическия съвет бяха тук преди няколко месеца и заявиха ясно, че трансформацията на Косовските сили за сигурност в армия трябва да се случи чрез поправки в Конституцията“, е заявил Фого.\r\nМеждувременно, партията на косовските сърби – „Сръбска листа“, се е противопоставила на създаването на Армия на Косово и без гласовете на тази партия Прищина не може да внесе необходимите промени в Конституцията, уточнява Protothema.\r\nМинистърът на отбраната на Сърбия Александър Вулин е заявил, че Косово не може да има амрмия и че „подобно незаконно въоръжено формирование“ ще бъде заплаха за мира и стабилността в балканския регион. В коментар относно гореизложената декларация на Мичъл, той е подчертал, че косовската армия може да бъде формирана само чрез употребата на сила.\r\n„В Косово и Метохия може да съществува само една въоръжена сила и това е КФОР. Това ще продължи да е така, освен ако ООН не промени решението си“, е заявил Вулин.\r\nПревод и редакция:", "date": "2018.03.14", "title": "Protothema: Декларациите за създаване на косовска армия предизвика остри реакции в Белград"}
{"url": "http://www.focus-news.net/news/2018/03/14/2499118/tass-direktorat-na-kontrarazuznavaneto-na-avstriya-be-otstranen-ot-posta-si.html", "text": "Директорът на Федералното ведомство за защита на конституцията и борбата с тероризма при Министерството на вътрешните работи на Австрия Петер Гридлинг е отстранен временно от поста си заради антикорупционно разследване във ведомството, предава ТАСС. Това съобщи във вторник вътрешният министър Хърбърт Кикл. \r\n„Прокуратурата води разследване срещу няколко сътрудници на специалните служби“, разкри министърът. „Директорът на Федералното ведомство за защита на конституцията и борбата с тероризма е временно отстранен от поста си“, добави Кикл. Сред обвинените е и самият Гридлинг, като министърът подчерта, че в разследването срещу тях действа презумпцията за невинност и ако подозренията не се потвърдят, то Гридлинг ще бъде възстановен на поста си. : Цанко Цолов", "date": "2018.03.14", "title": "ТАСС: Директорът на контраразузнаването на Австрия бе отстранен от поста си"}
{"url": "http://www.focus-news.net/news/2018/03/14/2499119/nyama-riskovi-niva-na-reki-i-yazoviri-na-teritoriyata-na-stolitsata-obzor.html", "text": "Няма информация за рискови нива на реки и язовири на територията на столицата. Това стана ясно след проверката на състоянието на язовир „Мърчаево“, извършена от кмета на София Йорданка Фандъкова. Тя отиде на място заедно с кмета район „Витоша“ и кмета на Мърчаево. Фандъкова обясни, че „Мърчаево“ е един от общо 6-те общински язовира на територията на столицата. Тя посочи, че язовирите „Бистрица“, „Кремиковци“ и „Сеславци“ са напълно изпразнени и увери, че „Мърчаево“, „Мрамор“ и „Суходол“ 2, които са в експлоатация, се наблюдават непрекъснато. Фандъкова обясни, че в момента на трите язовира се прави контролирано изпускане, така че да има свободен обем. Фандъкова увери, че организацията на общината е за 24-часово дежурство за наблюдение, както над общинските язовири, така и на реките и критичните участъци на територията на общината. „Отново сме в сезона на дъждовете. Знаете, че за нас кметове е изключително важно да следим внимателно нивата на реките и язовирите в този период. Виждаме какво се случва навсякъде в такива моменти. Разчитам на кметовете на съответните райони и населени места и на екипите на Аварийно-спасителното звено. Погрижихме се през последните години да направим основни ремонти на общинските язовири“, каза Йорданка Фандъкова. Столичният кмет благодари на „Напоителни системи“ за сътрудничеството по отношение на язовирите „Суходол“ 1 и „Суходол“. Йорданка Фандъкова поясни, че „Суходол“ 2 е общински и се намира нависоко и при обилно снеготопене се пълни бързо, а „Напоителни системи“ поддържат по-голям свободен обем в язовир „Суходол 1\"., което е предотвратило проблеми след последния обилен снеговалеж. Фандъкова уточни, че нивото на язовир „Бели Искър“ се поддържа по предписание и че към момента състоянието му е нормално. Според кмета на столицата най-важни са мерките по превенция. Фандъкова отбеляза, че за почистване на преливници на язовирите са заложени 100 хил. лв. за 2018 г. По думите й за настоящата година са предвидени около 2 млн. и 700 хил. лв., от които 1,5 млн. лв. от общинския бюджет, за почистването на около 85 км. речни корита. Кметът на София отчете, че ежегодно се почистват 500-метровите участъци след преливник, като през 2017 г. са почистени 117 км речни корита, включително 5 км от река Искър в район „Кремиковци“. \r\nДеница КИТАНОВА", "date": "2018.03.14", "title": "Няма рискови нива на реки и язовири на територията на столицата (ОБЗОР)"}
{"url": "http://www.focus-news.net/news/2018/03/14/2499116/the-guardian-blizak-na-boris-berezovski-rusnak-be-otkrit-martav-v-london.html", "text": "Руски гражданин, избягал от своята държава, който е бил близък до покойния олигарх Борис Березовски, е бил открит мъртъв в дом си в Лондон, разкриха негови близки, пише вестник Guardian. \r\nМъртвият е 68-годишният Николай Глушков, който е открит късно вечерта в понеделник, като причината за смъртта му все още не е ясна. Разкритието е направил негов приятел в една от социалните мрежи във вторник следобед. От полицията разкриха в официално съобщение, без да споменават името на мъртвия, че специалните части са поели разследването като „предпазливост, заради връзките, които починалият мъж най-вероятно е имал“. Към момента няма доказателства, свързващи случая с отравянето на Сергей Скрипал, подчертава изданието, като припомня, че бившият руски двоен агент и неговата дъщеря остават в критично състояние, след като вдишаха влияещо на нервната система вещество в началото на март. По информация на съседи, Глушков е живеел тих живот, като се е възстановял от претърпяна наскоро операция. \r\nИзданието припомня, че през 90-те години на миналия век, Глушков бе директор на държавната авиокомпания „Аерофлот“ и компанията на Березовски „ЛогоВАЗ“, занимаваща се с автомобили. През 1999 г., когато Березовски изпада в немилост и бяга в Обединеното кралство, срещу Глушков са повдигнати обвинения в пране на пари и измами. След пет години в затвора е освободен през 2004 г. През 2011 г. той е свидетелствал в дело, повдигнато от Березовски срещу Роман Абрамович. : Цанко Цолов", "date": "2018.03.14", "title": "The Guardian: Близък на Борис Березовски руснак бе открит мъртъв в Лондон"}
{"url": "http://www.focus-news.net/news/2018/03/14/2499115/izvestiya-rusiya-patyat-kam-mira-v-afganistan-minava-prez-tashkent.html", "text": "Москва ще повдигне въпроса за нуждата от директни преговори между Кабул и талибаните на международна конференция относно Афганистан в Ташкент. Това е съобщил за вестник Известия специалният представител на Владимир Путин за Афганистан Замир Кабулов, като изданието публикува дадената от него информация в статия, озаглавена „Пътят към мира в Афганистан минава през Ташкент“. Кабулов е разкрил, че в предстоящата на 26 и 27 март среща в узбекистанската столица, Русия ще бъде представена от своя външен министър Сергей Лавров, като е вероятно в рамките на посветената на урегулиране на ситуацията в Афганистан среща, първият дипломат на Москва да се срещне с политическите представители на САЩ, ЕС и Китай. \r\nВ навечерието на началото на преговорите между афганистанското правителство и талибаните, държавите от региона започнаха активно търсене на начин за по-бързо решаване на проблема в Афганистан. Очаква се Москва скоро да излезе със свое предложение относно решаване на ситуацията. \r\nИзданието припомня, че конфликтът в Афганистан продължава вече почти 17 години, като ситуацията в страната се третира като крайно сложна, като екстремистите контролират около 40% от цялата територията. Терористичните атаки станаха едва ли не ежедневие, а в последните няколко месеца талибаните започнаха настъпление срещу няколко големи града в Афганистан. Последната такава среща също беше в Ташкент 1999 г., на която присъстваха освен регионалните сили и Русия, както и САЩ. В рамките на последната конференция бе приета резолюцията за Основни принципи на мирното урегулиране на конфликта в Афганистан“. : Цанко Цолов", "date": "2018.03.14", "title": "„Известия“ (Русия): Пътят към мира в Афганистан минава през Ташкент"}
{"url": "http://www.focus-news.net/news/2018/03/14/2499123/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "По средата на нова игра на нерви между Русия и САЩ, Вашингтон заплаши да бомбардира Сирия, като от своя страна Москва заплашиха с контрадействия, като Русия достигна до точка, в която подчерта, че ще потопи ескадрените миноносци, които са открили огъня, пише вестник “Взляд“. Във вторник началникът на Генералния щаб на Русия Валерий Герасимов заяви: ако САЩ създадат заплаха за руските военни, ще „бъдат предприети ответни мерки, както срещу ракетите, така и по техните носители“. Междувременно, по думите на Герасимов, „действията по нормализиране на обстановката в региона около Дамаск продължава“. \r\nСъществува ли обаче опасност за живота на руските военни в Сирия? Според Герасимов, САЩ планират изкуствена атака с химическо оръжие, след което ще ударят столицата Дамаск, където се намират руски военни съветници и представители на армията. \r\nИзданието припомня, че между двете страни съществуват горещи линии. Преди всеки въздушен и не само удар срещу определена цел, двете страни се свързват по тях за да установят, дали има опасност за съответно руски или американски военни. Ако такава съществува, ударът се отменя. Това се е случило и при прословутия бой от седми февруари. Когато кюрдските Сирийски демократични сили и техните американски съюзници са забелязали, че срещу тях напредват военни, от американска страна са се обадили в базата в Хмеймим, за да се уверят, че срещу тях не стоят редовни руски части, след което е била извършена бомбардировката. \r\nТака между САЩ и Русия се играе игра на нерви. От Вашингтон могат, теоретично, да ударят сирийски части, докато военни на Москва имат възможността да извършат бомбардировка срещу кюрдите. И двете страни не искат да загубят тази игра, но никоя от двете държави няма и намерението да започва сериозен военен конфликт. Така може да се каже, че руските военни в Дамаск са жив щит за града, заключва изданието.\r\n*** Москва ще повдигне въпроса за нуждата от директни преговори между Кабул и талибаните на международна конференция относно Афганистан в Ташкент. Това е съобщил за вестник Известия специалният представител на Владимир Путин за Афганистан Замир Кабулов, като изданието публикува дадената от него информация в статия, озаглавена „Пътят към мира в Афганистан минава през Ташкент“. Кабулов е разкрил, че в предстоящата на 26 и 27 март среща в узбекистанската столица, Русия ще бъде представена от своя външен министър Сергей Лавров, като е вероятно в рамките на посветената на урегулиране на ситуацията в Афганистан среща, първият дипломат на Москва да се срещне с политическите представители на САЩ, ЕС и Китай. \r\nВ навечерието на началото на преговорите между афганистанското правителство и талибаните, държавите от региона започнаха активно търсене на начин за по-бързо решаване на проблема в Афганистан. Очаква се Москва скоро да излезе със свое предложение относно решаване на ситуацията. \r\nИзданието припомня, че конфликтът в Афганистан продължава вече почти 17 години, като ситуацията в страната се третира като крайно сложна, като екстремистите контролират около 40% от цялата територията. Терористичните атаки станаха едва ли не ежедневие, а в последните няколко месеца талибаните започнаха настъпление срещу няколко големи града в Афганистан. Последната такава среща също беше в Ташкент 1999 г., на която присъстваха освен регионалните сили и Русия, както и САЩ. В рамките на последната конференция бе приета резолюцията за Основни принципи на мирното урегулиране на конфликта в Афганистан“. \r\n*** Президентът на САЩ Доналд Тръмп извърши най-голямата промяна в своя кабинет до сега – на мястото на държавния секретар Рекс Тилърсън ще бъде назначен досегашният директор на ЦРУ Майк Помпео, пише руското издание “Коммерсант“ в изданието си от сряда. В съобщение в една от социалните мрежи, Тръмп обяви, че „Майк Помпео, директорът на ЦРУ, ще бъде нашият нов Държавен секретар. Той ще свърши фантастична работа. Благодаря на Рекс Тилърсън за неговата служба“. Тръмп разкри също така, че на мястото на Помпео в ЦРУ ще бъде назначена Джина Хаспел, първата жена, което ще заема тази длъжност. \r\nВ ефира на една от американските телевизии, Тръмп разкри, че двамата с Рекс Тилърсън са се „разбирали добре“, но са имали разногласия по редица ключови въпроси, като конкретно президентът посочи иранската ядрена сделка, която Тръмп иска да скъса или промени радикално, докато Тилърсън се застъпи за нейното запазване. \r\nРуското издание отбелязва, че различия между двамата е имало и по отношение на Москва. Държавният секретар правеше доста по-често остри изказвания по отношение на Русия, отколкото държавният глава, пише вестникът, като не пропуска да отбележи, че дори в своето прощално слово Тилърсън разкритикува Москва. „Русия трябва да провери внимателно дали нейните действия са в интерес на руснаците и в интерес на света. Продължаване по сегашния път ще доведе до по-голяма изолация“ за Русия, предупреди Тилърсън. Само ден преди това той подкрепи Лондон в обвиненията, според които Москва е изиграла роля в отравянето на двойния агент Сергей Скрипал. \r\nВ заключение изданието разглежда кариерите на Тилърсън и Помпео, като не пропуска да отбележи, че досегашният директорът на ЦРУ няма никакъв дипломатически опит, като на 10 март той заяви освен това, че уверенията на Владимир Путин, според които Русия не се е месила на американските президентските избори от 2016 г. са \"неверни\". \r\n*** Владимир Путин ще бъде преизбран за четвърти мандат, предстои четвъртата годишнина от събитията в Крим, а новата Студена война в отношенията между Русия и Запада ще премине на напълно ново ниво, пише Московский Комсомолец. Не може да се каже със сигурност, дали отравянето на Сергей Скрипал може да се определи като една от „червените дати“ в този календар, но всъщност, смята изданието, самото нападение с химическо оръжие в центъра на голям британски град е без значение. В резултат на случая обаче, отношенията между Русия и Великобритания окончателно преминаха Рубикон. В Лондон от дълги години наред определяха Москва като враг на Западния свят. Според вестника, това не се харесва на Москва, но Русия няма избор в конкретната ситуация. \r\nОтношенията между двете страни тотално се развалиха, но изданието отбелязва, че нито една от двете държави не желае да влезе във военно стълкновение с другата. Всъщност в техните отношения все пак има ограничаващо правило и това е страхът, че каквото и да предприемеш срещу другата страна, ще ти бъде върнато. \r\nСложният дипломатически танц между двете страни може би ще свърши, тъй като Великобритания от „вчера“, както я определя вестникът, призоваваше за твърди мерки срещу Русия, но се ограничаваше само с думи. А Великобритания от днес, допълва всекидневникът, вече заплашва със санкции, които обаче не е ясно дали ще се осъществят. \r\nИ макар Великобритания да напуска ЕС, тя остава член на НАТО. Всяка държава от Алианса има свои собствени интереси, но е много вероятно, и това вече бе демонстрирано, страните от НАТО да подкрепят Лондон, при което възможността на нормализиране на отношенията между Русия и Западните страни ще намалее още повече.\r\n***", "date": "2018.03.14", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/03/14/2499549/gen-kircho-kirov-otravyaneto-na-bivshiya-ofitser-ot-glavnoto-razuznavatelno-upravlenie-sergey-skripal-ne-biva-da-se-svarza-edinstveno-s-rusiya.html", "text": "Отравянето на бившия офицер от Главното разузнавателно управление Сергей Скрипал не бива да се свърза единствено с Русия. Това коментира в интервю за Радио „Фокус“ ген. Кирчо Киров, началник на Националната разузнавателна служба в периода 2002-2012 г. Видът бойно отровно вещество, с което е отровен Скрипал, е бил произвеждан през 70-те години освен в Съветския съюз, и в Узбекистан в условията на разпад на Съюза, обясни Киров. Той каза още, че не може да се избегне обстоятелството, че този газ е бил съхраняван и в определени украински складове. „Шеговито казано, ако Скрипал беше застрелян с автомат „Калашников“, то обстоятелството, че автоматът е конструиран в Русия, можеше отново да се използва в подобен случай. Автомат „Калашников“ се произвежда в десетки страни в света. От друга страна това не е изгодно на Русия. Това не е изгодно на президента Путин. Аз считам, че тази операция, провеждана днес, се вписва с традициите на британско-руските отношения“. Генерал Кирчо Киров допълни, че подобна мащабна операция по изгонването на 23-ма руски дипломати от Обединеното кралство не е имало от десетилетия. Русия няма нужда от подобен тежък удар по своя международен авторитет, подчерта Киров. Развитието на случая около убийството на Скрипал е неизгодно не само за Москва, но и за Европейския съюз и САЩ, коментира генералът.", "date": "2018.03.14", "title": "Ген. Кирчо Киров: Отравянето на бившия офицер от Главното разузнавателно управление Сергей Скрипал не бива да се свърза единствено с Русия"}
{"url": "http://www.focus-news.net/news/2018/03/14/2499128/daily-express-napadenie-s-pistolet-e-izvarsheno-kray-spirka-sevan-sistars-v-london.html", "text": "Въоръжена полиция е пристигнала в района около спирка „Севън Систърс“ в Лондон, след като бе съобщено, че мъж е получил „огнестрелна рана“, пише Daily Express. Местната полиция е разкрила пред изданието, че е получила съобщение за прострелян мъж, като инцидентът е станал малко след 1:00 часа след полунощ българско време. \r\nНа мястото, според официално разпространената информация, се намират екипи на спешна помощ, които по-късно са извикали и полиция. Единствените данни, които са предоставени относно пострадалия, разкриват, че той е бил откаран в близка болница, като състоянието му не е животозастраващо.\r\nОчевидци са съобщили пред изданието, че някой е бил нападнат, но не са могли да потвърдят, дали атаката е станала с огнестрелно оръжие или нож. Полицията е отцепила района.  : Цанко Цолов", "date": "2018.03.14", "title": "Daily Express: Нападение с пистолет е извършено край спирка „Севън Систърс“ в Лондон"}
{"url": "http://www.focus-news.net/news/2018/03/14/2499129/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Руски гражданин, избягал от своята държава, който е бил близък до покойни олигарх Борис Березовски, е бил открит мъртъв в неговия дом в Лондон, разкриха негови близки, пише вестник Guardian. \r\nМъртвият е 68-годишняит Николай Глушков, който е открит мъртъв късно вечерта в понеделник, като причината за смъртта му все още не е ясна. Разкритието е направил негов приятел в една от социалните мрежи във вторник следобед. От полицията разкриха в официално съобщение, без да споменават името на мъртвия, че специалните части са поели разследването като „предпазливост, заради връзките, които починалият мъж най-вероятно е имал“. Към момента няма доказателства за връзки с отравянето на Сергей Скрипал, подчертава изданието, като припомня, че бившият руски двоен агент и неговата дъщеря остават в критично състояние, след като вдишаха влияещо на нервната система вещество в началото на март. По информация на съседи, Глушков е живеел тих живот, като се е възстановял от претърпяна наскоро операция. \r\nИзданието припомня, че през 90-те години на миналия век, Глушков бе директор на държавната авиокомпания „Аерофлот“ и компанията на Березовски „ЛогоВАЗ“, занимаваща се с автомобили. През 1999 г., когато Березовски изпада в немилост и бяга в Обединеното кралство, срещу Глушков са повдигнати обвинения в пране на пари и измами. След пет години в затвора е освободен през 2004 г. През 2011 г. той е свидетелствал в дело, повдигнато от Березовски срещу Роман Абрамович. \r\n*** В 2:00 часа след полунощ българско време изчете даденият от британския премиер Тереза Мйе ултиматум по отношение на Русия, пише британската редакция на The Huffington Post. Няколко часа преди това руското посолство в Лондон заяви, че Кремъл „няма да отговори“ на ултиматума докато не получи достъп до пробите от веществото, използвано срещу Сергей Скрипал и неговата дъщеря Юлия. Очаква се в сряда Мей да очертае пред Камарата на общините следващите британски действия по случая с отровения двоен агент, като те е вероятно да включват бойкот на Световното първенство по футбол, допълнителни контингенти на НАТО в близост до границите на Русия, изгонването на руския посланик в Лондон и може би нови санкции от британска страна срещу Русия. Преди заседанието на долната Камара на британския парламент, Мей ще присъства на среща на Националният съвет по отбраната на страната. \r\nАгенция „Фокус“ припомня: \r\nВъв вторник премиерът заяви, че „много вероятно е Русия да е отговорна за извършения акт срещу Сергей Скрипал и неговата дъщеря Юлия“, като Мей разкри пред законодателите в Лондон, че бойното отровно вещество, с което в началото на март бе отровен Скрипал, е от тип, разработен в Русия. \r\nМинистър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. \r\n*** Уволненият във вторник държавен секретар Рекс Тилърсън, звучащ изморен след пътуване в пет държави в Африка, спомена за „честността“ на САЩ и „уважението“ на неговите колеги от администрацията в своята реч по случай напускането на Държавния департамент, но така и не спомена президента Доналд Тръмп, отбелязва британският вестник The Independent. Неговите правомощия ще бъдат прехвърлени временно към заместник-държавния секретар Джон Съливан, въпреки, че де факто Тилърсън, който ще бъде заменен от Майк Помпео, формално остава на позицията до 31 март. Междувременно той ще се срещне с хора от Държавния департамент, за да „осигури плавно и нормално“ поемане на поста от бившия директор на ЦРУ. \r\nВ рамките на своето обръщение, Тилърсън спомена всички свои подчинени, министърът на отбраната Джеймс Матис и председателят на кабинета на Белия дом Джон Кели, като заяви, че „всички те са се заклели“ по един и същи начин „да подкрепят и защитават Конституцията“. Тилъръсн не спести похвалите си за дипломатите от кариерата и представителите на САЩ по света и най-вече тези, които се намират на опасни места. \r\nДържавният секретар отбеляза, че за първи път от 16 години насам Държавният департамент и Пентагона са работили заедно и комбинирано, като освен това обърна внимание на постигнатия напредък по отношение на Северна Корея и Афганистан, предупреждавайки, че все още обаче има още работа за вършене, най-вече по отношение на Сирия и Русия. Крещяща обаче е липсата на споменаване на държавния глава Тръмп, като това най-вероятно се дължи на немного добрите отношения между него и президента, въпреки твърденията на последния, според които двамата са „се разбирали добре“, но възгледите им се разминавали по редица въпроси.\r\n*** Въоръжена полиция е пристигнала в района около спирка „Севън Систърс“ в Лондон, след като бе съобщено, че мъж е получил „огнестрелна рана“, пише Daily Express. Местната полиция е разкрила пред изданието, че е получила съобщение за прострелян мъж, като инцидентът е станал малко след 1:00 часа след полунощ българско време. \r\nНа мястото, според официално разпространената информация, се намират екипи на спешна помощ, които по-късно са извикали и полиция. Единствените данни, които са предоставени относно пострадалия, разкриват, че той е бил откаран в близка болница, като състоянието му не е животозастраващо.\r\nОчевидци са съобщили пред изданието, че някой е бил нападнат, но не са могли да потвърдят, дали атаката е станала с огнестрелно оръжие или нож. Полицията е отцепила района.  \r\n***", "date": "2018.03.14", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/03/14/2499120/kommersant-rusiya-tsru-vleze-v-darzhavniya-departament.html", "text": "Президентът на САЩ Доналд Тръмп извърши най-голямата промяна в своя кабинет до сега – на мястото на държавния секретар Рекс Тилърсън ще бъде назначен досегашният директор на ЦРУ Майк Помпео, пише руското издание “Коммерсант“ в изданието си от сряда. В съобщение в една от социалните мрежи, Тръмп обяви, че „Майк Помпео, директорът на ЦРУ, ще бъде нашият нов Държавен секретар. Той ще свърши фантастична работа. Благодаря на Рекс Тилърсън за неговата служба“. Тръмп разкри също така, че на мястото на Помпео в ЦРУ ще бъде назначена Джина Хаспел, първата жена, което ще заема тази длъжност. \r\nВ ефира на една от американските телевизии, Тръмп разкри, че двамата с Рекс Тилърсън са се „разбирали добре“, но са имали разногласия по редица ключови въпроси, като конкретно президентът посочи иранската ядрена сделка, която Тръмп иска да скъса или промени радикално, докато Тилърсън се застъпи за нейното запазване. \r\nРуското издание отбелязва, че различия между двамата е имало и по отношение на Москва. Държавният секретар правеше доста по-често остри изказвания по отношение на Русия, отколкото държавният глава, пише вестникът, като не пропуска да отбележи, че дори в своето прощално слово Тилърсън разкритикува Москва. „Русия трябва да провери внимателно дали нейните действия са в интерес на руснаците и в интерес на света. Продължаване по сегашния път ще доведе до по-голяма изолация“ за Русия, предупреди Тилърсън. Само ден преди това той подкрепи Лондон в обвиненията, според които Москва е изиграла роля в отравянето на двойния агент Сергей Скрипал. \r\nВ заключение изданието разглежда кариерите на Тилърсън и Помпео, като не пропуска да отбележи, че досегашният директорът на ЦРУ няма никакъв дипломатически опит, като на 10 март той заяви освен това, че уверенията на Владимир Путин, според които Русия не се е месила на американските президентските избори от 2016 г. са \"неверни\". : Цанко Цолов", "date": "2018.03.14", "title": "„Коммерсант“ (Русия): ЦРУ влезе в Държавния департамент"}
{"url": "http://www.focus-news.net/news/2018/03/14/2499121/moskovskiy-komsomolets-rusiya-predizborno-ubiystvo-kak-otravyaneto-na-sergey-skripal-shte-povliyae-na-posledniya-mandat-na-vladimir-putin.html", "text": "Владимир Путин ще бъде преизбран за четвърти мандат, предстои четвъртата годишнина от събитията в Крим, а новата Студена война в отношенията между Русия и Запада ще премине на напълно ново ниво, пише Московский Комсомолец. Не може да се каже със сигурност, дали отравянето на Сергей Скрипал може да се определи като една от „червените дати“ в този календар, но всъщност, смята изданието, самото нападение с химическо оръжие в центъра на голям британски град е без значение. В резултат на случая обаче, отношенията между Русия и Великобритания окончателно преминаха Рубикон. В Лондон от дълги години наред определяха Москва като враг на Западния свят. Според вестника, това не се харесва на Москва, но Русия няма избор в конкретната ситуация. \r\nОтношенията между двете страни тотално се развалиха, но изданието отбелязва, че нито една от двете държави не желае да влезе във военно стълкновение с другата. Всъщност в техните отношения все пак има ограничаващо правило и това е страхът, че каквото и да предприемеш срещу другата страна, ще ти бъде върнато. \r\nСложният дипломатически танц между двете страни може би ще свърши, тъй като Великобритания от „вчера“, както я определя вестникът, призоваваше за твърди мерки срещу Русия, но се ограничаваше само с думи. А Великобритания от днес, допълва всекидневникът, вече заплашва със санкции, които обаче не е ясно дали ще се осъществят. \r\nИ макар Великобритания да напуска ЕС, тя остава член на НАТО. Всяка държава от Алианса има свои собствени интереси, но е много вероятно, и това вече бе демонстрирано, страните от НАТО да подкрепят Лондон, при което възможността на нормализиране на отношенията между Русия и Западните страни ще намалее още повече.: Цанко Цолов", "date": "2018.03.14", "title": "„Московский Комсомолец“ (Русия): Предизборно убийство – как отравянето на Сергей Скрипал ще повлияе на последния мандат на Владимир Путин"}
{"url": "http://www.focus-news.net/news/2018/03/14/2499130/reuters-tsenite-na-petrola-se-stabiliziraha-sled-dvudneven-spad.html", "text": "Цените на петрола се стабилизираха в сряда след двудневен спад от началото на седмицата, съобщава Reuters. Заслуга за това има и информацията, че запасите от суров петрол на САЩ най-вероятно няма да достигнат желаното ниво до началото на пролетта, което доведе до повишаване на търсенето. Суровите запаси на САЩ се увеличиха с още 1,2 милиона барела в седмицата до девето март, до ниво от общо 428 милиона барела, което е много под очакваното покачване от 2 милиона барела. Въпреки това цените остават ниски и все още не са се върнали до вината си от месец януари, когато марката „Брент“, се продаваше за 70 долара за барел. : Цанко Цолов", "date": "2018.03.14", "title": "Reuters: Цените на петрола се стабилизираха след двудневен спад"}
{"url": "http://www.focus-news.net/news/2018/03/14/2499122/ria-novosti-izteche-ultimatumat-na-tereza-mey-po-otnoshenie-na-rusiya.html", "text": "Изтече ултиматумът на британския премиер Тереза Мей срещу Русия, свързан с отравянето на бившия руски двоен агент, съобщава РИА Новости. В тази връзка посолството на Русия в Лондон е заявило пред британското външно министерство, че не е получило никакви официални искания по отношение на изказаната от Мей в понеделник позиция, като освен това от представителството са заявили, че Русия няма общо със случая около Скрипал, и е необходимо провеждане на съвместно разследване. От руска страна освен това са поискали да видят пробите, доказващи, че използваното срещу Скрипал влиящо на нервната система вещество наистина е разработеният в Русия газ \"Новичок\"\r\nКрайният срок изтече в 2:00 часа българско време, като според източник на руската агенция, в сряда ще се състои заседание на Националния комитет за сигурност на Великобритания, на който ще бъдат обсъдени ответни мерки, за които Мей предупреди във вторник. Агенция „Фокус“ припомня: \r\nВ понеделник премиерът заяви, че „много вероятно е Русия да е отговорна за извършения акт срещу Сергей Скрипал и неговата дъщеря Юлия“, като Мей разкри пред законодателите в Лондон, че бойното отровно вещество, с което в началото на март бе отровен Скрипал, е от тип, разработен в Русия. \r\nМинистър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. : Цанко Цолов", "date": "2018.03.14", "title": "РИА Новости: Изтече ултиматумът на Тереза Мей по отношение на Русия"}
{"url": "http://www.focus-news.net/news/2018/03/14/2499125/the-independent-reks-tilarsan-propusna-da-blagodari-na-donald-tramp-v-svoyata-rech-po-sluchay-uvolnenieto-si.html", "text": "Уволненият във вторник държавен секретар Рекс Тилърсън, звучащ изморен след пътуване в пет държави в Африка, спомена за „честността“ на САЩ и „уважението“ на неговите колеги от администрацията в своята реч по случай напускането на Държавния департамент, но така и не спомена президента Доналд Тръмп, отбелязва британският вестник The Independent. Неговите правомощия ще бъдат прехвърлени временно към заместник-държавния секретар Джон Съливан, въпреки, че де факто Тилърсън, който ще бъде заменен от Майк Помпео, формално остава на позицията до 31 март. Междувременно той ще се срещне с хора от Държавния департамент, за да „осигури плавно и нормално“ поемане на поста от бившия директор на ЦРУ. \r\nВ рамките на своето обръщение, Тилърсън спомена всички свои подчинени, министърът на отбраната Джеймс Матис и председателят на кабинета на Белия дом Джон Кели, като заяви, че „всички те са се заклели“ по един и същи начин „да подкрепят и защитават Конституцията“. Тилъръсн не спести похвалите си за дипломатите от кариерата и представителите на САЩ по света и най-вече тези, които се намират на опасни места. \r\nДържавният секретар отбеляза, че за първи път от 16 години насам Държавният департамент и Пентагона са работили заедно и комбинирано, като освен това обърна внимание на постигнатия напредък по отношение на Северна Корея и Афганистан, предупреждавайки, че все още обаче има още работа за вършене, най-вече по отношение на Сирия и Русия. Крещяща обаче е липсата на споменаване на държавния глава Тръмп, като това най-вероятно се дължи на немного добрите отношения между него и президента, въпреки твърденията на последния, според които двамата са „се разбирали добре“, но възгледите им се разминавали по редица въпроси.: Цанко Цолов", "date": "2018.03.14", "title": "The Independent: Рекс Тилърсън пропусна да благодари на Доналд Тръмп в своята реч по случай уволнението си"}
{"url": "http://www.focus-news.net/news/2018/03/14/2499132/sport-huan-martin-del-potro-prodalzhava-uchastieto-si-na-turnira-v-indian-uels.html", "text": "Хуан Мартин дел Потро продължава участието си на турнира в Индиън Уелс след като победи с 2:0 сета испанеца Давид Ферер. Аржентинският тенисист ще играе на осминафиналите срещу своя сънародник Леонардо Майер. Дел Потро е поставен под номер шест в основната схема на турнира, като освен него, към четвърти кръг продължа и германецът Филип Колшрайбер, който отстрани световният номер три Марин Чилич.", "date": "2018.03.14", "title": "Спорт: Хуан Мартин дел Потро продължава участието си на турнира в Индиън Уелс"}
{"url": "http://www.focus-news.net/news/2018/03/14/2499131/fox-news-donald-tramp-poiska-sazdavaneto-na-nov-vid-vaorazheni-sili.html", "text": "Американският президент Доналд Тръмп похвали армията на страната във вторник, като заяви, че администрацията ще им осигури „най-високото заплащане“ от десетилетие насам и дори предложи създаването на нов вид войски – „космически сили“, съобщава телевизионният канал FOX news. \r\nПрезидентът държа обръщение пред хиляди военни от морската пехота в база в Сан Диего, Калифорния. „Казвах, че може би се нуждаем от нов вид войски, не бях сериозен, но сега мисля, че това е чудесна идея“, заяви държавният глава. „Ще създадем космическите сили. Страхотно!“, добави Тръмп, като отбеляза, че астронавтите досега винаги са били „войници и моряци“ и подчерта, че служителите на новата военна част ще бъдат от „жизненоважно значение“ за да се подсигури, че САЩ „ще продължат да градят пътя си сред звездите“.: Цанко Цолов", "date": "2018.03.14", "title": "FOX news: Доналд Тръмп поиска създаването на нов вид въоръжени сили"}
{"url": "http://www.focus-news.net/news/2018/03/14/2499124/huffington-post-velikobritaniya-vladimir-putin-ne-se-saobrazi-s-ultimatuma-na-tereza-mey.html", "text": "В 2:00 часа след полунощ българско време изчете даденият от британския премиер Тереза Мйе ултиматум по отношение на Русия, пише британската редакция на The Huffington Post. Няколко часа преди това руското посолство в Лондон заяви, че Кремъл „няма да отговори“ на ултиматума докато не получи достъп до пробите от веществото, използвано срещу Сергей Скрипал и неговата дъщеря Юлия. Очаква се в сряда Мей да очертае пред Камарата на общините следващите британски действия по случая с отровения двоен агент, като те е вероятно да включват бойкот на Световното първенство по футбол, допълнителни контингенти на НАТО в близост до границите на Русия, изгонването на руския посланик в Лондон и може би нови санкции от британска страна срещу Русия. Преди заседанието на долната Камара на британския парламент, Мей ще присъства на среща на Националният съвет по отбраната на страната. Агенция „Фокус“ припомня: \r\nВъв вторник премиерът заяви, че „много вероятно е Русия да е отговорна за извършения акт срещу Сергей Скрипал и неговата дъщеря Юлия“, като Мей разкри пред законодателите в Лондон, че бойното отровно вещество, с което в началото на март бе отровен Скрипал, е от тип, разработен в Русия. \r\nМинистър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. : Цанко Цолов", "date": "2018.03.14", "title": "Huffington Post (Великобритания): Владимир Путин не се съобрази с ултиматума на Тереза Мей"}
{"url": "http://www.focus-news.net/news/2018/03/14/2499127/darzhavniyat-glava-rumen-radev-svikva-ksns-na-koyto-da-bade-obsadena-energiynata-sigurnost-v-stranata-obzor.html", "text": "Свиквам КСНС, на който да бъде обсъдена енергийната сигурност в страната. Това президентът Румен Радев пред журналисти в Пловдив, където беше на посещение и се срещна с личния състав на 68-а бригада „Специални сили“. По думите на държавния глава темата за сделката с ЧЕЗ продължава да бъде актуална. „Правителството дължи на българския народ отговори на въпроса каква е схемата на финансиране и по какъв начин тази сделка получи политическа подкрепа”, подчерта Радев. Според него докато не е ясен отговорът на този въпрос няма да е ясно и с това под каква форма и по какъв начин българското правителство се готви да стане партньор на Гинка Върбакова. Радев допълни, че не е ясно и кой води преговорите от името на българската държава и кой води преговорите от името на самата Върбакова. „До момента аз нямах информация от службите по този въпрос. Изрично настоях и получих информацията от компетентните органи, която регулярно е била изпращана в МС. Ето защо считам за основателно да бъде свикан Консултативен съвет за национална сигурност на който ще бъдат разгледани въпросите за енергийната сигурност на страната”, каза още Румен Радев.\r\nТемата коментира лидерът на БСП Корнелия Нинова. Според нея е нормално президентът да е притеснен, защото става въпрос за правата на почти 3 млн. български граждани и националната сигурност. Тя приветства президента за решението му да свика КСНС и го определи като „много правилна и навременна стъпка”. По думите ѝ на него отново БСП ще изрази позицията си държавата, на пазарен принцип, да се конкурира и да изкупи дела на ЧЕЗ, а не да си партнира с фирми. Лидерът на БСП добави, че вече много граждани са се включили в подписката, инициирана от левицата, с която се иска разваляне на сделката за ЧЕЗ.", "date": "2018.03.14", "title": "Държавният глава Румен Радев свиква КСНС, на който да бъде обсъдена енергийната сигурност в страната (ОБЗОР)"}
{"url": "http://www.focus-news.net/news/2018/03/14/2499135/pregled-na-mezhdunarodnite-novini-do-6-chasa-agentsiya-fokus.html", "text": "Ангела Меркел започва официално в сряда своя четвърти мандат като канцлер на Германия, като това се случва след половин година несигурна политическа ситуация, започнала от изборите през септември. Законодателите в Райхстага ще гласуват в 10:00 часа българско време преизбирането на Меркел, като в 12:00 часа българско време тя ще бъде официално назначена от държавния глава Франк-Валтер Щайнмайер и изрече клетва час по-късно. След провала на преговорите за „ямайска“ коалиция с Германската свободна демократическа партия и формацията „Зелени“, в крайна сметка Съюзът (ХДС/ХСС) трябва да встъпи в нова голяма коалиция с Германската социалдемократическа партия. \r\nВ късния следобед Меркел ще проведе и първото заседание на новия си кабинет, който социалдемократите успяха да си подсигурят финансовото и министерството на външните работи. В следващите дни канцлерът ще пътува за Париж, където ще обсъди с френския президент Еманюел Макрон възможни реформи в ЕС.\r\n*** Американският президент Доналд Тръмп похвали армията на страната във вторник, като заяви, че администрацията ще им осигури „най-високото заплащане“ от десетилетие насам и дори предложи създаването на нов вид войски – „космически сили“.\r\nПрезидентът държа обръщение пред хиляди военни от морската пехота в база в Сан Диего, Калифорния. „Казвах, че може би се нуждаем от нов вид войски, не бях сериозен, но сега мисля, че това е чудесна идея“, заяви държавният глава. „Ще създадем космическите сили. Страхотно!“, добави Тръмп, като отбеляза, че астронавтите досега винаги са били „войници и моряци“ и подчерта, че служителите на новата военна част ще бъдат от „жизненоважно значение“ за да се подсигури, че САЩ „ще продължат да градят пътя си сред звездите“.\r\n***Генералният секретар на НАТО Йенс Столтенберг е провел разговори с външния министър на Великобритания Борис Джонсън във връзка с Русия и въпроса около отровения двоен агент Сергей Скрипал, според съобщение от британското външно министерство. Съгласно разпространената информация, „говорейки със Столтенберг, външният министър е подчертал важността на единството на НАТО пред заплахата, която представлява Русия не само за Великобритания, но и за Алианса“. \r\nСъгласно данни, разпространени от Лондон, „Джонсън е изразил задоволството си от факта, че генералният секретар е изразил подкрепа и солидарност“ с британската позиция. Лондон освен това е получил подкрепа от Франция и Германия.\r\n*** В 2:00 часа след полунощ българско време изчете даденият от британския премиер Тереза Мйе ултиматум по отношение на Русия. Няколко часа преди това руското посолство в Лондон заяви, че Кремъл „няма да отговори“ на ултиматума докато не получи достъп до пробите от веществото, използвано срещу Сергей Скрипал и неговата дъщеря Юлия. Очаква се в сряда Мей да очертае пред Камарата на общините следващите британски действия по случая с отровения двоен агент, като те е вероятно да включват бойкот на Световното първенство по футбол, допълнителни контингенти на НАТО в близост до границите на Русия, изгонването на руския посланик в Лондон и може би нови санкции от британска страна срещу Русия. Преди заседанието на долната Камара на британския парламент, Мей ще присъства на среща на Националният съвет по отбраната на страната. \r\nАгенция „Фокус“ припомня: \r\nВъв вторник премиерът заяви, че „много вероятно е Русия да е отговорна за извършения акт срещу Сергей Скрипал и неговата дъщеря Юлия“, като Мей разкри пред законодателите в Лондон, че бойното отровно вещество, с което в началото на март бе отровен Скрипал, е от тип, разработен в Русия. \r\nМинистър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. \r\n*** Директорът на Федералното ведомство за защита на конституцията и борбата с тероризма при Министерството на вътрешните работи на Австрия Петер Гридлинг е отстранен временно от поста си заради антикорупционно разследване във ведомството. Това съобщи във вторник вътрешният министър Хърбърт Кикл. \r\n„Прокуратурата води разследване срещу няколко сътрудници на специалните служби“, разкри министърът. „Директорът на Федералното ведомство за защита на конституцията и борбата с тероризма е временно отстранен от поста си“, добави Кикл. Сред обвинените е и самият Гридлинг, като министърът подчерта, че в разследването срещу тях действа презумпцията за невинност и ако подозренията не се потвърдят, то Гридлинг ще бъде възстановен на поста си. \r\n*** Руски гражданин, избягал от своята държава, който е бил близък до покойния олигарх Борис Березовски, е бил открит мъртъв в дом си в Лондон, разкриха негови близки. \r\nМъртвият е 68-годишният Николай Глушков, който е открит късно вечерта в понеделник, като причината за смъртта му все още не е ясна. Разкритието е направил негов приятел в една от социалните мрежи във вторник следобед. От полицията разкриха в официално съобщение, без да споменават името на мъртвия, че специалните части са поели разследването като „предпазливост, заради връзките, които починалият мъж най-вероятно е имал“. Към момента няма доказателства, свързващи случая с отравянето на Сергей Скрипал, подчертава изданието, като припомня, че бившият руски двоен агент и неговата дъщеря остават в критично състояние, след като вдишаха влияещо на нервната система вещество в началото на март. По информация на съседи, Глушков е живеел тих живот, като се е възстановял от претърпяна наскоро операция. \r\nИзданието припомня, че през 90-те години на миналия век, Глушков бе директор на държавната авиокомпания „Аерофлот“ и компанията на Березовски „ЛогоВАЗ“, занимаваща се с автомобили. През 1999 г., когато Березовски изпада в немилост и бяга в Обединеното кралство, срещу Глушков са повдигнати обвинения в пране на пари и измами. След пет години в затвора е освободен през 2004 г. През 2011 г. той е свидетелствал в дело, повдигнато от Березовски срещу Роман Абрамович. \r\n*** САЩ гледат на Сърбия като на основа за мира на Балканите, това заяви късно във вторник американският помощник държавен секретар за Европа и Евразия Уес Мичъл. \r\nАмериканският дипломат е направил изказването си по време на късна среща с вицепремиера и външен министър на Сърбия Ивица Дачич, в рамките на която Мичъл е дал на своя колега фотокопие от изказване на американския президент Удроу Уилсън, отнасящо за Косово, макар агенцията да не предлага повече яснота по въпроса. \r\nДипломатът на САЩ е на посещение на няколко държави от Балканите, като по-рано посети Косово и Македония. \r\n*** Представителите на опозицията ще участват в насрочената за сряда сесия на Събранието, посветена на Закона за езиците, това потвърди лидерът на ВМРО-ДПМНЕ Християн Мицковски във вторник. Мицковски не разкри каква позиция ще заеме водената от него формация, но призова за по-бързо разглеждане на предложените изменения в противоречивия проект, който предвижда въвеждането на албанския език като втори официален в страната. \r\nПо-рано проектозаконът бе приеман два пъти, но връщан за преразглеждане от държавния глава Георги Иванов, като последния път от ВМРО-ДПМНЕ предложиха рекорден брой от почти 36 хил. изменения, като според опозиционната партия законът е противоконституционен.\r\n*** Оставката на Рекс Тилърсън от длъжността държавен секретар на САЩ и назначаването на негово място на директора на ЦРУ Майк Помпео трябва да доведе до втвърдяване на курса на администрацията на американския президент Доналд Тръмп спрямо Русия и нейното ръководство. Това заяви във вторник лидерът на Демократите в Сената Чарлз Шумър.\r\nШумър заяви, че уволнението на Тилърсън е показател, че „нестабилността на администрацията практически във всяка област отслабва Америка“.\r\n„Ако то (назначението на Помпео) се потвърди, то ние се надяваме, че Помпео ще започне всичко от начало и ще започне да втвърдява нашия политически курс по отношение на Русия и Путин“, заяви той.\r\n***", "date": "2018.03.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/14/2499136/afp-pochina-stivan-hoking.html", "text": "Известният британски учен Стивън Хокинг е починал на 76-годишна възраст, това са съобщили от неговото семейство в сряда, предава AFP. \r\n„Дълбоко сме натъжени, тъй като нашият обичан баща почина днес“, съобщиха неговите деца Луси, Робърт и Тим в обръщение, прочетено от британска агенция. : Цанко Цолов", "date": "2018.03.14", "title": "AFP: Почина Стивън Хокинг"}
{"url": "http://www.focus-news.net/news/2018/03/14/2499137/sport-karoline-voznyatski-otpadna-ot-turnira-v-indial-uels.html", "text": "Поставената под номер две в световната ранглиста Каролине Возняцки отпадна от турнира в Индиън Уелс, след като загуби с 0:2 сета от рускинята Дария Касаткина, която ще играе на четвъртфиналите срещу победителката от двубоя между Каролин Гарсия и Анджелик Кербер. Към четвъртфиналите продължават също така Винъс Уилямс и Карла Суаерес-Наваро.", "date": "2018.03.14", "title": "Спорт: Каролине Возняцки отпадна от турнира в Индиъл Уелс"}
{"url": "http://www.focus-news.net/news/2018/03/14/2499126/ria-novosti-yens-stoltenberg-e-provel-razgovor-s-boris-dzhonsan-vav-vrazka-s-rusiya.html", "text": "Генералният секретар на НАТО Йенс Столтенберг е провел разговори с външния министър на Великобритания Борис Джонсън във връзка с Русия и въпроса около отровения двоен агент Сергей Скрипал, предава РИА Новости, като се позовава на съобщение от британското външно министерство. Съгласно разпространената информация, „говорейки със Столтенберг, външният министър е подчертал важността на единството на НАТО пред заплахата, която представлява Русия не само за Великобритания, но и за Алианса“. \r\nСъгласно данни, разпространени от Лондон, „Джонсън е изразил задоволството си от факта, че генералният секретар е изразил подкрепа и солидарност“ с британската позиция. Лондон освен това е получил подкрепа от Франция и Германия.: Цанко Цолов", "date": "2018.03.14", "title": "РИА Новости: Йенс Столтенберг е провел разговор с Борис Джонсън във връзка с Русия"}
{"url": "http://www.focus-news.net/news/2018/03/14/2499138/aktualna-patna-obstanovka.html", "text": "Температурите са в интервала от - 3° до 12°. Времето над страната е предимно ясно.\r\nСлаб до умерен е вятърът в областите Варна, Видин, Добрич, Пазарджик, Плевен, Разград, Русе, Силистра, Смолян и Търговище. Дъжд вали в област Габрово.\r\nПътните настилки са предимно сухи, а по усойните и планински райони – частично мокри, заледени и обработени. Това съобщиха от пресцентъра на Агенция „Пътна инфраструктура“.\r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nДвижението в тунел „Траянови врата“ се извършва двупосочно в лявата тръба на тунела в посока София, поради ремонт на настилката в тръбата в посока.\r\nАМ „Хемус“: \r\nОбласт София: През светлата част на деня до 15.03.2018 г. движението в тунел \"Ечемишка\" се извършва двупосочно в тръбата в посока Варна, поради обследване на конструкцията в тръбата в посока София\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - целогодишно е затворен за всички МПС; \r\n- „Златишки“ – целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - целогодишно е забранен за МПС над 10 т;\r\n- „Дюлински“ – целогодишно е забранен за МПС над 3,5 т;\r\n- „Котленски“ - забранен за МПС над 12 т; \r\n- „Пампорово“ - целогодишно е забранен за МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ – целогодишно е забранен за МПС над 10 т;\r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nДвижението по път I-1 София-Перник при Владая от км 277+230 до км 277+485 се осъществява в една лента поради извършване на аварийни дейности по паднала част на подпорна стена в лентата посока София. Обособява се двупосочно движение с една лента посока Перник и една лента посока София. Срок 14.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 30.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.14", "title": "Актуална пътна обстановка"}
{"url": "http://www.focus-news.net/news/2018/03/14/2499139/predstoyashti-mezhdunarodni-sabitiya-za-14-mart-agentsiya-fokus.html", "text": "***Премиерът на Великобритания Тереза Мей ще направи обръщение пред британския парламент във връзка с отравянето на Сергей Скрипал\r\n***Германският парламент трябва да преизбере Ангела Меркел за канцлер\r\n***Министрите на външните работи на Русия и Турция Сергей Лавров и Мевлют Чавушоглу ще проведат среща в Москва\r\n***Помощник държавния секретар на САЩ за Европа и Евразия е на посещение в столицата на Сърбия\r\n***Руският президент Владимир Путин ще посети Крим четири дни преди изборите за държавен глава, за да отбележи четвъртата годишнина от присъединяването на полуострова към Русия\r\n***", "date": "2018.03.14", "title": "Предстоящи международни събития за 14 март (Агенция „Фокус“)"}
{"url": "http://www.focus-news.net/news/2018/03/14/2499140/predstoyashti-sabitiya-v-stranata-za-14-mart-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в сградата на Министерски съвет ще се проведе седмичното правителствено заседание. \r\n***\r\nОт 09.00 часа и ще се проведе в зала “София” на хотел „Метрополитън”, министърът на регионалното развитие и благоустройството Николай Нанков ще открие Конференция и пленарна сесия на Постоянната комисия по кадастър на Европейския съюз на тема „Данните като основа на цифровото общество”. \r\n***\r\nОт 09.00 часа VI състав на Специализирания наказателен съд ще проведе съдебно заседание по делото срещу Христо К., Кръсто Д. и Ивайло С., обвинени в организиране и ръководене на организирана престъпна група. \r\n***\r\nОт 09.30 часа 11 състав на Софийски градски съд ще проведе съдебно заседание по делото Христо Петров, бивш управител на „Фонд научни изследвания“. \r\n***\r\nОт 09.30 часа 2 състав на Софийски градски съд ще проведе съдебно заседание по делото срещу Джоно Младенов, Момчил Милчов и Иво Тилков, обвинени за побой. \r\n***\r\nОт 10.00 часа XII състав на Специализирания наказателен съд ще заседава по делото срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г., обвинение в организиране и ръководене на организирана престъпна група. \r\n***\r\nОт 12.00 часа, в Националния пресклуб на БТА ще се проведе пресконференция на Националното сдружение на кметствата в Република България. \r\n***\r\nВ зала „Джон Атанасов“ в „София Тех Парк“ и ще събере под един покрив цялата стартъп екосистема, необходима за започване и поддържане на стартиращ иновативен бизнес. Sofia Startup Expo 2018 (SSE) е първото изложение за стартиращи компании и нови предприемачи в България.\r\n***\r\nОт 13.00 часа 30 състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев, които са обвинени в безстопанственост. \r\n***\r\nОт 13.00 часа кметът на София Йорданка Фандъкова ще провери изграждането на третия лъч на метрото. Събитието ще се състои на метростанцията при Александровска болница на ул.“Георги Софийски“.\r\n***\r\nОт 13.30 часа, в заседателната зала в сградата на Висшия съдебен съвет (ВСС), ул. „Екзарх Йосиф“ 2, ще се проведе заседание на Прокурорската колегия на Съвета. \r\n***\r\nОт 14.00 часа в зала „Изток“ на Народното събрание ще се състои дискусионен форум по приоритетни за общините теми, по инициатива на НСОРБ.\r\n***\r\nОт 16.00 часа в Литературен клуб „Перото“ ще се състои дискусия на тема „Ролята на съвременната жена в обществото“. \r\n***\r\nОт 16.00 часа, в сградата на Научно-техническите съюзи, ул. “Г. С. Раковски“ №108, ет. II, зала 2, БСП - София организира дискусия на тема „За една обновена, социална България – нашите алтернативи“. \r\n***\r\nОт 18.30 часа в клуб „Перото“ в НДК,  „Литературен вестник“ ще представи четири нови превода на ирландски книги.\r\n***\r\nОт 10.00 часа в Зала „Изкуство” на Регионална библиотека „Димитър Талев“ ще се състои лекция на тема „Хранене по време на бременност“. \r\n***\r\nОт 13.30 часа в зала 114 на Учебен корпус №1 в Югозападния университет „Неофит Рилски“ проф. Пламен Атанасов ще изнесе публична лекция на тема „Ново поколение електрокатализатори за горивни елементи“. \r\n***\r\nОт 11.00 часа в Хорова зала  „Проф. Христо Арищиров“ на НЧ „Никола Вапцаров- 1866 „- Благоевград ще се проведе пресконференция на председателя на Народните читалища.\r\n*** \r\nОт 11.00 часа в Професионалната гимназия по електроника и електротехника ще се проведе поклонение в памет на убития в Лясковец спецполицай Емил Шарков.\r\n***\r\nОт 14.00 часа в Конферентната зала на Общински съвет – Враца ще се проведе второ заседание на Ботевския организационен комитет.\r\n***\r\nОт 17.00 часа в малка зала на ХГ „Иван Фунев“ ще се състоят XXIX Зимни четения „Колективна монетна находка от Мездра.\r\n***\r\nОт 18.00 часа в салона на НЧ ,,Съгласие-1890“  ще бъде представена постановката ,,Крадецът на праскови\" по Емилиян Станев. \r\n***\r\nОт 13.30 часа в хотел „Стримон” ще се проведе заседание на Регионалния съвет за развитие на Югозападен региона.\r\n***\r\nОт 09.30 часа, Окръжен съд –Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 15.00 часа в конферентната зала на Двореца на културата ще се състои дискусия „Минало, настояще и бъдещето на крепостта „Кракра““. \r\n***\r\nОт 9.00 часа, в зала 12 на Районния съд ще се гледа делото срещу адвокат Владимир Елдъръв, от гр. Пловдив. Същият е обвинен за злоупотреба на доверие. Адвокат Владимир Елдъров се е занимавал основно с уреждане на застрахователни обезщетения за неимуществени вреди на пострадали от ПТП по съдебен и административен ред.\r\n***\r\nВ 11.00 часа седем швейцарски посланици ще посетят квартал Столипиново в Пловдив. Посещението в Детска градина „Лилия“ е открито за журналисти. \r\n***\r\nОт 14.00 часа в заседателната зала на Район ,,Северен” - Община Пловдив, ще се проведе ежегодната среща на ръководството на Трето РУ – Пловдив с жителите на района.\r\n***\r\nОт 18 часа, в Литературен салон на читалище „Алеко Константинов“, Пловдив ще се състои възпоменателна вечер за Никола Гигов – поет, писател, орфеист.\r\n***\r\nОт 18.00 часа в РБ „Захарий Княжески“ ще бъде представена новата книга на Стефанка Мирчева „Върхът на срамотата“. \r\n***\r\nВ 13.00 часа в СУ „ Трайко Симеонов“ криминалисти от районното управление в града  и инспектори от Детска педагогическа стая ще участват в приятелска футболна среща.", "date": "2018.03.14", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2018/03/14/2499141/afp-sasht-nalozhiha-vnosni-mita-varhu-kanadskata-hartiya.html", "text": "Администрацията на САЩ обяви въвеждането на антидъмпингови вносни мита върху един от видовете канадска хартия, което ще доведе понататъшно влошаване на търговските отношения, съобщава AFP. \r\nСтава въпрос за вид хартия, която се използва при печатане, и вносът на който е достигнал до обща сума от 1,27 милиарда долара през 2016 г., съобщиха от търговското ведомство във Вашингтон. Според САЩ, продуктът се продава на пазарите в страната на много по-ниска от нейната реална цена. Митата, които се равняват на малко повече от 22%, са предварителни, като предстои провеждането на допълнително разследване, което ще завърши през август. Решението е взето след оплакване на американска компания.\r\nПо-рано този месец Вашингтон въведе вносни мита върху стоманата и алуминия, от които обаче Канада, която е един от най-големите производители и вносители на стомана в САЩ, е временно изключена.  Въпреки това решението на президента на САЩ бе последвано от множество остри реакции и заплахи за контрамерки от голяма част от своите търговски партньори, сред които Канада, ЕС, Япония и други. : Цанко Цолов", "date": "2018.03.14", "title": "AFP: САЩ наложиха вносни мита върху канадската хартия"}
{"url": "http://www.focus-news.net/news/2018/03/14/2499142/nimh-na-mnogo-mesta-v-yuzhna-i-iztochna-balgariya-shte-prevali-maksimalnite-temperaturi-v-stranata-shte-badat-mezhdu-11-i-16.html", "text": "Днес облачността ще е променлива, често значителна и на много места в Южна и Източна България отново ще превали. Ще духа слаб, в Северна България до умерен западен вятър. Максималните температури ще са между 11° и 16°, в София около 11°. Това съобщи за Агенция „Фокус“ дежурният сеизмолог Христо Христов от Националния институт по метеорология и хидрология към БАН. По Черноморието облачността ще е променлива, след обяд - често значителна и на места ще превали слабо. Ще духа до умерен вятър от запад-северозапад. Максималните температури ще са между 15 и 18°, вълнението на морето ще бъде 2 - 3 бала. Температурата на морската вода е 7 - 8°. В планините облачността ще е значителна, на много места ще превали дъжд, над около 1900 метра - сняг. Ще духа умерен, по високите и открити части - до силен вятър от запад-северозапад. Максималната температура на височина 1200 метра ще е около 6°, на 2000 метра - около 0°.", "date": "2018.03.14", "title": "НИМХ: На много места в Южна и Източна България ще превали, максималните температури в страната ще бъдат между 11° и 16°"}
{"url": "http://www.focus-news.net/news/2018/03/14/2499143/pravitelstvoto-shte-obsadi-zakonoproekt-za-promeni-v-zakona-za-dans.html", "text": "Правителството ще обсъди законопроект за промени в Закона за Държавна агенция „Национална сигурност“. Това предвижда последната точка от дневния ред на министрите за днешното редовно правителствено заседание. Вносител на предложението е министър-председателят Бойко Борисов. Кабинетът ще гласува и допълнителни разходи по бюджета на Министерството на външните работи (МВнР). Точката е внесена от вицeпремиера и министър на външните работи Екатерина Захариева.\r\nПо време на заседанието си министрите ще определят спечелилите конкурсите за концесионер на четири морски плажа – „Росенец-север“ в Община Бургас, „Св. Влас-болницата“, „Слънчев бряг-север“ и „Несебър-юг“ в община Несебър. Предложението е внесено от министъра на туризма Николина Ангелкова. Министерският съвет ще одобри и Меморандум за разбирателство между българското и американското Министерство на отбраната за взаимни каталожни услуги.", "date": "2018.03.14", "title": "Правителството ще обсъди законопроект за промени в Закона за ДАНС"}
{"url": "http://www.focus-news.net/news/2018/03/14/2499134/afp-angela-merkel-shte-zapochne-ofitsialno-svoya-chetvarti-mandat-kato-kantsler.html", "text": "Ангела Меркел започва официално в сряда своя четвърти мандат като канцлер на Германия, съобщава AFP, като напомня, че това се случва след половин година несигурна политическа ситуация, започнала от изборите през септември. Законодателите в Райхстага ще гласуват в 10:00 часа българско време преизбирането на Меркел, като в 12:00 часа българско време тя ще бъде официално назначена от държавния глава Франк-Валтер Щайнмайер и изрече клетва час по-късно. След провала на преговорите за „ямайска“ коалиция с Германската свободна демократическа партия и формацията „Зелени“, в крайна сметка Съюзът (ХДС/ХСС) трябва да встъпи в нова голяма коалиция с Германската социалдемократическа партия. \r\nВ късния следобед Меркел ще проведе и първото заседание на новия си кабинет, който социалдемократите успяха да си подсигурят финансовото и министерството на външните работи. В следващите дни канцлерът ще пътува за Париж, където ще обсъди с френския президент Еманюел Макрон възможни реформи в ЕС.: Цанко Цолов", "date": "2018.03.14", "title": "AFP: Ангела Меркел ще започне официално своя четвърти мандат като канцлер"}
{"url": "http://www.focus-news.net/news/2018/03/14/2499147/savetat-po-sadebna-reforma-shte-zasedava.html", "text": "Министърът на правосъдието Цецка Цачева свика заседание на Съвета по прилагане на Актуализираната стратегия за продължаване на реформата в съдебната система. Това съобщиха от Министерство на правосъдието.\r\nДневният ред на заседанието включва: обсъждане на предварителна оценка на въздействието на проекта на Закон за отклоняване от наказателно производство и налагане на възпитателни мерки на непълнолетни лица; обсъждане на изпълнението на препоръките на Европейската комисия от доклада за напредъка на България по Механизма за сътрудничество и оценка от  януари 2017 г. и приемане на отчет за работата на Съвета по прилагане на Актуализираната стратегия за продължаване на реформата в съдебната система за 2017 г.", "date": "2018.03.14", "title": "Съветът по съдебна реформа ще заседава"}
{"url": "http://www.focus-news.net/news/2018/03/14/2499144/parlamentat-shte-razgleda-aktualiziranata-strategiya-za-natsionalna-sigurnost.html", "text": "Парламентът ще разгледа актуализираната Стратегия за национална сигурност. Това предвижда седмичната проектопрограма за работа на Народното събрание.  Времевият хоризонт на стратегията е до 2025 г. Стратегията създава условия за преодоляване на сериозните проблеми, свързани с ресурсното осигуряване и окомплектоване на ведомствата от системата за защита на националната сигурност. В проекта изрично се посочва поетапното увеличаване на бюджета за отбрана до 2 % от брутния вътрешен продукт на страната. Отчетена е необходимостта от реализиране на инвестиционни проекти за придобиване на нови основни бойни платформи и цялостна модернизация на въоръжените сили и от създаване на система за подбор и кариерно развитие. Актуализираната стратегия дава възможност за включване на неправителствения сектор и стопански субекти при реализиране на целите на политиката за национална сигурност.  В стратегията са включени нови политики като киберсигурност, транспортна сигурност, управление при кризи и други. Депутатите ще продължат работа и по второто четене на законопроекта за мерките срещу изпирането на пари.", "date": "2018.03.14", "title": "Парламентът ще разгледа актуализираната Стратегия за национална сигурност"}
{"url": "http://www.focus-news.net/news/2018/03/14/2499145/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-i-lesovo-za-tovarni-avtomobili-na-vhod-i-izhod-ot-stranata.html", "text": "Интензивен е трафикът на граничните пунктове „Кулата“, „Капитан Андреево“ и „Лесово“ за товарни автомобили на вход и изход от страната. Това съобщиха от ГД „Гранична полиция“, като информацията за трафика е към 6.00 часа. На граничните пунктове със Сърбия, Македония, Румъния, както и на останалите пунктове с Гърция, трафикът е нормален.", "date": "2018.03.14", "title": "ГД „Гранична полиция“: Интензивен е трафикът на граничните пунктове „Кулата“, „Капитан Андреево“ и „Лесово“ за товарни автомобили на вход и изход от страната"}
{"url": "http://www.focus-news.net/news/2018/03/14/2499146/ministar-nikolay-nankov-shte-otkrie-konferentsiya-na-tema-dannite-kato-osnova-na-tsifrovoto-obshtestvo.html", "text": "Министърът на регионалното развитие и благоустройството Николай Нанков ще открие Конференция и пленарна сесия на Постоянната комисия по кадастър на Европейския съюз на тема „Данните като основа на цифровото общество” на 14 март 2018 г. Това съобщиха от пресцентъра на Министерство на регионалното развитие и благоустройството. Събитието е с начален час 9.00 часа и ще се проведе в зала „София” на хотел „Метрополитън” в град София. \r\nОсновни акценти на конференцията ще бъдат предизвикателствата в сферата на геопространствената информация, събирането, съхраняването, обработката и използването на данните от публичните органи с цел задоволяване на обществените нужди и изпълнение на европейското законодателство.", "date": "2018.03.14", "title": "Министър Николай Нанков ще открие конференция на тема „Данните като основа на цифровото общество”"}
{"url": "http://www.focus-news.net/news/2018/03/14/2499149/tass-severna-i-yuzhna-koreya-se-gotvyat-za-dvustranna-sreshta-v-kraya-na-april.html", "text": "Северна и Южна Корея се готвят за двустранна среща, насрочена за края на месец април, това са съобщили от министерството на обединението в Сеул в сряда, предава ТАСС. \r\n„Двете страни водят комуникации за подготвяне на междукорейска среща, но активната фаза на тези разговори ще започне следващата седмица, когато ще бъде формиран съответният комитет“, заяви Пак Те Хьон от ведомството. Председател на комитета ще бъде високопоставен дипломат от Южна Корея. \r\nПо-рано стана ясно, че до края на месец май ще бъде проведена среща между севернокорейския лидер Ким Чен-ун и американския президент Доналд Тръмп. : Цанко Цолов", "date": "2018.03.14", "title": "ТАСС: Северна и Южна Корея се готвят за двустранна среща в края на април"}
{"url": "http://www.focus-news.net/news/2018/03/14/2499148/denyat-14-mart-v-balgarskata-istoriya.html", "text": "2001 г. \r\nЗавършва преброяване на населението в България. Според предварителните резултати от преброяването от 2001 като българи са се самоопределили около 6 850 000 души (85,5 %), турци – около 745 000 (9,3 %), а роми – около 370 000 (4,65 %). Общо в България живеят 7 973 671 души (ок. 3 889 000 мъже и ок. 4 085 000 жени) или с над 500 000 по-малко от 1992 г. Отрицателният прираст за 2000 е 5,1 на хиляда. Жителите на градовете са 69 %, а на селата 31 %.2001 г. \r\nСъздава се Парламентарната група за диалог и партньорство. Тя е оглавена от бившия секретар на СДС Христо Бисеров и от монархиста Димитър Иванов.2000 г. \r\nВ Пловдив се провежда среща между ръководствата на СДС и ДПС. Целта е възстановят прекъснатите отношения между двете партии.1992 г. \r\nБългария започва преговори с ЕС за асоцииране. България установява дипломатически отношения с Европейската икономическа общност през 1988 г. Подава молба за членство в ЕС на 16 декември 1995 г. Започва преговори за присъединяване през февруари 2000 г. Споразумението с ЕС регламентира асоциирането на България чрез установяване на редовен политически диалог и сътрудничество, изграждане на зона за свободна търговия в течение на преходен период (около 10 г.), сближаване на законодателствата. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева.\r\nЕвропейският съюз е създаден въз основа на Римски договор подписан на 25 март 1957 г. и на договора от Маастрихт (подписан през 1992 г., влиза в сила на 1 октомври1993 г.). Първите страни членки (от 1957 г.) са: Белгия, Германия, Италия, Люксембург и Холандия; от 1973 г. - Великобритания, Дания и Ирландия; от 1981 г. - Гърция; от 1986 г. - Испания и Португалия; от 1995 г. - Австрия, Финландия и Швеция. Норвегия отхвърля присъединяването си чрез национален референдум (1994 г. ). Молби за членство в ЕС подават Турция и Кипър и 10-те асоциирани страни - България, Естония, Латвия, Литва, Полша, Румъния, Словакия, Словения, Унгария и Чехия. Европейският съюз има 3 компонента – европейска общност, обща политика в областта на външните отношения и сигурността (CFSP), правосъдие и вътрешни работи. Основните институции на ЕС са Европейска комисия (изпълнителен орган), Съвет на министрите (орган за вземане на решения), Европейски парламент (към 2002 г. - 626 чл.; законодателен орган), Съд на ЕС и Сметна палата, Икономически и социален комитет и Комитет на регионите. Името \"Европейския съюз\" е формулировка от 1 януари 1994 г. България и Румъния се присъединяват към ЕС на 1 януари 2007 г.1989 г. \r\nПровежда се Четвърти конгрес на научните работници. По време на конгреса академик Любомир Илиев изнася доклад, който е силно критичен. Делегатите искат по-добра защита на интересите си, техните знания да се използват при вземане на управленски решения и по-широко участие в международни научни форуми. Гласувано е предложение председателят да се избира направо от конгреса, но след намесата на ЦК на БКП то е прегласувано.1989 г. \r\nЗапочва Четвърти конгрес на Съюза на българските филмови дейци (с председател Георги Стоянов). По време на него се изказват критики към властта.1988 г. \r\nУчредителите на Обществен комитет за екологична защита на град Русе са извикани за обяснения в ЦК на БКП, тъй като не са искали съгласието на БКП за създаването му. Така се ражда първата дисидентска организация в България. На 8 март същата година в София, в Дома на киното, след прожекцията на филма на Юри Жиров \"Дишай\", посветен на тежкото положение на жителите на гр. Русе, обгазяван от химическия комбинат в румънския град Гюргево, е създаден Обществен комитет за екологична защита на Русе. В ръководството му от общо 33-ма души 20 са членове на БКП, сред които има \"активни борци\" (Венета Цветанова), деца на \"активни борци\" (Виолет Цеков, Христо Смоленов), членове на ЦК на БКП (Светлин Русев) и депутати (Св. Русев и Нешка Робева). Председател на комитета е писателят Георги Мишев. На 11 и 14 март неговите учредители са извикани за обяснения в ЦК на БКП, тъй като не са искали съгласието на БКП за създаването му.1949 г. \r\nСъздава се Висша атестационна комисия (ВАК) при Комитета за наука, изкуство и култура. Тя присъжда научните степени и звания.1945 г. \r\nБългария и СССР подписват търговска спогодба за взаимни доставки на стоки. В сила е за първото полугодие на 1946 г. Благодарение на този акт България получава от СССР желязо, чугун, петролни продукти, лен, селскостопански и други машини, необходими за индустрията и селското и стопанство. Общата стойност на извършения по договора внос и износ възлиза на около 30 млрд. лв. (по тогавашния курс).1909 г. \r\nОбявена е амнистия на отклонилите се от военна служба до обявяването на независимостта на 22 септември 1908 г.На тази дата са родени:1940 г. \r\nРоден е Петър Берон. Завършва “Биолого-геолого-географския факултет” на СУ \"Св. Климент Охридски\". От 1963 г. до 1969 г. работи като биолог в Института по зоология към Българската академия на науките. От 1969 г. до 1978 г. е научен сътрудник в Института по зоология към БАН. През 1978 г. става старши научен сътрудник в същия институт и завеждащ секция \"Зоология\" в Националния природонаучен музей при БАН. В продължение на 3 години работи като управител на резерват за лъвове в Нигерия. Доктор е на биологическите науки от 1990 г. От 1990 г. е заместник-председател на Българския туристически съюз. От 1993 г. е директор на Националния природонаучен музей към БАН. Председател е на Българската федерация по спелеология. Председател е на Асоциацията \"Приятели на Африка\". Член е на Centre International de Myriapodologie, Paris (Франция). Участва в ръководството на множество международни организации. Преподава акарология в София и Пловдив. В политиката влиза като един от основателите на Независимо сдружение \"Екогласност\". Секретар е на Съюза на демократичните сили от 7 декември 1989 г. до август 1990 г. Председател е на Националния координационен съвет на СДС от август до декември 1990 г. Участник е в Националната кръгла маса за преход на България към демокрация през 1990 г. През юни 1990 г. е избран за народен представител от СДС в VII Велико народно събрание. Подписва новата Конституция на Република България. На 2 декември 1990 г. е обявен за сътрудник на Бившата държавна сигурност. На 4 декември 1990 г. по искане на Петко Симеонов НКС на СДС гласува оставката му от председателския пост. Напуска СДС през 1991 г. На президентските избори през януари 1992 г. е кандидат за вицепрезидент. Кандидат за президент е от партия “Съюз България” на 11 ноември 2001 г. Заместник-председател е на Съюза на патриотичните сили и военните от запаса “Защита”. Депутат е от София-окръг в XL Народно събрание (Парламентарна група на Коалиция \"Атака\"). Избран e за заместник-председател на XL Народно събрание. Говори руски, английски и френски език. Публикации: множество научни и публицистични трудове.1937 г. \r\nРодена е Надка Иванова Караджова – българска народна певица. Песните й са от Пазарджишко. От 1953 г. пее в Държавен ансамбъл за народни песни и танци в София. Носителка е на много награди (златни медали на световните младежки фестивали във Варшава (1955 г.), София (1968 г.) и др.).1930 г. \r\nРоден е Петър Алипиев (псевд. на П. А. Пашанков) - български поет. Печата за пръв път в ученическите вестници \"Емос\" и \"Средношколско единство\". Редактор е в издателство \"Георги Бакалов\" - Варна.1902 г. \r\nРоден е Щерьо Атанасов - политически и военен деец, генерал-лейтенант. Участва в Юнското въстание през 1923 г. Един от организаторите е на четническото движение в хасковския край (1924–1925 г.). От 1925 г. емигрира в СССР. Участва в Испанската гражданска война 1936–1939 г. След нападението на хитлеристка Германия над СССР разгръща дейност за организиране на партизанско движение на територията на Молдовска СССР. От септември 1943 г. е прехвърлен в щаба на Югославската народноосвободителна армия, където създава партизански единици от български части. По време на участието на България в окончателния разгром на хитлеристка Германия 1944–1945 г. е помощник-командир на Първа армия. След войната заема ръководни длъжности в Българската народна армия. Автор е на съчинения с военна и историческа проблематика.1899 г. \r\nРоден е Владимир Йосифов Тричков - политически деец, генерал-лейтенант (посмъртно). Учи във Военното училище в София. Член е на БКП. Владимир Тричков се включва активно в подготовката на Септемврийското въстание 1923 г. , заради което получава смъртна присъда. Впоследствие присъдата му е заменена с дългогодишен затвор. Освободен е през 1936 г. и заминава за СССР, където учи в Международната ленинска школа. През 1937 г. отива като интербригадист в Испания. След завръщането си в България многократно е интерниран в Ксантийско и Асеновградско заради своята революционна дейност. Като командир на I ВОЗ, член на Главния щаб на НОВА, а по-късно и командващ НОВА полага големи усилия за масовизиране и ръководене на партизанското движение. През май 1944 г. взема участие в похода на Втора софийска народоосвободителна бригада. Загива в сражение край с. Горно Камарци, Софийско.1874 г. \r\nРоден е Софроний Ников (духовно име Филарет, мирско име Христо Стоянов Ников) - - български теософ. Завършва Военното училище в София. Напуска офицерската кариера и заминава за Америка, където се запознава с теософията. В Индия престоява 2 години. Приема монашески сан и следва в Петербургската духовна семинария. Председател е на Теософското общество в България. Умира през 1953 г. в София.1848 г. \r\nРоден е Младен Павлов – български революционер. Учи в родния си град, в Белградската духовна семинария и в габровската Априловска гимназия. През 1874-1876 г. е учител в Оряховско, участва в подготовката на Априлското въстание. При слизането на Ботевата чета до Козлодуй на 17 май 1876 г., той се включва в нея. След разбиването на четата е заловен, но успява да избяга в Румъния. Участва в Руско-турската война (1877-1878 г.) като преводач. Автор е на мемоари.1837 г. \r\nРоден е Марко Димитриев Балабанов - български книжовник, общественик, политик, професор (от 1888 г.). Той е преподавател по римско, византийско и каноническо право. Преподава гръцки език и гръцка литература. Член е на БАН. Завършва богословско училище в Цариград и право в Атина и Париж. През 1870-1871 г. редактира сп. \"Читалище\" , от 1874 г. до 1876 г. е редактор в. \"Век\" и др. Автор е на много трудове в \"Периодическо списание\", \"Сборник за народни умотворения\" и др. (печатани под името Димитров). Член е на Народно-църковния събор през 1871 г. По време на турските кланета в България (1876 г.) е натоварен да моли за намесата на Великите сили. Член е на Учредителното събрание. Министър е на външните работи в първия българския кабинет. Философските и социологическите му съчинения са издадени в сборник през 1986 г. Автор е на трудовете \"Страници от политическото ни възраждане\" (1904 г.), \"Гаврил Кръстевич\" (1914 г.).На тази дата умират:1991 г. \r\nУмира Младен Исаев - български поет и писател. Роден е на 7 юни 1907 г. Участва в Септемврийския селски бунт през 1923 г. Емигрира в Югославия през 1926 г. Завръща се в София през 1929 г. Отговорен редактор е на в. \"Ехо\" и на сп. \"Наша мисъл\". Политически затворник (1932 г.). От 1933 г. до 1942 г. работи в Съюза на българските писатели. След 9 септември 1944 г. е секретар на СБП (1944-1947 г., 1956-1958 г.), заместник-председател е на СБП (1962-1966 г.), редактор е в сп. \"Изкуство\" (1946-1948 г.), заместник-главен редактор е на в. \"Литературен фронт\" (1958-1960 г.), редактор е в сп. \"Български воин\" (от 1960 г.). Първите му стихосбирки - \"Пожари\" (1932 г.) и \"Жертви\" (1934 г.), го нареждат между имената на \"септемврийските писатели\". Книги: \"Младост\" – 1949 г., \"Звезда на мира\" – 1950 г., \"Обич\" – 1954 г. Автор е на произведения за деца, превежда поети от руската литература, издава книги с очерци и есета, мемоари (\"Незабравимото\" – 1976 г.).1969 г. \r\nУмира Николай Тодоров Фол - български белетрист и режисьор. Роден е на 13 януари 1898 г. в Берковица. Завършва гимназия в София, учи режисура в Берлин. Сътрудничи в литературните седмичници “Развигор”, “Литературни новини”, “Литературен глас”. Основател (София, 1932 г.) е на Детската театрална школа. Автор е на сборник разкази: “Незначителни събития” (1922 г.), “Червеният фенер” (1925 г.), на романите за деца “Мешко и приятелите му”, “Таралежко” (1930 г.), “Пътуването на Татунчо и Татунка до Луната” и др.1959 г. \r\nУмира Недялка Димитрова Симеонова - български цигулар и музикален педагог. На 12 години след няколко концертни обиколки в България заминава с баща си за САЩ, където изнася много концерти. През 1914 г. посещава летните курсове за цигулари виртуози в Дрезден, ръководени от проф. Л. Ацер (консерваторията в Санкт Петербург). В Дрезден учи при А. Раполди (1914 г.) и Г. Хавеман (1916-1920 г.). През 1921-1923 г. продължава заниманията си при Л. Ацер в Ню Йорк. През тези години започва усилена концертна дейност в Европа и Америка. Лектор е по цигулка в Държавна музикална академия (дн. БДК), (1937-1939 г.). През 1940 г. свири в Белградския симфоничен оркестър, през 1941 – 1944 г. и в Дрезденска филхармония От 1942 до 1944 г. е концертиращ музикант в Германия . След 1944 г. намира признание в България. Професор е по цигулка в Държавна музикална академия (1946 г.). Продължава активната си концертна дейност в страната и в чужбина. Първи концертмайстор е на новосъздадения през 1948 г. Симфоничен оркестър на Българска тв и радио. Репертоарът й включва всички значителни творби за цигулка от различни епохи и стилове.1901 г.\r\nУмира Илия Хаджитомакев Цанов - български общественик и политик. До Освобождението 1878 г. е председател на Търговския съд в София и защитник на въстаниците, заловени след поражението на Априлското въстание и разгрома на Ботевата чета. По време на Временното руско управление е помощник-градоначалник на София, а след това е председател на Видинския окръжен съд. Член е на Либералната партия на П. Каравелов. Депутат е в Учредителното Народно събрание (1879 г.). Главен секретар е на Министерството на правосъдието, управлява българско дипломатическо агентство в Цариград (1881-1884 г.) и министерство на външните работи и на изповеданията на Княжество България (1884- 1886 г.). В началото на 1886 г. е изпратен в Цариград за водене на преговори за признаване на извършеното обединение. Участва в изработването на Топханенския акт (1886 г.). Автор е на спомени.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.14", "title": "Денят 14 март в българската история"}
{"url": "http://www.focus-news.net/news/2018/03/14/2499150/narodnoto-sabranie-shte-bade-domakin-na-rabotna-sreshta-diskusiya-po-prioritetni-za-obshtinite-temi-i-zakonodatelni-initsiativi.html", "text": "Народното събрание ще бъде домакин на работна среща-дискусия по приоритетни за общините теми и законодателни инициативи. Това съобщиха от пресцентъра на Народното събрание.\r\nСъвместният дискусионен форум на Комисията по регионална политика, благоустройство и местно самоуправление, Комисията по вътрешна сигурност и обществен ред, Комисията по околната среда и водите и Националното сдружение на общините в Република България ще се проведе от 14.00 часа, в зала „Изток“, пл. „Народно събрание“ 2. \r\nПоканени са да присъстват представители на Министерството на вътрешните работи, Министерството на финансите и Министерството на околната среда и водите.", "date": "2018.03.14", "title": "Народното събрание ще бъде домакин на работна среща-дискусия по приоритетни за общините теми и законодателни инициативи"}
{"url": "http://www.focus-news.net/news/2018/03/14/2499153/stolichnata-organizatsiya-na-bchk-i-moto-pfoe-organizirat-ofitsialno-otkrivane-na-noviya-sezon-na-blagotvoritelnata-kampaniya-steniskanabala-2018.html", "text": "Столичната организация на БЧК и МОТО-ПФОЕ организират официално откриване на новия сезон на благотворителната кампания #steniskanabala 2018. Това съобщиха от пресцентъра на БЧК. Събитието ще се състои от 11.00 часа в галерия „Ето” на бул.„Христо Ботев” № 95. \r\nТова е петото издание на кампанията, като до момента чрез нея са предоставени 141 стипендии на първокурсници  в неравностойно положение, приети в български ВУЗ-ове и са поощрени с еднократни стипендии 36 второкурсници и третокурсници за много добър и отличен успех.", "date": "2018.03.14", "title": "Столичната организация на БЧК и МОТО-ПФОЕ организират официално откриване на новия сезон на благотворителната кампания #steniskanabala 2018"}
{"url": "http://www.focus-news.net/news/2018/03/14/2499152/sport-igrayat-se-poslednite-dva-macha-ot-osminafinalite-na-pleyofite-na-shampionska-liga.html", "text": "Днес се играят последните два мача от осминафиналите на плейофите на Шампионска лига. В 19:00 часа Бешикташ приема Байерн (Мюнхен) на „Водафон арена“ след като британският отбор се наложи с 5:0 в първия мач. В другия двубой от 21:45 Челси гостува на Барселона , след като първата среща завърши при равенство 1:1.", "date": "2018.03.14", "title": "Спорт: Играят се последните два мача от осминафиналите на плейофите на Шампионска лига"}
{"url": "http://www.focus-news.net/news/2018/03/14/2499156/kyustendil-v-grada-shte-se-provede-zasedanie-na-regionalniya-savet-za-razvitie-na-yugozapadniya-region.html", "text": "В Кюстендил ще се проведе заседание на Регионалния съвет за развитие на Югозападния регион. Това съобщиха за Радио „Фокус” – Кюстендил от Търговско-промишлената палата. Заседанието ще се проведе на 14 и 15 март в заседателната зала на хотел „Стримон”. Откриването на заседанието ще бъде в 13.00 часа. Дневният ред включва няколко основни точки. Сред тях са състоянието и приоритетите пред регионалната сигурност. Представяне на модели за борба с организираната престъпност – корупция, киберсигурност, трафик на хора и наркотици. Ще бъде представен и Законът за противодействие на корупцията. В първия ден ще се работи и по актуализираната стратегия за развитие на областите от Югозападния регион. Във втория ден от заседанието ще бъдат обсъдени трите варианта за нов териториален обхват на районите в страната.\r\nВенцеслав ИЛЧЕВ", "date": "2018.03.14", "title": "Кюстендил: В града ще се проведе заседание на Регионалния съвет за развитие на Югозападния регион"}
{"url": "http://www.focus-news.net/news/2018/03/14/2499151/kmetat-na-sofiya-yordanka-fandakova-shte-proveri-izgrazhdaneto-na-tretiya-lach-na-metroto.html", "text": "От 13.00 часа кметът на София Йорданка Фандъкова ще провери изграждането на третия лъч на метрото. Това съобщиха от пресцентъра на Столична община. Събитието ще се състои на метростанцията при Александровска болница на ул. „Георги Софийски“.", "date": "2018.03.14", "title": "Кметът на София Йорданка Фандъкова ще провери изграждането на третия лъч на метрото"}
{"url": "http://www.focus-news.net/news/2018/03/14/2499155/vav-veliko-tarnovo-shte-bade-pochetena-pametta-na-ubitiya-v-lyaskovets-predi-4-godini-spetspolitsay-emil-sharkov.html", "text": "Във Велико Търново ще бъде почетена паметта на убития в Лясковец преди 4 години спецполицай Емил Шарков. Поклонението ще се състои пред паметната плоча в двора на Професионалната гимназия по електроника „А.С.Попов”във Велико Търново, където Шарков е учил. Очаква се на поклонението да присъстват семейството на Шарков и неговите колеги от спецотряда. Те ще поднесат цветя на паметната плоча на загиналия командос, намираща се в училището. Цветя ще поднесат и училищното ръководство, ученици и граждани.", "date": "2018.03.14", "title": "Във Велико Търново ще бъде почетена паметта на убития в Лясковец преди 4 години спецполицай Емил Шарков"}
{"url": "http://www.focus-news.net/news/2018/03/14/2499158/blagoevgrad-lektsii-kontserti-i-teatralni-postanovki-sa-vklyucheni-v-kulturnata-programa-na-obshtinata-do-17-mart.html", "text": "Богата и разнообразна програма е подготвила Община Благоевград за периода до 17 март, предаде репортер на Радио „Фокус“ – Пирин. Събитията започват с лекция на тема „Хранене по време на бременност от 10.00 часа в Зала „Изкуство” на Регионална библиотека „Димитър Талев“ – Благоевград. От 19.00 часа в зала „Яворов“ пък ще има концерт на трио „Тенорите“ и „Балканто Брас Бенд“ под надслов „Балканто“. На 15 март от 10.30 часа отново в Зала „Изкуство” на Регионална библиотека „Димитър Талев“ – Благоевград ще се състои среща – разговор  по повод 140 години от Освобождението на България от османско иго и националния празник на България  –  3 март. В инициативата участие ще вземат ученици  от II клас при Пето СУ „Георги  Измирлиев“. На голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р. Киплинг. От 19.00 часа отново в културната институция, но на камерната сцена ще бъде представен моноспектакълът „Демонът на средната възраст”. На 16 март Регионален исторически музей – Благоевград ще бъде домакин на изложба на екзотични животни. В същия ден от 19.00 часа в зала „Яворов“ Драматичен куклен театър „Иван Димов“ – Хасково ще гостува в града с представлението „Морска сол“. В същия час в Драматичен театър „Никола Вапцаров“ ще се състои постановката „Умирай лесно!?“ от Мате Матишич. За 17 март Община Благоевград е подготвила и други интересни събития. Сред тях са спортно състезание, което ще се проведе от 9.00 часа в „Арена парк“ – Благоевград. От 11.00 часа в Ски център „Картала“ пък ще се състои „Зимно предизвикателство“ 2018. В същи час в Младежки дом, Общински куклен театър – Благоевград ще представи „Халифът щърк“. В програма „Съботен театър“, Драматичен театър „Никола Вапцаров“ е подготвил постановката „Приказки от стари времена“.\r\nЛивия НИНОВА", "date": "2018.03.14", "title": "Благоевград: Лекции, концерти и театрални постановки са включени в културната програма на общината до 17 март"}
{"url": "http://www.focus-news.net/news/2018/03/14/2499157/denyat-14-mart-v-svetovnata-istoriya.html", "text": "2015 г. \r\nЕгипет обявява амбициозен план на стойност 45 милиарда долара за преместване на столицата на 45 километра източно от Кайро, където в пустинята ще се създаде и най-големият парк в света.2014 г. \r\nЕстонският президент Томас Илвес дава мандат на министъра на социалната политика Таави Ройвас да състави новото правителство на Естония.2013 г. \r\nСи Дзинпин е новият председателя на КНР.2013 г. \r\nЕвропейската космическа агенция и Федералната космическа агенция на Русия подписват съглашение за съвместна работа по проекта ЕкзоМарс.2005 г. \r\nЕдин милион ливанци излизат по улиците на Бейрут, за да демонстрират против военното присъствие на Сирия в Ливан и против правителството, сформирано след покушението над министър-председателя Рафик Харири.2004 г. \r\nВладимир Путин е преизбран за президент на Русия.\r\nВладимир Владимирович Путин е роден на 7 октомври 1952 г. в Ленинград (днес Санкт-Петербург). През 1975 г. завършва Юридическия факултет на Ленинградския държавен университет и е изпратен по разпределение на работа в органите на държавна сигурност. До 1990 г. служи в Първо главно управление на КГБ на СССР, дълго време работи в Германия. От 1990 г. е помощник на заместник-ректора на Ленинградския държавен университет по международните въпроси, а по-късно съветник на председателя на Ленинградския съвет. От месец юни 1991 г. председателства Комитета по международни връзки на кметство Санкт-Петербург. През 1994-1996 г. е първи заместник на председателя на правителството (кмета) на Санкт-Петербург и председател на Комитета по международни връзки. От началото на 1997 г. е заместник на управляващия дейността на Президента на Русия, след това е заместник-ръководител на Администрацията на Президента на Руската федерация - началник на Главното управление за контрол. От 25 май до юни 1998 г. е първи заместник-ръководител на Президентската администрация. От 25 юли 1998 г. до 9 август 1999 г. е директор на Федералната служба за сигурност на Руската федерация. От октомври 1998 г. е член на Съвета за сигурност на Руската федерация. От 29 март до 9 август 1999 г. е секретар на Съвета за сигурност на Руската федерация. На 9 август 1999 г. Президентът на Русия Борис Елцин назначава Владимир Путин за временно изпълняващ длъжността Председател на Правителството на Руската федерация. Едновременно с това в телевизионно обръщение към гражданите на страната Борис Елцин заявява, че би желал през 2000 г. да види Владимир Путин като свой приемник на поста Президент на Русия. От 16 август 1999 г. Владимир Путин е Председател на Правителството на Руската федерация (за неговото утвърждаване гласуват 233 депутати от Държавната Дума, 84 са против и 17 - въздържали се). От 31 декември 1999 г. Владимир Путин е изпълняващ длъжността Президент на Руската федерация. В този ден Президентът на Русия Борис Елцин доброволно прекратява изпълняването на президентските пълномощия и назначава Владимир Путин за временно изпълняващ длъжността Президент на Русия. На 6 януари 2000 г. Владимир Путин е издигнат за кандидат за Президент на Руската федерация. На 26 март е избран за Президент на Руската федерация още на първия тур на предсрочните избори. Според резултатите от изборите Владимир Путин събира 39 740 434 гласа или почти 53% от гласовете на избирателите, упражнили правото си на глас. Владимир Путин притежава военен чин полковник от запаса.2000 г. \r\nСтивън Кинг става първият писател, публикувал свое произведение в Интернет (за един ден то е прочетено от 2 млн. души). Той е един от най-популярните съвременни американски романисти. Повече от романите му са адаптирани за киното. Автор е на книгите “Салемските призраци”, “Куджо”, “Живата факла”, “Мъртва зона”, “То”, “Кристин”, “Гробище за домашни любимци”, “Слабака”, “Маймуната”, “Мизъри” и др. “Писателят на ужаса” успява да изведе фантастичния жанр на челни позиции в американската проза през 70-те и 80-те години.1995 г. \r\nАмерикански астронавт за първи път лети на космически кораб “Съюз”. Космическият кораб е изстрелян от космодрума в Байконур. На борда има двама руски космонавти - Владимир Дежуров и Генадий Стрекалов, и американския астронавт Норман Тагард.1994 г. \r\nНад Шефилд (Англия) се образува най-дългата дъга. Явлението се наблюдава от жителите на града в продължение на шест часа. Дъгата е природно явление, което представя седемте цвята на спектъра и се дължи на пречупването и отражението на слънчевите лъчи върху облаците. Седемте цвята на дъгата са наредени в следния ред: виолетов, индигов, син, зелен, жълт, оранжев, червен. Според Библията небесната дъга била залог за помирение, дадено от Бог на Ной след потопа. Древните гърци я смятали за пояс на богинята Ирида, вестителка на боговете.1983 г. \r\nДжон Бон Джоуви, Ричи Самбора и Алек Джон Сач сформират рок-групата “Bon Jovi”. Лидер на формацията е Джон Бон Джови (композитор, вокалист и китарист). През 1982 г. той написва първата си песен - \"Runaway\", която става радиохит в Ню Йорк. Дебютният албум на групата наречен “Бон Джови” излиза на 21 януари 1984 г. През 1985 г. излиза вторият албум - \"7800° Fahrenheit\". Следват турнета, а през 80-те години излизат албумите \"Slippery When Wet\" (1986 г., песента \"Livin’On A Player\" се задържа в класациите 13 седмици, а албумът достига първо място в \"Billboard\") и \"New Jersey\" (1988 г.). През 1984 г. \"Бон Джови\" участват в \"Moscow Music Peace Festival\" и започват голямо световно турне. След него Джон Бон Джови издава соловия албум \"Blaze of Glory\", инспириран от филма \"Young Guns II\" (\"Млади стрелци II\"). През 1990-1991 г. групата е на кратко турне в Япония. Следват албумите \"Keep The Faith\", който остава встрани от музикалната концепция на дебютния \"Бон Джови\", и сборният \"Gross Road\", продаден в 10 млн. копия из цял свят. Групата участва в благотворителния проект \"A Very Special Christmas 2”. През 1995 г. басистът Алек Джон Съч напуска групата и е заменен от Хюи Макдоналд. Същата година излиза албумът \"This Anin’t A Love Song\". През 2000 г. групата отново се събира и издава албума \"Crush\". През 2002 г. излиза албумът \"Bounge\".1958 г. \r\nАсоциацията на звукозаписните компании в САЩ учредява наградата “Грами”, за постижения в областта на музикалното изкуство. Присъжда се от National Academy of Recording Arts and Sciences и се смята за еквивалент на филмовата награда \"Оскар\". Обхваща музиката, която е записана и издадена на грамофонни плочи. Наградите не са точно определени и броят им се променя от година на година. Някои от категориите са: албум на годината, песен на годината, изпълнител на годината. Отделни награди се присъждат за класическа музика, поп, рок, джаз, соул, кънтри и всички останали стилове и направления, както и за звукозапис, аранжимент, нов певец, певица или група и т. н.1953 г. \r\nЗа генерален секретар на ЦК КПСС е избран Никита Хрушчов.1913 г. \r\nИзвършен е първият опит да се достигне Цариград от летците Ернест Бюри със самолет “Фарман” и Симеон Петров със самолет “Блерио”. Опитът е неуспешен поради късния час на излитането – 16,25 ч.1822 г. \r\nВ Киевския театър се състои първият спектакъл на украински език.1558 г. \r\nФердинанд I без съгласието на римския папа се самопровъзгласява за император на Свещената римска империя.\r\nСвещената римска империя е създадена от германския крал Отон I, който завладява Северна и Средна Италия, включително Рим. В нея влизат и Чехия, Бургундия, Холандия, дн. Швейцария и др. Воюва с племената в Южна Италия и славяните от поречието на р. Елба. Постепенно властта на императора става номинална, а Вестфалския мир през 1648 г. утвърждава превръщането на империята в конгломерат от независими държави. Тя съществува до 14 декември 1805 г. , когато е сключен т. нар. Пресбургски договор.1492 г. \r\nИспанската кралица заповядва да бъдат заточени 150 000 евреи в случай, че не приемат католическата вяра.На тази дата са родени:1934 г. \r\nРоден е Юджийн Сернан – американски астронавт, капитан III ранг от ВМФ. Завършва университета “Пердю” (Лафайет, щата Индиана) през 1956 г., получава степен бакалавър на науките в областта на електронната техника. Завършва Военноморското училище в Монтерей (Калифорния) и получава степен магистър на науките по авиационна техника. От 1963 г. е в групата на астронавтите към НАСА. От 3 до 6 юни 1966 г. заедно с Т. Стафърд лети в Космоса на борда на кораба “Джемини-9” като втори пилот. За 72 ч и 21 мин корабът извършва 45 обиколки около Земята, като изминава около 1,8 млн. км. По време на полета Юджийн Сернан излиза в открития Космос за около 2 ч и 5 мин. За първи път е извършена среща с ракета мишена. Лети в Космоса за втори път заедно с Дж. Янг от 18 до 26 май 1969 г. и обикаля около Луната като пилот на лунната капсула на космическия кораб “Аполо-10”. Отделилата се от космическия кораб лунна капсула със Сернан и Стафърд достига на 15 км от повърхността на Луната. От 7 до 19 декември 1972 г. заедно с Х. Шмит и Р. Евънс извършва полет до Луната като командир на космическия кораб “Аполо-17”. Лунната капсула със Юджийн Сернан и Шмит се прилунява на 11 декември 1972 г. и пребивава на Луната 75 ч. Астронавтите излизат 3 пъти на нейната повърхност, където прекарват общо 23 ч и 12 мин.1933 г. \r\nРоден е Куинси (Дилайт) Джоунс - един от най-известните композитори, аранжьори и продуценти, тромпетист и пианист. Голяма е заслугата му за развитието на джаза и стиловете ритъм енд блус, соул, диско, фънк и др. Автор е на музиката на повече от 35 филма. Номиниран е за наградата \"Грами\" 55 пъти, получава я 11 пъти. Връх в продуцентската му кариера са албумите на Майкъл Джексън. От 1964 г. е вицепрезидент на фирмата \"Меркюри Рекърдс\".1928 г. \r\nРоден е Франк Борман – американски астронавт. През 1977 г. завършва Калифорнийския технологичен институт, от 1957 г. до 1960 г. е преподавател във Военната академия. През 1960 г. завършва Училището за летци и астронавти при НАСА. Лети в Космоса заедно с Дж. Ловъл като командир на космическия кораб \"Джемини - 7\", изведен в орбита на 4 декември 1965 г. Полетът продължава 14 денонощия (330 ч). Корабът прави 206 обиколки около Земята. За втори път лети на кораба \"Аполо-8\" заедно с У. Андерсън и Дж. Ловъл. Корабът е изведен в орбита на 21 декември 1968 г. (завръща се на Земята на 27 декември 1968 г.) и извършва 10 обиколки около Луната.1925 г. \r\nРоден е Джон Уейн - английски писател. Уейн завършва Оксфордския университет. През 1947-1955 г. той е преподавател по английска литература в Редингския университет. Най-известният му роман е “Обърни се с гняв назад” (1953 г.). В романите “Съперници” (1958 г.) и “Убий бащата” (1962 г.) гротескно-сатиричното възприемане на действителността се сменя с реалистично изображение на нрави и характери. Издава романите: “Млади гости” (1965 г.), “По-малки от небето” (1967 г.), “Зима в планината” (1970 г.) и др. Автор на поетични сборници, историческа поема “Фенг” (1975 г.), кн. “Животът и светът на Шекспир” (1964 г.).1912 г. \r\nВ Рим анархистът Д’Алба извършва неуспешен опит за убийство на краля на Италия Виктор Емануил III. Той е последния крал на Италия. Заема италианския престол от 1900 до 1946 г. Обявен е за император на Етиопия (1936-1941 г.) и крал на Албания (1939-1943 г.), но тези титли не получават пълно международно признание. Виктор Емануил е единствено дете на краля на Италия Умберто I и принцеса Маргарита Савойска. През 1896 г. той се жени за Елена Петрович Негош, дъщеря на краля на Черна гора Никола I, и двамата имат пет деца. С подкрепата си за фашисткия режим на Бенито Мусолини крал Виктор Емануил III компрометира монархията в Италия и през 1946 г. е принуден да абдикира в полза на сина си. Въпреки това малко по-късно страната е обявена за република. Виктор Емануил умира в изгнание в Египет през 1947.1908 г. \r\nРоден е Морис Мерло – Понти - френски философ, един от най-видните представители на феноменологията. Философските му възгледи се формират в резултат на осмислянето на феноменологията на Хусерл, на нейната еволюция към идеите на “жизнения свят” и на по-нататъшната £ интерпретация в ученията на Хайдегер и Capтp. В неговите философски търсения централен е проблемът за обосноваването на уникалния начин на битие на човешката субективност и на отношението й към света. В творчеството на Морис Мерло–Понти се разграничават 3 етапа. Основното му съчинение от първия период е “Феноменология на възприятието”. В него той критикува натуралистичните и тясно гносеологичните трактовки на съзнанието във философията и психологията, задълбочаването на феноменологичната редукция и интенсионалния анализ на Хусерл. В съчинението си “Хуманизъм и насилие” (1947 г.) и “Приключенията на диалектиката” (1955 г.) прави опит да анализира епохата от позициите на феноменалистичната концепция за историята. В “Прозата на света” (1969 г.) предприема опит за онтологичен психоанализ на литературата и езика, разглеждайки ги като форми на саморазкриване на първоначалното, на “дивото Битие”.1903 г. \r\nРоден е Ото Фридрих Болнов - немски философ. Развива философията на екзистенциализма и като оперира с неговите най-важни категории, придава на своята концепция оптимистичен и жизнеутвърждаващ характер. Тълкува екзистенциализма като продължение на \"философията на живота\" на Ницше и Дилтай. Целта му е разбирането на човешкия живот, тръгвайки от самия него, като се елиминират всички външни връзки и отношения.1877 г. \r\nРоден е Алексей Алексеевич Игнатиев – руски дипломат, генерал-майор (1917 г.), генерал-лейтенант от Съветската армия (1943 г.), писател. Племенник е на граф Н. П. Игнатиев. Участва в Руско-японската война (1904-1905 г.). Военен аташе е в Дания, Швеция, Норвегия (1908-1912 г.) и Франция (1912-1917 г.). До 1937 г. е съветски търговски представител в Париж. След завръщането си в СССР служи на отговорни длъжности в Министерство на отбраната, във висшите военни учебни заведения и във военното издателство. Напуска армията през 1947 г. и се занимава с литературна дейност. Пише спомените \"Петдесет години в строя\" в 2 тома (1959 г.), които съдържат интересни сведения за живота в руската армия и военно-дипломатическите кръгове на Русия и други европейски страни.1854 г. \r\nРоден е Паул Ерлих – германски лекар, бактериолог и биохимик. Учи в университетите Бреслау (дн. Вроцлав, Полша), Страсбург и Лайпциг. От 1890 г. е професор в Берлинския университет, едновременно работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (дн. Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Чрез използването на различни оцветители и методи за оцветяване, Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити. Той диференцира определени форми на левкемията и създава двуалистичната теория за кръвообразуването, обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. През 1909 г. заедно с японски учен С. Хата създава препарата Салварсан. От 1901 г. Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество.1835 г. \r\nРоден е Джовани Вирджинио Скиапарели - италиански астроном. От 1862 г. до 1900 г. е директор на обсерваторията в Брера (Милано). Пръв доказва, че метеорите имат космически произход и метеорните потоци са резултат от разпаднали се комети. През 1877 г. забелязва върху повърхнината на Марс мрежа от тесни прави линии, които нарича “канали”. Установява, че периодът на околоосното въртене на Меркурий е равен на периода на обиколката му около Слънцето. Умира на 4 юли 1910 г.1804 г. \r\nРоден е Йохан Щраус - австрийски композитор, цигулар и диригент. Участник в квартета на Й. Ланер (от 1819 г.) и помощник-диригент на оркестъра на Ланер (от 1824 г.). През 1925 г. създава свой оркестър, с който извършва концертна обиколка из Европа (от 1833 г.). Един от най-популярните майстори на танцова музика. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярни са валсовете му: “Дунавски песни”, “Лорелай”, “Габриела”, “Радецки марш”, “Талиони” и др1709 г. \r\nРоден е Габриел Боно дьо Мабли - френски социалист-утопист. Брат на Е. Б. дьо Кондияк. Предлага програма за премахване на имущественото неравенство между хората, за ограничаване на потребностите, за пресичане на разкоша. Идеите си излага в съчинението “За правата и задълженията на гражданите”. Умира на 23 април 1785 г. в Париж.На тази дата умират:2002 г. \r\nУмира Ханс-Георг Гадамер - немски философ, ученик на Хайдегер, основоположник на философската херменевтика. От 1939 г. е професор в Лайпциг, през 1946-1947 г. е ректор на Лайпцигския университет. От 1949 г. е професор по философия в Хайделбергския университет. След II Световна война е президент на \"Общото дружество за философия в Германия\". Основния му труд е \"Истина и метод\" (1960 г.). В него Гадамер очертава т. нар. \"херменевтична онтология\" - истината не се постига чрез научни методи. За немския философ Гадамер херменевтиката е преди всичко практика. Тя се реализира като дейност по осмислянето на някакъв текст и взета извън тази дейност, губи своята специфика. През 1979 г. той получава \"Хегелова награда\" . Автор е на съчиненията \"Платоновата диалектическа етика\" (1931 г.), \"Идеята за доброто между Платон и Аристотел\" (1934 г.), \"Народ и история в мисленето на Хайдегер\" (1941 г.), \"Гьоте и философията\" (1947 г.), \"Малки работи\" (в 4 т., 1967-1972 г.), \"Хегеловата диалектика\" (1971 г.), \"Разумът в епохата на науката\" (1976 г.), \"Диалог и диалектика\" (1980 г.), \"История и херменевтика\" (1986 г.).1997 г. \r\nУмира Фред Зинеман - американски сценарист и режисьор от австрийски произход. Роден е на 29 април 1907 г. Съсценарист с Б. Уайлдър на \"Хора в неделя\" (1929 г.). Утвърждава се в документалното кино с \"Мрежи\" (1934 г.), \"Вълната\" (1936 г.), \"Тази майка би могла да живее\" (1938 г.), \"Докато Америка спи\" (1939 г.). В игралното кино дебютира през 1941 г. - \"Историята на д-р Карвер\". Снима \"Очи в нощта\" (1942 г.), \"Седмият кръст\" (1944 г.), \"Белязаните ангели\" (1946 г.), \"Акт на насилие\" (1948 г.), \"Търсенето\" (1948 г.). Майстор на напрегнатата психологическа драма от 50-те години: \"Мъжете\" (1950 г.), \"Тереза\" (1951 г.), \"Точно по пладне\" (1952 г.), \"Сега и за вечни времена\" (1953 г.), \"Старецът и морето\" (1955 г.), \"Историята на една монахиня\" (1959 г.), \"Изпращачи на слънцето\" (1960 г.), \"Само пред опасността\" (1963 г.), \"Дойде денят на отмъщението\" (1964 г.), \"Човек на всички времена\" (1966 г.), \"Учител по …\" (1970 г.), \"Една следа в снега\" (1975 г.). Прави успешен опит в трилъра - \"Денят на Чакала\" (1973 г.), в биографичния филм - \"Джулия\" (1977 г.), в антифашистката сага - \"Пет дни от едно лято\" (1982 г.), и в мюзикъла - \"Оклахома\" (1955 г.), \"Шапка, пълна с дъжд\" (1957 г.). Други филми: \"Старецът и морето\" (1958 г.), \"Монахинята\" (1959 г.), \"Денят на Чакала\" (1973 г.), \"Джулия\" (1977 г.), \"Пет дни през лятото\" (1982 г.).1953 г. \r\nУмира Клемент Готвалд - чехословашки държавник, комунист. Един от основателите на Комунистическата партия на Чехословакия. През 1922-1925 г. е редактор на комунистическите вестници \"Правда худоби\" (\"Pravda chudoby\") и \"Глас лиду\" (\"Hlas lidu\"). От 1925 г. е член на ЦК и на Политбюро на КП. На V конгрес на КПЧ , проведен през 1929 г. е избран за генерален секретар на ЦК, а през 1945 г. - за председател на КПЧ. От 1928 г. е член на ИККИ. През 1943 г. става секретар на ИККИ. През 1938 г. пристига в Москва, където оглавява Задграничното ръководство на КПЧ. Влиза в състава на първото правителство на Националния фронт в Кошице (4 април 1945 г.) като заместник-председател. През 1946 г. оглавява Коалиционното правителство на Чехословакия. След Февруарските събития 1948 г. съставя ново правителство (комунистическо). От 14 юни 1948 г. е президент на Чехословашката република. Провежда политика на сближаване със СССР.1883 г. \r\nУмира Карл Маркс - германски философ-материалист. Създател е на т. нар. диалектически и исторически материализъм. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г. ) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до т. нар. “исторически материализъм”. От т. нар. материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото класа. Това ще се постигне чрез т. нар. класова борба. Основното му икономическо произведение е “Капиталът” (I т. – 1867 г., II и III т. – 1884 г., под редакция на Фридрих Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическо производство и присвояване от собствениците.1803 г. \r\nУмира Фридрих Готлиб Клопщок - германски поет. Автор е на религиозната епическа поема в хекзаметър “Месиада” (т. 1-4, 1751-1773 г.). Създава трагедии върху библейски сюжети (“Смъртта на Адам”, 1757 г., “Соломон”, 1764 г., “Давид”, 1772 г.). Автор е на трилогията за героичното минало на Германия (“Битката на Херман”, 1769 г., “Херман и князете”, 1784 г., “Смъртта на Херман”, 1787 г.).1801 г. \r\nУмира Игнаций Красицки - полски поет, представител на полското Просвещение. Назначен е за вармински княз-епископ през 1766 г., от 1795 г. е гнезненски архиепископ. Застава начело на полското просветителско движение. През 1775 г. издава поемата “Мишеида”, а през 1778 г. - антиклерикалната поема “Монахомахия”. Наричан е от съвременниците си “Полския Волтер”. Автор е на повестите “Приключенията на Николай Дошвятчински”, “Пан Подстолий”, епопеята “Хотинската война” и др. Превежда “Песни на Осман”, съчиненията на Лукиан и Плутарх. Издава в. “Еженеделник”. През 1781 г. създава първия в Полша енциклопедичен речник .За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.14", "title": "Денят 14 март в световната история"}
{"url": "http://www.focus-news.net/news/2018/03/14/2499159/pregled-na-osnovnite-temi-v-starozagorskiya-pechat.html", "text": "„ВАС отсече: \"Такса дете\", въведена в старозагорско заведение, е дискриминация“ е водещо заглавие от страниците на вестник „Старозагорски новини“. След продължили близо 30 месеца митарства по съдебните инстанции майка на 3 непълнолетни деца от Стара Загора успя да докаже, че е станала жертва на дискриминационно отношение в заведение, в чието меню било записано, че дължи 50-процентна надценка на сметката, ако рожбите й се заиграят помежду масите. В социалните мрежи Живка Александрова написа: \"Делото срещу едно старозагорско заведение, което преди 2.5 години си позволи да заплашва с \"такса дете\", е решено от ВАС в полза на всички деца и родителите им. Това решение лично за мен не само като жалбоподател, но и като родител, е глътка въздух и лъч надежда, че все пак в съдебната ни система има мислещи и съвестно работещи хора\". Александрова припомня, че Комисията за защита от дискриминация и Административен съд - Стара Загора, не са установили дискриминация в конкретния казус, но състав на Върховния административен съд с председател Здравка Шуменска в свое заседание от 26 февруари т.г. е заел коренно противоположна позиция. Върховните съдии отменят предходните решения и връщат делото обратно в Града на липите за ново произнасяне, а КЗД ще трябва да плати 500 лв. за направените от Александрова разноски за адвокат. В мотивите за отмяната на предходните решения съдиите са записали дословно: \"Съгласно надписа, нарушението на изискването за недопускане на детска игра се санкционира със сума, която е обвързана със сметката за консумация. Това означава, че по същество, при преценка на представител на заведението, е допуснато нарушение (детска игра), за съответната категория посетители по този начин се въвеждат различни, по-високи цени, отколкото за останалите посетители на заведението, а това без съмнение ги поставя в особено неблагоприятно положение в сравнение с последните. Това е нарушение не само на забраната по чл. 4, ал. 1 от Закона за туризма за предоставяне на туристически услуги в туристически обекти на цени в различен размер, но и по-неблагоприятно третиране на основата на признака \"семейно положение\", представляващо проява на пряка дискриминация по смисъла на чл. 4, ал. 2 от Закона за защита от дискриминация\". Репортерска проверка в заведението установи, че скандалният надпис вече го няма в менюто. \r\n„Стара Загора с награда от Кан за обещаваща инвестиционна дестинация“ е друго заглавие от страниците на ежедневника. Във френския град Кан се проведе церемонията по награждаването на отличените в класацията \"Европейски градове и региони на бъдещето 2018/19\" на авторитетното издание fDi Magazine на Файненшъл Таймс. Стара Загора е класирана на 1-во място в категорията \"Малки региони на бъдещето - ефективност на разходите\" в престижната класация за най-обещаващи инвестиционни дестинации в Европа. Градът е начело в категорията на малките региони с население по-малко от 1.5 милиона жители. Тази година Стара Загора изпревари Русе, следвано от Скопие, Бургас, Пловдив, Варна, Срем (Сърбия), София-област, Каунас (Литва) и София-град. Наградата от главния редактор на списанието Кортни Фингър получи зам.-кметът на Стара Загора Красимира Чахова. Заедно с Румяна Грозева, изпълнителен директор на Агенция за регионално икономическо развитие - Стара Загора, и Георги Симеонов - Директор на Дирекция \"Устойчиво развитие и евроинтеграция\", те ще обсъдят възможностите за потенциално сътрудничество с екипа на дирекция fDi Intelligence на Файненшъл таймс в промотирането на Стара Загора като инвестиционна дестинация на международните пазари. Първата стъпка е направена чрез представянето на Стара Загора и Индустриална зона \"Загоре\" в броя на изданието, което излезе в началото на март, непосредствено преди церемонията по награждаването. За създаването на класацията fDi Европейски градове и региони на бъдещето 2018/19 дирекция fDi Intelligence на Файненшъл таймс използва данни, събрани чрез специалните й онлайн инструменти, като най-важни от тях са fDi Benchmark и fDi Markets. В проучването Стара Загора беше представена от екипа на АРИР - Стара Загора. Представянето на Стара Загора на страниците на fDi Intelligence, редом с градове като Франкфурт, Дъблин, Кьолн и други, е част от последователните усилия на кмета Живко Тодоров и неговия екип за оползотворяване на икономическия и инвестиционния потенциал на града за устойчиво развитие, припомнят от пресцентъра на Общината. \r\nМесец преди церемонията излезе от печат брошурата \"Готови за бизнес - Инвестиционна дестинация Стара Загора\", изготвена от екип на АРИР - Стара Загора, по поръчка на Община Стара Загора. Хартиеното издание е на английски език. В електронен вариант то е публикувано на български и немски език. \r\n„На България ѝ е нужна не каква да е енергийна стратегия, а Национална“, пише още изданието. Това твърди в интервю за медията Иван Арсениев, главен проектант на \"Мини Марица-изток\" от страна на \"Минпроект\". \r\n- Г-н Арсениев, може ли да се изработи енергийна стратегия, без да е ясно дали в България ще се строи АЕЦ \"Белене\"? \r\n- Когато говорим за енергийна стратегия, първото нещо, което трябва да направим, е да поставим пред това словосъчетание думичката Национална. На България и е нужна Национална енергийна стратегия, което означава, че тази стратегия на първо място трябва да защитава националните интереси на нашата държава. Това пък, от своя страна, означава, че на първо място трябва да бъде обърнато внимание на българските национални енергоизточници - тези, които ги има на наша територия и които са наша собственост. Всичко останало, тоест включването на други енергийни източници - тук вече можем да говорим за други национални стратегии, но не и за нашата - българската. \r\nВторото нещо, което трябва да бъде ясно е, че когато устояваме националните си интереси, ние не трябва да чакаме някой пореден голям брат, без значение дали ще бъде от западна или от източна посока, да ни каже какво да направим с нашите централи, дали ще отговорим на екологични изисквания на някого, или не. Тъй като става въпрос за глобални икономически интереси, ние трябва да защитаваме нашите си интереси, така както правят държави като Германия, като Полша, Русия, САЩ и т.н. \r\nТук искам да обърна внимание на едно изказване на представител на български бизнес от преди няколко дни, който много ясно и категорично заяви, че е крайно време българските политици да престанат да се месят в икономиката, и в частност - в енергетиката. И ако не им е ясно на тези български политици какви са потенциалните възможности на комплекса \"Марица изток\" през следващите 30 или 40 години, да се обърнат към нас, специалистите - ние ще им обясним. \r\n- И все пак, може ли понастоящем да се изработи Национална енергийна стратегия без АЕЦ \"Белене\", чието евентуално изграждане би глътнало огромни ресурси? \r\n- В доклада на БАН, който беше изготвен преди няколко седмици, ясно и категорично е казано, че през следващите десетилетия на българската енергетика не й е необходима нова мощност, независимо дали тя ще бъде ядрена, конвенционална, или каквато и да е. В доклада това ясно и категорично е казано. Всичко останало, което се говори около доклада, е спекулация. \r\n- Това означава ли, че новата Национална енергийна стратегия може да започне да се пише от днешна дата? \r\n- Новата Национална енергийна стратегия може да започне да се пише, но част от доклада на БАН представлява именно това. В България има изградени достатъчно енергийни мощности в момента, които могат да бъдат поддържани през следващите 20 или 30 години. \r\n- В понеделник бившият енергиен министър Драгомир Стойнев заяви пред старозагорските медии, че по времето на правителството на Орешарски имало изработена някаква енергийна стратегия, която можела да се осъвремени. \r\n- Никъде никой не е видял на бял свят такава стратегия и силно се съмнявам, че е имало такова нещо.", "date": "2018.03.14", "title": "Преглед на основните теми в старозагорския печат"}
{"url": "http://www.focus-news.net/news/2018/03/14/2499160/trend-balgariya-modernizira-zhelezopatnite-si-linii-za-da-uchastva-v-proektite-na-kitayskiya-nov-pat-na-koprinata.html", "text": "Ръководителят на комисията по транспорт, информационни технологии и връзка в Народното събрание на България Халил Летифов заяви, че страната работи над модернизацията на своите железопътни линии за пълноценно участие в проектите на страните участници „Новия път на коприната“, предава  Trend.\r\n„Развитието на транспортно-логистичните проекти в рамките на „Новия път на коприната“ ще помогне за постигането на реално икономическо развитие в страните от региона. Модернизацията на железопътните участъци, финансирани най-вече със средствата от програмите за развитие на ЕС, ще ни позволят да разширим транзитния потенциал, а също да се участва в повече проекти от „Новия път на коприната“, заяви Летифов.\r\nСпоред него се предвижда и използването на най-новите технологии в областта на транспортния превоз, включително и безпилотни средства за превоз на товари. Той отбеляза, че мерките за развитие на ЖП линиите включват екологични решения, с цел да се отстрани негативното влияние на мащабните транспортни проекти за околната среда. \r\nКитай през 2013 г. обяви своята нова стратегия за икономическо развитие „Един пояс – един път“, целящ създаването на инфраструктура и налагане на връзки между страните от Евразия. Стратегията включва две основни направления – икономическият пояс „Нов път на коприната“ и морски „Път на коприната“. Става дума за създаване на търговски коридор за преки доставки на стоки от изток на запад при облекчени условия.  Виктор Турмаков", "date": "2018.03.14", "title": "Trend: България модернизира железопътните си линии, за да участва в проектите на китайския „Нов път на коприната“"}
{"url": "http://www.focus-news.net/news/2018/03/14/2499161/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията. От 16.00 часа Радослава Ташкова, председател на Групата на ГЕРБ и заместник-председател на Общински съвет - Пловдив, и Георги Василев ще се срещнат с граждани в офиса на ГЕРБ в район „Южен” на ул. „Академик Петър Динеков” №1А. На същото място в 17.30 часа започва приемната на д-р Аргир Аргиров\r\nОт 17.00 часа в партийния офис в район „Източен” на ул. „Коста Паница” №5 започва приемната на Ани Лафчиева, а от 17.30 часа на същото място с граждани ще се срещне Емил Русинов.", "date": "2018.03.14", "title": "Пловдив: Общинските съветници от ГЕРБ в града ще проведат приемни с граждани"}
{"url": "http://www.focus-news.net/news/2018/03/14/2499162/dobrich-v-kavarna-shte-bade-predstavena-postanovkata-kradetsat-na-praskovi-po-emiliyan-stanev.html", "text": "В Каварна ще бъде представена постановката на Театрално-музикален център - Разград „Крадецът на праскови” по Емилиян Станев. Това съобщиха от пресцентъра на Община Каварна. Представлението ще се проведе от 18.00 часа в салона на НЧ „Съгласие-1890”. \r\nРежисьор е Бойко Илиев. Участват. Юлиан Вергов, Мариела Топалова, Марияна Бранкованова, Николай Сяров, Евгени Стефанов, Веселин Борисов. \r\nВ един просмукан от жестокост, бедност и болести свят, се ражда красива, но обречена любов. Героите на тази трагична и наситена с много емоции любовна история разкриват света на любовта, която макар и тайна, е единствено способна да придаде смисъл на страданието, да възроди и възвиси човешкия дух.", "date": "2018.03.14", "title": "Добрич: В Каварна ще бъде представена постановката „Крадецът на праскови\" по Емилиян Станев"}
{"url": "http://www.focus-news.net/news/2018/03/14/2499133/mosv-vodite-na-reka-timok-otgovaryat-na-iziskvaniyata-za-dobro-sastoyanie-nyama-opasnost-za-piteynata-voda-i-okolnata-sreda-v-rayona-na-bregovo-obzor.html", "text": "Готови са първите експресни анализи, измерени при пробонабиране на вода от река Тимок при Брегово. При анализа на пробите са получени следните резултати: РН – 7,74, разтворен кислород – 8,7 mg/l, eлектропроводимост – 346 µs/sm, температура – 9,4 °C. Резултатите от измерените на място показатели отговарят на изискванията за „добро състояние“ за типа река и са с характерни стойности за годишния сезон. Пробите от повърхности води ще бъдат изследвани по над 15 показатели, включващи основни физикохимични показатели, специфични замърсители и приоритетни вещества. Анализите ще се извършат в лабораторни условия и резултатите ще бъдат готови през следващите дни. \r\nБасейнова дирекция „Дунавски район“ възложи на Регионална лаборатория към ИАОС – Монтана да бъде извършен тридневен мониторинг на водите на река Тимок в района на Брегово. Мярката е във връзка с обявеното бедствено положение в Брегово, което продължава да бъде в сила. \r\nМеждувременно, по разпореждане на премиера Бойко Борисов, министърът на околната среда и водите Нено Димов инспектира района на Брегово. Той подчерта, че след разговор с министъра на земеделието Румен Порожанов е поет ангажимент след оттеглянето на водата да бъдат направени оценки и да бъдат компенсирани хората с реални загуби. \r\nМинистър Димов увери, че Басейнова дирекция „Дунавски район“, РИОСВ – Монтана, РЗИ – Видин и „Напоителни системи“ следят нивата на реките. Наблюдават се комплексните и значими язовири – към днешна дата няма опасност. Министърът припомни, че на извънредното заседание на правителството в събота е бил поет ангажимент за създаването на нова структура за язовирите, която да реагира бързо в аварийни ситуации. \r\nКметовете ще имат срок от около месец да преценят могат ли да управляват язовирите, ако не – те ще се прехвърлят към новия орган. „В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност\", обясни още Димов.", "date": "2018.03.14", "title": "МОСВ: Водите на река Тимок отговарят на изискванията за добро състояние, няма опасност за питейната вода и околната среда в района на Брегово (ОБЗОР)"}
{"url": "http://www.focus-news.net/news/2018/03/14/2499163/pernik-obshtinskiyat-savet-v-tran-shte-provede-zasedanie.html", "text": "Общинският съвет в Трън ще проведе заседание от 14.00 часа в заседателната  зала на  Община Трън, съобщиха от пресцентъра на Общината. В дневния ред на редовното заседание на Общински съвет – Трън са включени темите за съфинансирането по Проект „За по-добра жизнена среда” и приемане Анализ на социалната ситуация и оценка на потребностите от социални услуги в Община Трън за 2017 год. На заседанието ще бъде приет отчет на дейността на Общинско предприятие „Трънска гора” гр. Трън през 2017 г. Очаква се приемане на решение за предоставяне под наем на терени № 6, 7 и 11 по одобрена схема за поставяне на временни обекти по чл. 57, ал.2 от ЗУТ, одобрена от главния архитект на общината от 20.12.2013 г., находящи се в централната градска част на ул. „Петко Д. Петков“ в гр. Трън. Сред разглежданите теми на заседанието ще бъде и предоставянето на имоти с начин на трайно ползване полски пътища, попадащи в масиви за ползване, по реда на чл. 37в, ал.16 от ЗСПЗЗ за стопанската 2017/2018 г., както и предоставяне на земеделски земи във връзка с  решения на Общинска служба по земеделие гр. Трън за признато право на собственост. Вх.№84. Предвидени в дневния ред са и темите: предоставяне на земеделски земи във връзка с  решения на Общинска служба по земеделие гр. Трън за признато право на собственост. Вх.№83, предоставяне на земеделски земи във връзка с  решения на Общинска служба по земеделие гр. Трън за признато право на собственост. Вх.№82, предоставяне на земеделски земи във връзка с  решения на Общинска служба по земеделие гр. Трън за признато право на собственост. Вх.№81 и предоставяне на земеделски земи във връзка с  решения на Общинска служба по земеделие гр. Трън за признато право на собственост. Вх.№93.", "date": "2018.03.14", "title": "Перник: Общинският съвет в Трън ще проведе заседание"}
{"url": "http://www.focus-news.net/news/2018/03/14/2499165/pregled-na-osnovnite-temi-v-dobrudzhanskiya-pechat.html", "text": "Еврокомисар се възхити от града на Йовков“, съобщава на първа страница вестник „Нова добруджанска трибуна“. Доктор Владимир Гърков, представител на Главна дирекция „Образование и култура“ в Европейската комисия, е посетил за първи път Добрич. Визитата е по покана на ръководството на СУ „П.Р.Славейков“. Посещението е свързано с реализиране на проект „Училища-посланици на Европейския парламент“Доктор Гърков се е срещнал и разговарял с ученици от десети, единадесети и дванадесети клас. Той им е представил образователни практики, водещи към по-високи резултати в училищата страни-членки на Европейския съюз. „В Каварна БЧК ще раздаде над 8860 кг хранителни продукти“, съобщава изданието. Общата стойност на тази помощ е 25 000 лева. От подкрепата ще се възползват над 500 души. „Много аплодисменти и обич получиха самодейците от село Победа в Украйна“, съобщава всекидневникът. Танцовият състав „Златен клас“ и групата за автентичен фолклор при Народното читалище в село Победа са били поканени на тържествата, посветени на 140-годишнината от Освобождението на България от турско робство. Творците са посетили град Рени и село Калчева в Украйна. Самодейците са представили два самостоятелни концерта. „Добрич се включи в подписката за отмяна на сделката за ЧЕЗ“, съобщава вестник „Добруджанска трибуна“. Гражданската инициатива е национална. Целта е отмяна на сделката. Гост по темата в града е бил Таско Ерменков, народен представител от БСП. Той е и зам.-председател на Комисията по енергетика. Подписката няма юридическо значение, но е с морална стойност в защита интересите на хората в страната. Служителите на РЗИ в Добрич излизат на протест, съобщава изданието. Протестът ще се състои на 15 март, датата, на която се отбелязва професионалния празник на здравните инспектори. Протестът ще започне в 12,00 часа пред сградата на Регионалната здравна инспекция в добруджанския град. „Посланикът на Франция връчва почетно звание на церемония в Албена“, съобщава изданието. На 15 март от 11,00 часа, в конферентната зала на Фламинго Гранд Хотел енд СПА, Албена, ще се проведе тържествена церемония по връчването на ордена за офицерско звание на Академичните палми на Република Франция. На нея, Славянка Стамова – дългогодишен директор и преподавател на Франкофонската програма по Мениджмънт на хотелиерството и ресторантъорството на Нов български университет в Албена ще получи получи почетното звание от посланика на Франция, Негово превъзходителство господин Ерик Лебедел и от аташето по сътрудничеството на Френски Институт в България - Ерик Перотел. На церемонията са поканени и представители на Алианс Франсез, както и представители от Нов Български Университет - София, родители, наставници, съмишленици , служители от Албена АД, бивши възпитаници и вече мениджъри, настоящи студенти, преподаватели, семейства и медии.", "date": "2018.03.14", "title": "Преглед на основните теми в добруджанския печат"}
{"url": "http://www.focus-news.net/news/2018/03/14/2499164/ramblerru-balgariya-gartsiya-i-rumaniya-vaznameryavat-da-ukrepyat-politicheskiya-dialog.html", "text": "Румънският министър на външните работи Теодор Мелешчану заяви, че страната му, България и Гърция имат намерение да активизират политическия диалог и да положат съвместни усилия за съдействие на програмите на ЕС, предава  Рамблер.ру.\r\nСпоред него външните министри на трите страни са провели в Букурещ среща, на която са обсъдени въпросите, свързани със Западните Балкани, Армения, Азербайджан, Беларус, Грузия, Молдова и Украйна, а също така са обменени мнения по проблемите на Черно море, Дунав и Средния изток. \r\nГоворейки за стратегиите за развитието на Дунав външният министър на България Екатерина Захариева заяви, че страната ѝ отделя повишено внимание за взаимовръзката между Дунав и Черно море. Тя изрази надежда, че България и Румъния скоро ще влязат в Шенген, което, според нея, е важно както за тях двете, така и за останалите страни-членки на ЕС. \r\nВъншният министър на Гърция Никос Кодзиас на свой ред заяви, че Атина подкрепя присъединяването на България и Румъния към Шенген.  Виктор Турмаков", "date": "2018.03.14", "title": "Рамблер.ру: България, Гърция и Румъния възнамеряват да укрепят политическия диалог"}
{"url": "http://www.focus-news.net/news/2018/03/14/2499166/v-sofiya-zapochva-vtoriyat-den-na-izlozhenieto-sofia-startup-expo-2018.html", "text": "От 10.00 часа в Иновационен форум „Джон Атанасов“ в София Тех Парк започва вторият ден на първото в България изложение и конференция за стартиращи иновативни компании Sofia Startup Expo 2018, съобщиха организаторите. Събитието събира под един покрив създателите на технологиите, иновационните мениджъри и инвеститорите, за да изградят партньорства и да дадат крила на най-добрите идеи.\r\nВ Sofia Startup Expo 2018 участват повече от 50 стартъп компании, проекти, инвеститори, институции и организации, свързани със създаването и подкрепата за стартиращи иновативни бизнеси. В експозицията ще видим широка гама от нови технологии, модерни услуги и продукти в различни категории, в т.ч. и с допълнително познание за IoT - интернет на нещата, като система за управление и регулирате цялостната екосистема в дома или офиса, медицински софтуер за иновативно управление на медицинските кабинети/апаратура и обслужването на пациенти, уеб-базирани или мобилни приложения за експортни компании, за контрол на достъпа, одити и онлайн канали за продажба, разработки за пестене и съхранение на енергия и др. Сред прототипите ще видим платформа за образователни игри за деца в начална училищна възраст, която развива техните социални умения в конкурентна среда, както и стартъпи за създаване на нова визуална реалност, артистичен и събитиен мениджмънт, креативни пространства, културни стартъпи и др.", "date": "2018.03.14", "title": "В София започва вторият ден на изложението Sofia Startup Expo 2018"}
{"url": "http://www.focus-news.net/news/2018/03/14/2499167/dobrich-zaradi-stroitelni-remonti-vremenno-sa-zatvoreni-za-dvizhenie-uchastatsi-ot-ulitsi-v-grada.html", "text": "Временно са затворени за движение участъци от улици заради строителни работи на обект „Интегриран проект за подобряване на водния цикъл на град Добрич“. Изпълняват се дейности по улиците „Арда”, „Никола Петков“, „Ивайло“ и „Теменуга“ по ЛОТ3 и по улиците „Силистра“, „Стефан Караджа“, „Волга“, „П.Р. Славейков“, „Богдан“ , „Дондуков“ и  „Ген. Скобелев“ по ЛОТ2, предаде кореспондентът на Радио „Фокус” – Варна. Пътните настилки са сухи в цялата област, условията за пътуване са добри. В Добрич времето е ясно, духа слаб до умерен вятър, температурата е около 10 градуса.\r\nЖулиета НИКОЛОВА", "date": "2018.03.14", "title": "Добрич: Заради строителни ремонти временно са затворени за движение участъци от улици в града"}
{"url": "http://www.focus-news.net/news/2018/03/14/2499170/normalno-prohodimi-sa-patishtata-v-oblast-blagoevgrad.html", "text": "Нормално проходими са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки, на по-усойните места са мокри. Нормално натоварен е трафикът по автомагистрала „Струма“ и главен път Е-79. През нощта няма регистрирани тежки пътни инциденти. В региона няма затворени пътища. Проходът Предел е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.14", "title": "Нормално проходими са пътищата в област Благоевград"}
{"url": "http://www.focus-news.net/news/2018/03/14/2499168/janes-360-rusiya-shte-predostavya-logistika-za-balgarskite-mig-29-do-2022-godina.html", "text": "Българското министерство на отбраната избра руската самолетна корпорация „МиГ“ за предоставяне на ВВС на страната на интегрирано логистично обслужване за нейните 15 изтребителя МиГ-29 за следващите 48 месеца, предава  Jane’s 360.\r\nБългарският министър на отбраната Красимир Каракачанов е подписал споразумението на 6 март, след преговори с руската компания, приключили на 16 февруари.\r\nМинистерството на отбраната на България първоначално обявява конкурс на 7 декември с намерение да сключи българско-руско споразумение до края на 2017 г. Въпреки това процесът бе прекъснат на 19 декември, когато украинската компания „Укринмаш“  обжалва търга.  Виктор Турмаков", "date": "2018.03.14", "title": "Jane’s 360: Русия ще предоставя логистика за българските МиГ-29 до 2022 година"}
{"url": "http://www.focus-news.net/news/2018/03/14/2499172/pernik-diskusiyata-minaloto-nastoyashteto-i-badeshteto-na-krepostta-krakra-shte-se-provede-v-grada.html", "text": "Дискусията „Миналото, настоящето и бъдещето на крепостта „Кракра“ ще се проведе в града. Това съобщиха от пресцентъра на Общината. В нея участие ще вземат водещи български историци. Дискусията ще се проведе от 15.00 часа в конферентната зала на Двореца на културата. В нея ще се включат преподаватели от Историческия факултет на СУ „Св. Климент Охридски. Сред тях са заместник-деканът доц. Георги Николов - специалист по средновековна българска история, проф. Тотко Стоянов – специалист по антична археология, гл. ас. Даниела Стоянова, специалист по археология, както и проф. Надя Манолова, специалист по българско възраждане и доц. Александър Николов – специалист по средновековна история. В обсъждането ще участва и общинското ръководство, а специалисти от Регионалния исторически музей ще припомнят правени проучвания на старинната крепост на пернишкия болярин. „В рамките на срещата ще разкажем за историята на тази крепост, какво се е случило през античността , средновековието и възраждането. Ще обсъдим и състоянието ѝ в този вид, както и идеи, които ще я направят атрактивен обект, за да бъде полезна“, каза доц. Георги Николов. Пернишката крепост е в списъка на паметниците на културата с категория \"национално значение\". Тук са разкрити 700 м крепостни стени и основи на 30 антични и средновековни сгради, две от седемте средновековни църкви са уникални. Най-ранната църква е от VI в. след Христа.", "date": "2018.03.14", "title": "Перник: Дискусията „Миналото, настоящето и бъдещето на крепостта „Кракра“ ще се проведе в града"}
{"url": "http://www.focus-news.net/news/2018/03/14/2499173/mokri-sa-patnite-nastilki-na-teritoriyata-na-oblast-gabrovo.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 11°. Пътните настилки са мокри. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.14", "title": "Мокри са пътните настилки на територията на област Габрово"}
{"url": "http://www.focus-news.net/news/2018/03/14/2499175/sofiya-kontsert-za-blagoveshtenie-shte-se-provede-v-starinniya-hram-sv-sofiya-premadrost-bozhiya-na-15-mart.html", "text": "На 15 март (четвъртък) от 18.00 часа в столичния старинен храм „Св. София“ ще се проведе концерт на Софийския свещенически хор с диригент Негово високоблагоговейнство иконом Кирил Попов, предаде репортер на Агенция „Фокус“. Поводът е основния храмов празник на \"Св. София - Премъдрост Божия\" - Благовещение. Концертът се провежда с благословението на Негово Светейшество Българския патриарх  и Софийски митрополит  Неофит и се организира от Софийска митрополия и Българското национално радио.\r\nВстъпително слово ще произнесе Негово високоблагоговейнство иконом  Ангел Ангелов, духовен надзорник на Софийска епархия и предстоятел на храм „Св. София“. \r\nНикола ПЕТКОВ", "date": "2018.03.14", "title": "София: Концерт за Благовещение ще се проведе в старинния храм \"Св. София - Премъдрост Божия\" на 15 март"}
{"url": "http://www.focus-news.net/news/2018/03/14/2499177/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-v-posolstvoto-na-ungariya.html", "text": "Въвежда се временна организация на движението във връзка със събитие в посолството на Унгария, съобщиха от пресцентъра на Столична община. До 15.00 часа се забранява престоят и паркирането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”. От 11.00 до 15.00 часа на 14 март само при необходимост и по преценка на отдел „Пътна полиция” при СДВР, се забранява влизането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”.", "date": "2018.03.14", "title": "София: Въвежда се временна организация на движението във връзка със събитие в посолството на Унгария"}
{"url": "http://www.focus-news.net/news/2018/03/14/2499176/pazardzhik-zatvoren-za-tovarni-avtomobili-nad-12-tona-s-remarketa-i-poluremarketa-e-patya-belovo-yundola.html", "text": "Натоварено е движението по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.14", "title": "Пазарджик: Затворен за товарни автомобили над 12 тона с ремаркета и полуремаркета е пътя Белово - Юндола"}
{"url": "http://www.focus-news.net/news/2018/03/14/2499180/kyustendil-ogranicheno-e-dvizhenieto-v-edna-lenta-po-patya-smolichano-pelatikovo-zaradi-propadane-na-chast-ot-patnoto-platno.html", "text": "Ограничено е движението само в едната лента по пътя Смоличано – Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март.\r\nВенцеслав ИЛЧЕВ", "date": "2018.03.14", "title": "Кюстендил: Ограничено е движението в една лента по пътя Смоличано – Пелатиково заради пропадане на част от пътното платно"}
{"url": "http://www.focus-news.net/news/2018/03/14/2499169/gl-komisar-hristo-terziyski-politsiyata-e-s-ogranichen-resurs-chastnite-ohraniteli-mogat-da-se-vklyuchat-v-ogranichavaneto-na-posegatelstvata-varhu-naselenieto.html", "text": "Полицията е с ограничен ресурс, частните охранители могат да се включат в ограничаването на посегателствата върху населението. Това каза главен комисар Христо Терзийски, директор на ГД „Национална полиция” в предаването „Здравей, България” по Нова телевизия във връзка със Закона за частната охранителна дейност.\r\n„Новият Закон за частната охранителна дейност беше дълго време обсъждан в работни групи и комисии, включително и със сдружения на частните охранителни фирми. Беше подлаган и на обществено обсъждане. В този смисъл той не е набързо приет”, заяви в Терзийски.\r\n„Правомощията, които се дават на местното самоуправление и на кметовете по този закон и в момента съществуват. Те могат да изградят звена за самоохрана или да сключват договори с частни охранителни фирми за опазването на имуществото на общината. В момента просто по-детайлно се регламентират отделните видове охранителна дейност”, поясни още Христо Терзийски.\r\n„Ресурсите, които са в ръцете на държавата и в частната дейност, са различни. В частната охранителна дейност са включени над 200 000 служители, а 1800 фирми имат лицензи за охрана. Отделно съществуват и 800 звена за самоохрана. Всичко това може да се включи в ограничаването на посегателствата върху населението”, заяви шефът на националната полиция.\r\n„Държавата има достатъчно инструменти, така че частните охранители да не превишават правата си”, добави той.\r\nТерзийския допълни, че полицията е с ограничен ресурс, въпреки че през изминалата година са назначени повече от 1200 души именно в слабонаселените места у нас. Увеличен е и щатът на жандармерията с 300 души.", "date": "2018.03.14", "title": "Гл. комисар Христо Терзийски: Полицията е с ограничен ресурс, частните охранители могат да се включат в ограничаването на посегателствата върху населението"}
{"url": "http://www.focus-news.net/news/2018/03/14/2499179/nimh-dnes-i-prez-sledvashtite-dva-dni-rechnite-niva-v-zapadnobelomorskiyat-baseyn-shte-se-ponizhavat.html", "text": "Днес и през следващите два дни нивата в Западнобеломорският басейн ще се понижават, като вследствие оттичане ще има повишения на речните нива в средните и долни части на реките Струма и Места, сочи справка на сайта на Националният институт по метеорология и хидрология към Българската академия на науките. В периода 12 – 13 март водните нива на реките в басейна са се повишили вследствие на валежи от дъжд. По-значителни повишения са отчетени в горното течение на река Струма при Перник – плюс 116 см, както и по река Места – до плюс 37 см в местността Момина кула. Регистрираните колебания на речните нива в останалата част от басейна са от минус 36 см до плюс 29 см. Водните количества в басейна са около и над праговете за високи води.", "date": "2018.03.14", "title": "НИМХ: Днес и през следващите два дни речните нива в Западнобеломорският басейн ще се понижават"}
{"url": "http://www.focus-news.net/news/2018/03/14/2499182/euobserver-evropeyskata-komisiya-predlaga-sazdavaneto-na-evropeyski-organ-po-truda.html", "text": "Европейската комисия предлага установяването на Европейски орган по труда, предава  EUObserver.\r\nАгенцията ще има задачата да помага на страните-членки „по въпросите, свързани с трансграничната мобилност на труда и координацията на социалните системи“. Европейският парламент и националните правителства трябва да одобрят предложението, преди да стане закон.  Виктор Турмаков", "date": "2018.03.14", "title": "EUObserver: Европейската комисия предлага създаването на Европейски орган по труда"}
{"url": "http://www.focus-news.net/news/2018/03/14/2499171/ministar-ekaterina-zaharieva-za-izkazvaneto-na-turskiya-prezident-za-kardzhali-dushata-si-e-dusha-teritoriyata-na-darzhavite-e-yasna.html", "text": "Душата нека да си е душа, обаче територията на държавите е ясна. Това каза вицепремиерът и министър на външните работи Екатерина Захариева по повод думите на турския президент Реджеп Ердоган: „Кърджали е част от нашите душевни граници“ в предаването „Денят започва“ по БНТ. „Президентът Ердоган не го прави за първи път, изброи много населени места, Кърджали беше едно от тях“, посочи тя. „Душата ни също може да бъде широка. Гордеем се с 1300-годишната история на България“, заяви Екатерина Захариева. „Особено на Балканите границите са се местили интензивно. Така погледнато на всеки границите на душата могат да бъдат доста по-широки, но границите са такива, каквито са, очертани с международен договор“, обясни министърът. „Не мисля, че такава реторика е конструктивна. Да си признаем, че е имало случаи, когато и български политици са изразявали по-широките граници на душата си. По-добре е да се въздържаме от такива неща“, коментира Екатерина Захариева. \r\nПо повод тристранната среща в Букурещ между България, Румъния и Гърция министърът изтъкна: „Румъния като първата държава от следващото трио обяви, че ще подкрепя българския приоритет Западни Балкани и ще го продължи“. „Европейската перспектива не е приоритет само за 6 месеца, а дългосрочен и такъв трябва да остане“, заяви Екатерина Захариева. „България, Румъния, Гърция и Хърватия мислехме да окажем подкрепа на страните от Западните Балкани с общо посещение в тези страни“, коментира тя. \r\nВ отговор на въпрос трябва ли да има още един мост над Дунав при Русе Екатерина Захариева посочи: „Очевидно е, че е належащо строителството на втори мост над Дунав. Премиерът и транспортният министър много пъти са поставяли въпроса. Двете транспортни министерства вече работят“.", "date": "2018.03.14", "title": "Министър Екатерина Захариева за изказването на турския президент за Кърджали: Душата си е душа, територията на държавите е ясна"}
{"url": "http://www.focus-news.net/news/2018/03/14/2499183/pazardzhik-zapochna-remont-na-tsarkvata-sv-bogoroditsa-v-grada.html", "text": "Отцепен поради ремонт е участъкът пред входа на църквата „Св. Богородица“ в града, предаде репортер на Радио „Фокус“ – Пазарджик. Теренът е ограден с предпазна лента, като е поставена и табела, която информира за ремонт на покрива на храма. За миряните, посещаващи църквата, е отворен страничния вход.\r\nАлбена ЖИЛЕКОВА", "date": "2018.03.14", "title": "Пазарджик: Започна ремонт на църквата „Св. Богородица“ в града"}
{"url": "http://www.focus-news.net/news/2018/03/14/2499185/kyustendil-v-grada-shte-se-provede-zasedanie-na-regionalniya-savet-za-razvitie-na-yugozapadniya-region.html", "text": "В града ще се проведе заседание на Регионалния съвет за развитие на Югозападния регион. Това съобщиха за Радио „Фокус” – Кюстендил от Търговско-промишлената палата. Заседанието ще се проведе днес и утре (15 март) в заседателната зала на хотел „Стримон”. Откриването на заседанието ще бъде в 13.00 часа днес. Дневният ред включва няколко основни точки. Сред тях са състоянието и приоритетите пред регионалната сигурност. Представяне на модели за борба с организираната престъпност – корупция, киберсигурност, трафик на хора и наркотици. Ще бъде представен и Законът за противодействие на корупцията. В първия ден ще се работи и по актуализираната стратегия за развитие на областите от Югозападния регион. Във втория ден от заседанието ще бъдат обсъдени трите варианта за нов териториален обхват на районите в страната.\r\nВенцеслав ИЛЧЕВ", "date": "2018.03.14", "title": "Кюстендил: В града ще се проведе заседание на Регионалния съвет за развитие на Югозападния регион"}
{"url": "http://www.focus-news.net/news/2018/03/14/2499187/shumen-opasnost-ot-svlichane-na-skalni-i-zemni-masi-ima-po-patya-shumen-karnobat.html", "text": "Нормално се осъществява автомобилното движение в областта, предаде репортер на Радио „Фокус“ - Шумен. Времето е ясно. Пътните настилки са преобладаващо сухи. Видимостта е добра. Натоварен е трафикът в централната градска част на Шумен. Светофарните уредби функционират нормално. Върбишки проход остава затворен за всички видове пътни превозни средства. Ришки проход е отворен без ограничения. Опасност от свличане на скални и земни маси има по пътя Шумен - Карнобат. В сила е забраната за движение на товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Забранено е движението на автомобили над 3,5 тона по пътя Секулово - Тодор Икономово поради компрометирано състояние на мостово съоръжение. Въведен е обход.\r\nИвелина ИВАНОВА", "date": "2018.03.14", "title": "Шумен: Опасност от свличане на скални и земни маси има по пътя Шумен - Карнобат"}
{"url": "http://www.focus-news.net/news/2018/03/14/2499189/veliko-tarnovo-narusheno-e-vodopodavaneto-v-chast-ot-grada-zaradi-remontni-deynosti.html", "text": "Част от старата градска част на Велико Търново остава без вода днес. Това съобщиха за Радио „Фокус“ – Велико Търново от ВиК - Велико Търново. Без вода от 08.30 до 13.00 часа ще са абонатите на улиците „Стефан Стамболов“, „Читалищна“, „Иван Вазов“, „Никола Пиколо“, „Опълченска“, „Г. С. Раковски“, „Георги Мамарчев“, „Поп Матей Преображенски“, „Ген. Гурко“, „Максим Райкович“, „Шейново“, „8-ма дружина“, „Силвестър Пенов“ и „Панарет Рашев“. Спирането на водоподаването се налага заради изпълнението на дейностите по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. Във връзка с авариен ремонт на водопроводната мрежа от 09.00 до 16.00 часа ще бъде спряно водоподаването за кв. „Света Гора“ и улиците „Михаил Кефалов“, „Йордан Инджето“, „Петър Богданов“, „Крайбрежна“, „Цани Гинчев“, „Шейново“ и „Осма дружина“. Заради аварийни ремонти от 10.00 до 15.00 часа ще бъде спряна водата и за град Дебелец.\r\nОт дружеството уверяват, че при възможност водоподаването ще бъде възстановено по-рано.\r\nЛуиза ТРАНЧЕВА", "date": "2018.03.14", "title": "Велико Търново: Нарушено е водоподаването в част от града заради ремонтни дейности"}
{"url": "http://www.focus-news.net/news/2018/03/14/2499186/to-vima-atina-i-nikoziya-gotvyat-strategii-za-sreshtata-na-visoko-ravnishte-vav-varna.html", "text": "Ръководствата на Гърция и на Република Кипър в момента внимателно готвят стратегии относно позициите си по време на  контактите си с Турция по време на срещата на високо равнище във Варна на 26  март, пише   To Vima.\r\nСрещата ЕС-Турция ще бъде посетена от председателя на Европейския съвет Доналд Туск, от председателя на Европейската комисия Жан-Клод Юнкер, българския министър-председател Бойко Борисов и от президента на Турция Реджеп Тайип Ердоган.\r\n„Тази среща ще бъде възможност да се преценят въпросите от взаимен интерес и скорошното развитие на събитията. Лидерите ще обсъдят как да придвижат напред евро-турските отношения на основата на взаимно уважение и общи интереси“, пише в официално заявление на ЕС.\r\nГърция и Кипър ще използват срещата като форум да отбележат своята загриженост относно турската активност в Егейско и Средиземно море и може би ще се опитат да убедят европейските си партньори да изискат от Анкара да поеме определени ангажименти относно своето поведение.  Виктор Турмаков", "date": "2018.03.14", "title": "To Vima: Атина и Никозия готвят стратегии за срещата на високо равнище във Варна"}
{"url": "http://www.focus-news.net/news/2018/03/14/2499190/sofiya-v-galeriya-serdika-shte-bade-predstavena-izlozhbata-tsvetove-ot-iztoka-na-emanuela-tsoneva.html", "text": "От 18.00 часа днес в столичната галерия „Сердика“ се открива изложбата \"Цветове от Изтока\" на Емануела Цонева. Авторката е провокирана от колорита и духа на Изтока и посвещава изложбата си на Южна Корея. Това съобщиха от пресцентъра на Столична община.\r\nВ изложбата се усеща силното присъствие на Далечния Изток, който е вдъхновение в творчеството на Емануела Цонева през последните години и е резултат от няколко пътувания, които внасят нов прочит в изкуството на художничката. Начинът на експониране е повлиян от азиатските традиции, а творбите са синтез от визуални настроения, духа и екзотиката на Изтока и непрестанното търсене на красота.\r\nТози проект е много специален и зареден с дълбоко личните преживявания на авторката Емануела Цонева,  която създава цялата концепция на експозицията, вдъхновена от спомени за „страната на утринната свежест”, както поетично я наричат самите корейци. Културата и традициите на Изтока отдавна вълнуват художничката, но когато стъпва за пръв път в Сеул, тя усеща със сърцето и душата си ритъма на тази страна, колоритния й облик и уникалната симбиоза между динамиката на съвременния град и съхранените традиции. Това, което истински я впечатлява и вдъхновява е култът към изкуството, което открива на всякъде. \r\nЧаст от творбите са представени върху трансперанти, които са препратка към традициите и историята на Южна Корея. Авторката залага на образи от миналото, облечени с националната носия – хамбок и детайли от визията, като обувки, игли за коса с полускъпоценни камъни. Поетичните стихове, посветени на любовта и символиката с първия сняг, поместени между творбите, придават още по-голяма лиричност на картините.\r\nТворбите на Емануела Цонева разкриват преживяни моменти, детайли от бита и природата, емоциите от посещенията в местните галерии и кокетни занаятчийски дюкянчета, където може да се открие всичко – от калиграфски четки, ръчна хартия и картини, до бижута и пъстри местни сувенири, впечатления от артистичната улица „Инсадонг”, където авторката обича да се разхожда. \r\n „Цветове от Изтока“ е един колоритен пътепис, който създава изключителен енергиен заряд и заслужава да се преживее в изложбеното пространство на галерия „Сердика“ от 14 март до 12 април 2018 г.", "date": "2018.03.14", "title": "София: В галерия „Сердика“ ще бъде представена изложбата \"Цветове от Изтока\" на Емануела Цонева"}
{"url": "http://www.focus-news.net/news/2018/03/14/2499174/reuters-tokio-se-sboguva-sas-zasluzhavashtiya-doverie-reks-tilarsan-dokato-seul-ochakva-zakaleniya-mayk-pompeo.html", "text": "Външният министър на Япония Таро Коно заяви, че лично съжалява оставката на „искрения и заслужаващ доверия“ държавен секретар на САЩ Рекс Тилърсън. По-рано президентът Доналд Тръмп, след серия от публични разногласия относно Северна Корея го замени с директора на ЦРУ Майк Помпео, предава  Reuters.\r\n„Тилърсън бе честен, заслужаващ доверие колега и мислех, че ще решим заедно севернокорейския въпрос“, заяви Коно. „Със сигурност САЩ държат ключовете за въпроса, затова и искам да се срещна с неговия наследник колкото се може по-скоро , за да обменим мнения относно Северна Корея“, допълни той.\r\nНа свой ред източник от южнокорейските власти, говорещ при условие за запазена анонимност, въпреки, че Помпео е известен с твърдата си позиция срещу Северна Корея, той е „закален политик“, знаещ що е компромис.  Виктор Турмаков", "date": "2018.03.14", "title": "Reuters: Токио се сбогува със „заслужаващия доверие“ Рекс Тилърсън, докато Сеул очаква „закаления“ Майк Помпео"}
{"url": "http://www.focus-news.net/news/2018/03/14/2499192/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при 19 катастрофи в страната през изминалото денонощие. Това съобщиха от пресцентъра на МВР. В столицата са станали 8 тежки и 137 леки пътни инцидента, при които са ранени 8 души. От началото на годината при инциденти на пътя са загинали 86 души, а 1354 са пострадали.", "date": "2018.03.14", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2018/03/14/2499191/gazeta-express-spored-kosovskiya-vitsepremier-demarkatsiyata-na-granitsata-s-cherna-gora-shte-bade-ratifitsirana-v-blizkite-dni.html", "text": "Косовският вицепремиер Енвер Ходжай е оптимист, че тази седмица ще се проведе парламентарна сесия относно ратификацията на Споразумението за гранична демаркация между Косово и Черна гора. Според него всички партии ще постигнат окончателен консенсус и ще ратифицират споразумението, пише  Gazeta Express.\r\nСпоред Ходжай дори и партиите, представящи сръбската общност ще гласуват в полза на ратификацията на граничното споразумение. „Ще постигнем пълен политически консенсус с правителствените партньори, както и с другите депутати, които би трябвало да гласуват за споразумението“, заяви вицепремиерът.\r\nПо-рано депутатът от косовския парламент Блерта Делиу заяви, че демаркацията ще бъде ратифицирана скоро и преговорите между политическите сили за осигуряване на мнозинство „вървят в правилната посока“.  Виктор Турмаков", "date": "2018.03.14", "title": "Gazeta Express: Според косовския вицепремиер демаркацията на границата с Черна гора ще бъде ратифицирана в близките дни"}
{"url": "http://www.focus-news.net/news/2018/03/14/2499194/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-mart.html", "text": "„Софийска вода” временно ще прекъсне водоснабдяването в някои части на столицата на 15 март. Това съобщиха от пресцентъра на дружеството.\r\nВъв връзка с изместване на уличен водопровод на ул. „Васил Левски“, кв. „Обеля“, се налага спиране на водоподаването от 09:00  до 21:00 часа на клиентите на „Софийска вода”, живеещи в района на: с. Мрамор, с. Житен, с. Волуяк и бивш стопански двор; с. Доброславци – ул. „Царско село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Мрамор – пред кметството; с. Житен – пред кметството; с. Волуяк –пред кмитството.\r\nВъв връзка с подмяна на спирателни кранове на ул. „Иглика“, с. Мировяне , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Христо Ботев“, ул. „Перуника“, ул. „Канала“, ул. „Еделвайс“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар войвода“ ъгъла с ул. „Христо Ботев“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“, Център, се налага спиране на водоподаването от 09:00  до 18:00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Граф Игнатиев“ до бул. „Цар Освободител“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко ъгъла с бул. „Евлоги и Христо Георгиеви“.\r\nВъв връзка с изграждане на сградно водопроводно отклонение на ул. „инж. Иван Иванов“, жк. „Зона Б-19“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „инж.Иван Иванов“ от бул. „Александър Стамболийски“ до ул. „Три Уши“; ул. „Позитано“ от ул. „Алдомировска“ до ул. „инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „инж. Иван Иванов“.\r\nВъв връзка с изграждане на сградно водопроводно отклонение на ул. „Букет“, кв. „Овча купел“, се налага спиране на водоподаването от 09:30  до 18:30 часа на клиентите на „Софийска вода”, живеещи в района на: ул. „Букет“ от ул. „Любляна“ до река Владайска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Букет“ ъгъла с ул. „Любляна“.\r\nВъв връзка с подмяна на спирателен кран на ул. „Крушовски връх“, кв. „Овча купел“ , се налага спиране на водоподаването от 09:30  до 19:30 часа на клиентите на „Софийска вода”, живеещи в района на: ул. „675-та“ между ул. „Брезов рид“ и ул. „Крушовски връх“; ул. „Крушовски връх“ между ул. „675-та“ и ул. „Маестро Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушовски връх“ ъгъла с ул. „Маестро Кънев“.\r\nВъв връзка с диагностика на уличен водопровод на ул. „Липов цвят“, НПЗ „Хаджи Димитър“ , се налага спиране на водоподаването от 09:00  до 19:00 часа на клиентите на „Софийска вода”, живеещи в района на: ул. „Воднянка“ от ул. „Лавандула“ до ул. „Липов цвят“, ул. „Липов цвят“ и ул. „Дан Колов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Воднянка“ ъгъла с бул. „Липов цвят“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.14", "title": "„Софийска вода” временно ще прекъсне водоснабдяването в някои части на столицата на 15 март"}
{"url": "http://www.focus-news.net/news/2018/03/14/2499195/afp-prezidentat-na-filipinite-zayavi-che-stranata-mu-izliza-ot-mezhdunarodniya-nakazatelen-sad.html", "text": "Президентът на Филипините Родриго Дутерте заяви, че страната му ще излезе от Международния наказателен съд, който разследва неговата вземаща жертви война срещу наркотиците, предава  AFP.\r\n„Затова и обявявам, че Филипините се изтеглят от ратификацията на Римския документ за Международния наказателен съд. Решението встъпва в сила веднага“, заяви Дутерте в официално свое заявление.  Виктор Турмаков", "date": "2018.03.14", "title": "AFP: Президентът на Филипините заяви, че страната му излиза от Международния наказателен съд"}
{"url": "http://www.focus-news.net/news/2018/03/14/2499197/sofiya-v-grada-shte-se-sastoyat-dva-kontserta-ot-programata-na-stolichna-obshtina-realizirana-po-povod-predsedatelstvoto-na-balgariya-na-saveta-na-es.html", "text": "В града ще се състоят два концерта от програмата на Столична община, реализирана по повод председателството на България на Съвета на ЕС. Това съобщиха от пресцентъра на Столична община. Първият концерт ще се състои от 19.00 часа тази вечер в Ларгото (под стъкления купол). Става дума за концерт-спектакъла на Танцов ансамбъл „Средец“ и Танцов ансамбъл „Здравец“. В програмата са включени фрагмент от „Празнични танци” по хореография на Кирил Харалампиев; смесен тракийски танц по музика на Тодор Стоянов и хореография на Александрия и Георги Стоянови; Шопски танци с обработка на Георги Георгиев и хореография на Божидара Стоянова и Данаил Илиев; северняшки танц по хореография на Ради Радев; игри от село Гарба по музика на Тодор Стоянов и хореография на Георги Фичеров. Входът е свободен.\r\nВторият концерт от програмата на Столична община ще се състои на 16 март от 18.00 часа в Ларгото (под стъкления купол). Това е концертът на Симфониета „СОФИЯ“ и Софийски камерен хор „Васил Арнаудов“. Съпроводът на орган е на Надя Игорева. Диригент е Свилен Симеонов. Диригент на Софийски камерен хор „Васил Арнаудов“ е проф. Теодора Павлович. В програмата е включен Волфганг Амадеус Моцарт - Симфония № 38 „Пражка“, D-dur KV 504; Missa Brevis, B-dur KV 275. Солисти са: Надежда Димитрова – сопран, Мария Пашкунова – мецо сопран и Доброслава Иванова – алт. Входът е свободен.\r\nСъбитията са част от програмата, която Столична община реализира по повод ротационното председателство на България на Съвета на Европейския съюз.", "date": "2018.03.14", "title": "София: В града ще се състоят два концерта от програмата на Столична община, реализирана по повод председателството на България на Съвета на ЕС"}
{"url": "http://www.focus-news.net/news/2018/03/14/2499188/ministar-temenuzhka-petkova-pravitelstvoto-nyama-kak-da-dade-otgovor-za-finansirane-na-sdelkata-za-chez.html", "text": "Сделката с ЧЕЗ стартира като бизнес сделка. Сами видяхте как темата ескалира и как всъщност някои се опитаха да направят от тази чисто икономическа бизнес сделка политически въпрос. Смятам, че това развитие на събитията не беше благоприятно за никого. Това заяви енергийният министър Теменужка Петкова в предаването „Здравей, България” по Нова телевизия. Не съм съгласна с изказването на президента, че правителството трябва да даде отговор за финансирането на сделката. То няма как да даде такъв отговор, тъй като не е участвало в процедурата. Чешката държава продава едни свои активи, които се намират в България. Не е работа на държавата да дава отговори как е структурирано финансирането, заяви Петкова.\r\nСпоред енергийния министър изкуствено се е създала ескалация на напрежението. Петкова обясни, че три министерства анализират най-добрия изход от ситуацията и детайлите щели да бъдат уточнявани. Не било ясно и каква най-висока цена е склонна да плати държавата, ако чешката страна позволи България да участва в продажбата.\r\n„За нас е много важно българските граждани да бъдат спокойни. Разбираме какви са страховете на хората. Искаме да създадем такива условия, че те да бъдат минимализирани и хората да бъдат спокойни, че държавата ще има определено контролно участие в тази сделка”, обясни още Теменужка Петкова.\r\n„Темата за цената на тока е последната, която ще бъде обект на дискусии. По-важното в момента е как, ако има такава правна възможност, България да участва в сделката\", допълни тя.\r\n„Инерком” няма нищо против държавата да участва. Всичко е въпрос на анализ, който да ни даде отделните варианти, които съществуват. Най-важното е да гарантираме енергийната сигурност на страната. Държавата няма как да помогне на г-жа Върбакова. Тя не може да поема такива ангажименти да финансира подобна сделка\", добави министър Петкова.\r\nПеткова обясни, че познава Гинка Върбакова още от преди 20 години. Тогава тя е работила в Министерството на финансите.\r\n„Никога не съм предполагала, че животът ще ме постави в ситуацията да бъда министър на енергетиката. Г-жа Върбакова тогава също не се занимаваше с енергетика. Тя се чувства виновна за това, че подадох оставка, а аз смятам, че това беше мой морален дълг. Не желая по никакъв начин името ми да бъде замесвано в подобни инсинуации”, допълни Теменужка Петкова.", "date": "2018.03.14", "title": "Министър Теменужка Петкова: Правителството няма как да даде отговор за финансиране на сделката за ЧЕЗ"}
{"url": "http://www.focus-news.net/news/2018/03/14/2499181/todor-aleksiev-kmet-na-hayredin-dokato-sashtestvuva-i-nay-malkata-opasnost-za-zhivota-i-imushtestvoto-na-horata-bedstvenoto-polozhenie-ostava.html", "text": "Докато съществува и най-малката опасност за живота и имуществото на хората в община Хайредин, бедственото положение остава. Това заяви за сутрешния блок „Добро утро, България“ на Радио „Фокус“ кметът на общината Тодор Алексиев. Той уточни, че положението няма да е напълно спокойно, докато нивото на язовир „Рогозен 1“ не бъде свалено достатъчно. \r\n„Ззовирът прелива с около 3 куб. м./сек на преливника, но вследствие добрата работа на фирмата, която го заскали преливника, за сега няма никаква опасност. На стената работят четири сифона, които изпомпват водата. Няма никаква опасност в момента за хората, но все пак наблюдаваме ситуацията. Надявам се в най-бърз темп да започнем строително-ремонтните дейности по преливника на язовир „Рогозен 1“, обясни кметът на община Хайредин. Тодор Алексиев допълни, че нови валежи биха могли рязко да влошат обстановката. Той увери обаче, че към този момент няма бедстващи хора.", "date": "2018.03.14", "title": "Тодор Алексиев, кмет на Хайредин: Докато съществува и най-малката опасност за живота и имуществото на хората, бедственото положение остава"}
{"url": "http://www.focus-news.net/news/2018/03/14/2499200/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините заради мъгла. Това съобщиха за Агенция \"Фокус\" от Планинската спасителна служба (ПСС) към Българския Червен кръст. Има незначителна нова снежна покривка. Температурите по високите части на планините са малко над 0 градуса. Прогнозата не дава надежди за подобрение на условията в планините до края на деня, което прави неблагоприятни условията за ски и туризъм във високите части - над гористия пояс.\r\nЛифтовете работят при зимен режим. Част от пистите в курортите вече не работят поради липсата на сняг.\r\nПрез изминалото денонощие не са регистрирани инциденти.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.14", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2018/03/14/2499184/milcho-lalov-kmet-na-obshtina-bregovo-nyama-ofitsialno-predstaveni-rezultati-do-men-ot-probite-na-piteynata-voda-i-nivata-na-reka-timok.html", "text": "Няма официално представени резултати до кмета на Брегово от пробите на питейната вода и нивата на река Тимок. Това каза в интервю за сутрешния блок „Добро утро, България“ на Радио „Фокус“ кметът на общината Милчо Лалов. \r\n„Разговарях с директора на РЗИ-Видин, от където ми казаха, че резултати има, но аз искам да имам официален документ с подпис и печат на длъжностни лица. Мисля, че тези резултати не са ми представени, защото бих могъл да изисквам паралелно изследване и ако има разминаване – някой ще трябва да понесе отговорност. В Брегово продължава да действа бедственото положение. Спадът на водното ниво е минимален – няколко сантиметра, а положението не се е променило от няколко дни. Опасността не е преминала и сме нащрек, за да не допуснем усложняване на обстановката“, обясни кметът на община Брегово. Милчо Лалов допълни, че ще насочи въпросите за защитната дига към „Напоителни системи“, за да подсигури сигурността на жителите на общината. Той уточни, че и към момента органите на Пожарна безопасност и защита на населението са на място и работят в тази посока.", "date": "2018.03.14", "title": "Милчо Лалов, кмет на община Брегово: Няма официално представени резултати до мен от пробите на питейната вода и нивата на река Тимок"}
{"url": "http://www.focus-news.net/news/2018/03/14/2499202/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "„Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.14", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/14/2499196/dragomir-stoynev-bsp-preminavaneto-na-chez-v-ratsete-na-neyasni-sobstvenitsi-pri-neprozrachno-finansirane-e-nedopustimo.html", "text": "Преминаването на собствеността на ЧЕЗ в ръцете на неясни собственици при неизяснени обстоятелства и непрозрачно финансиране е недопустимо от гледна точка на националната сигурност. Това каза зам.-председателят на ПГ на БСП Драгомир Стойнев от парламентарната трибуна, предаде репортер на Агенция „Фокус“. „Имаме и доста съмнения около тази сделка“, коментира той. „Не може НС да остане безучастен свидетел на случващото се в стратегически сектор, какъвто е енергетиката“, заяви Драгомир Стойнев.\r\nБиляна ИВАНОВА", "date": "2018.03.14", "title": "Драгомир Стойнев, БСП: Преминаването на ЧЕЗ в ръцете на неясни собственици при непрозрачно финансиране е недопустимо"}
{"url": "http://www.focus-news.net/news/2018/03/14/2499178/ministar-ekaterina-zaharieva-za-izkazvaniyata-na-ruskiya-patriarh-kiril-blagodarnostta-se-dava-ne-se-iziskva-oshte-po-malko-s-takav-ton.html", "text": "Благодарността се дава, тя не се изисква. Това е чувство, което няма как да се изисква, още по-малко с такъв тон. Това каза вицепремиерът и министър на външните работи Екатерина Захариева по повод изказванията на руския патриарх Кирил при посещението в България в предаването „Денят започва“ по БНТ. „Българският народ многократно е изразявал благодарността си и я чувства. Такъв тон е меко казано неуместен“, заяви тя. „Със сигурност не е приятно да се държи такъв тон, в която и да е българска институция. Мисля, че е задължително, както винаги сме благодарили на Русия, така и да благодарим на хилядите жертви, дадени от други държави“, посочи министърът. „Да изказваш и чувстваш благодарност не бива, не е редно и е погрешно да бъде причина за такъв тон“, каза още Екатерина Захариева.", "date": "2018.03.14", "title": "Министър Екатерина Захариева за изказванията на руския патриарх Кирил: Благодарността се дава, не се изисква - още по-малко с такъв тон"}
{"url": "http://www.focus-news.net/news/2018/03/14/2499204/blagoevgrad-publichna-lektsiya-na-tema-hranene-po-vreme-na-bremennost-shte-se-provede-v-regionalna-biblioteka-dimitar-talev.html", "text": "Богата и разнообразна програма, отговаряща на различни предпочитания е подготвила Община Благоевград за периода 14 – 17 март, предаде репортер на Радио „Фокус“ – Пирин. Събитията започват с лекция на тема „Хранене по време на бременност“. Тя ще се проведе от 10.00 часа днес в Зала „Изкуство” на Регионална библиотека „Димитър Талев“ – Благоевград. От 19.00 часа в зала „Яворов“ ще има концерт на трио „Тенорите“ и „Балканто Брас Бенд“ под надслов „Балканто“. На 15 март от 10.30 часа отново в Зала „Изкуство” на Регионална библиотека „Димитър Талев“ – Благоевград ще се състои среща – разговор  по повод 140 години от Освобождението на България от османско иго и националния празник на България  –  3 март. В инициативата участие ще вземат ученици от II клас при Пето СУ „Георги  Измирлиев“. На голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р.Киплинг. От 19.00 часа отново в културната институция, но на камерната сцена ще бъде представен моноспектакълът „Демонът на средната възраст”. На 16 март Регионален исторически музей – Благоевград ще бъде домакин на изложба на екзотични животни. В същия ден от 19.00 часа в зала „Яворов“ Драматичен куклен театър „Иван Димов“ – Хасково ще гостува в града с представлението „Морска сол“. В същия час в Драматичен театър „Никола Вапцаров“ ще се състои постановката „Умирай лесно!?“ от Мате Матишич. За 17 март Община Благоевград е подготвила и други интересни събития. Сред тях са спортно състезание, което ще се проведе от 09.00 часа в „Арена парк“ – Благоевград. От 11.00 часа в Ски център „Картала“ пък ще се състои „Зимно предизвикателство“ 2018. В същи час в Младежки дом, Общински куклен театър – Благоевград ще представи „Халифът щърк“. В програма „Съботен театър“, Драматичен театър „Никола Вапцаров“ е подготвил постановката „Приказки от стари времена“.\r\nЛивия НИНОВА", "date": "2018.03.14", "title": "Благоевград: Публична лекция на тема „Хранене по време на бременност“ ще се проведе в Регионална библиотека „Димитър Талев“"}
{"url": "http://www.focus-news.net/news/2018/03/14/2499198/tsvetan-tsvetanov-gerb-podkrepyame-predlozhenieto-na-bsp-za-sazdavaneto-na-anketna-komisiya-po-kazusa-s-chez.html", "text": "Ще подкрепим предложението на БСП за анкетна комисия по казуса с ЧЕЗ, защото ще излезе цялата истина, за да се спрат спекулациите и заиграването със страховете на хората. Това каза председателят на ПГ на ГЕРБ Цветан Цветанов от парламентарната трибуна, предаде репортер на Агенция „Фокус“. „Нямаме никакви притеснения от дебат в парламента, доказахме го с извънредните заседания на парламентарните комисии“, посочи той. „Така ще можем да представим на обществото обективната истина“, заяви Цветан Цветанов.\r\nБиляна ИВАНОВА", "date": "2018.03.14", "title": "Цветан Цветанов, ГЕРБ: Подкрепяме предложението на БСП за създаването на анкетна комисия по казуса с ЧЕЗ"}
{"url": "http://www.focus-news.net/news/2018/03/14/2499205/plovdiv-v-grada-shte-se-provede-informatsionna-sreshta-po-povod-otvorenata-pokana-za-malki-proekti-na-fondatsiya-plovdiv-2019.html", "text": "Информационна среща по повод отворената покана за малки проекти на Фондация „Пловдив 2019“ ще се проведе в града. Това съобщиха за Радио „Фокус“ – Пловдив от ръководството на фондацията. Срещата ще се състои в Младежки център – Пловдив за времето от 12.00 до 18.30 часа. Фондация „Пловдив 2019“ кани организации, независими артисти и куратори от цялата страна да се включат и да станат част от програмата на Европейска столица на културата. Двама от координаторите на поканата  ще бъдат на разположение за преки въпроси и допълнителни насоки върху цялостната процедура по кандидатстване. Срещата предоставя възможност за свободни разговори и обсъждане на конкретни идейни предложения. Отворената покана за малки проекти има за цел да включи в програмата на „Пловдив 2019“ разнообразни артистични дейности и акции, които водят изкуството директно при хората и общностите в града. Крайният срок за подаване на предложенията е 6 април 2018 година.\r\n„Одобрените проекти ще могат да стартират своите дейности и събития още от септември тази година и ще са част от официалната програма на Европейска столица на културата 2019 година“, обясниха от Фондация „Пловдив 2019“.\r\nТони МИХАЙЛОВ", "date": "2018.03.14", "title": "Пловдив: В града ще се проведе информационна среща по повод отворената покана за малки проекти на Фондация „Пловдив 2019“"}
{"url": "http://www.focus-news.net/news/2018/03/14/2499203/bsp-sofiya-organizira-diskusiya-na-tema-za-edna-obnovena-sotsialna-balgariya-nashite-alternativi.html", "text": "Днес ще се проведе дискусия на тема „За една обновена, социална България – нашите алтернативи“, която е организирана съвместно от Дискусионен клуб „Политика 21“ към БСП – София и учени от Българската академия на науките. Това съобщиха от пресцентъра на БСП - София. Във форума ще вземат участие с встъпителни експозета, които ще разкрият различни алтернативни политики, акад. Стефан Воденичаров, акад. Атанас Атанасов, акад. Дамян Дамянов, акад. Александър Александров. Събитието ще се състои от 16.00 часа в сградата на Научно-техническите съюзи, ул. “Г. С. Раковски“ №108, ет.II, зала 2.", "date": "2018.03.14", "title": "БСП - София организира дискусия на тема „За една обновена, социална България – нашите алтернативи“"}
{"url": "http://www.focus-news.net/news/2018/03/14/2499207/pregled-na-osnovnite-temi-vav-velikotarnovskiya-pechat.html", "text": "„Кандидат за Гинес дари 178 шевни машини на търновския музей“ е заглавие от областния всекидневник „Янтра Днес”. Иван Вачков от Златарица дари 178 шевни машини на Регионалния исторически музей във Велико Търново. След като колекцията бъде обработена от нашите специалисти, част от най-интересните експонати ще бъдат показани на великотърновци и гостите на града, уточни за „Янтра ДНЕС“ шефът на музея д-р Иван Църов. Вачков, който е бивш шеф на енергото в Златарица, събира колекцията си вече 55 години. Всяка от машините работи, уточнява 71 годишният мъж. Златарчанинът обяснява, че притежава най-голямата частна колекция в Европа. „Част от В. Търново остана 4 дни без парно и топла вода“ е друго заглавие от ежедневника. Част от абонатите на „Топлофикация – ВТ“ останаха за близо четири денонощия без парно и топла вода, сигнализираха разтревожени граждани в „Янтра ДНЕС“. Заради авария на главния водопровод край Присово, която стана в петък срещу събота, „Топлофикация – ВТ“ съобщи, че топлоподаването ще бъде спряно в целия град до отстраняване на аварията от водното дружество. „Въпреки че аварията бе отстранена още в събота вечерта, ние все още нямаме парно и топла вода (б.ред. вторник). В понеделник от „Топлофикация – ВТ“ съобщиха, че заради авария на главния топлопровод е преустановено подаването на топлинна енергия в част от града“, разказа клиент на дружеството, който живее в кв. „Кольо Фичето“. „Личните лекари се готвят за протест” е заглавие от трета страница на ежедневника. „Откриха Сектор за ранна интервенция на уврежданията в Дома в Дебелец“  четем на страница четири в изданието. На страница пет е поместен материал със заглавие: “ Във веселата ферма в Хотница лекуват деца с анималотерапия“. На спортната страница на вестник „Янтра Днес“ четем „1 млн. лв. за спорта в горна Оряховица: 600 000 за базите и 400 000 за клубовете“.\r\n“Договориха втори паяк за Велико Търново, ще отнася по две коли наведнъж!“ е заглавие от първа страница на другия областен ежедневник “Борба“. Във Велико Търново тръгва нов паяк, който е доста по-мощен от настоящия и ще отнася наведнъж по две коли, включително и тежки джипове. За машината вече бе направена обществена поръчка за доставчик, която е спечелена от плевенската фирма „Си ем ай“ само преди броени дни. До края на месеца тя ще достави новият репатриращ автомобил, който ще е от марката „Ман“. Возилото е втора ръка, произведено през 2000-та година, но с впечатляващи характеристики и състояние. Освен по-мощен подемник, то ще разполага и с допълнителна платформа за втора кола, което увеличава ефективността. „Най-големият туристически сайт в Унгария рекламира Велико Търново“ е друга тема от ежедневника. Най-големият туристически портал в Ингария Turizmus.com рекламира Велико Търново и възможностите за културен туризъм в региона. унгарския централен туристически портал публикува обстойна информация за предстоящото издание на Международното изложение „Културен туризъм“, фестивала „Сцена на вековете“ 2018 и историческите забележителности в старата столица. Културните събития и туристическия потенциал на Велико Търново бяха представени от Общинската туристическа агенция „Царевград Търнов“ за първи път на Международната туристическа борса UTAZAS 2018 в унгарската столица  Будапеща и предизвикаха интерес сред посетителите и професионалистите в бранша. „Нестор Несторов пълни живота си с предизвикателства и приключения“, “Търновски журналист посвети книга на българските паметници“, “Почнаха масирани ремонти на улиците в областния град“ и  “Студенти искат по-ниски цени за градски транспорт“ са други заглавия от страниците на всекидневника. “300 000 лева получава футболният “Локомотив“ от Община Горна Оряховица, 50 000 отиват директно за школата“, “Ръководството на “Етър ВТ“ с благодарствен адрес към феновете“ и “Виолетовите“ с категорични победи в регионалното дерби“ са заглавията от спортната страница на изданието.", "date": "2018.03.14", "title": "Преглед на основните теми във великотърновския печат"}
{"url": "http://www.focus-news.net/news/2018/03/14/2499211/pregled-na-osnovnite-temi-v-shumenskiya-pechat.html", "text": "„На Владигеровия рожден ден празнувахме 25-годишнината на фондацията, носеща името му“ е водещото заглавие във вестник „Шуменска заря“. И тази година в Шумен бе спазена традицията на рождения ден на патриарха на българската музикална култура Панчо Владигеров да има истински празник на духа. През годините вълнуващи концерти ни подаряваше създадената на този ден фондация “Панчо Владигеров“, която вчера навърши 25 години. По този повод във фоайето на Драматично-кукления театър “Васил Друмев” бе подредена изложбата “Международните и национални конкурси на името на Панчо Владигеров в Шумен”. „С международен проект ремонтират къща-музей “Лайош Кошут”, пише изданието.  Правителството на Унгария и община Шумен ще финансират съвместно ремонта на къщата музей “Лайош Кошут” в Шумен. „На прицел: домашни кучета само с регистрация“, пише вестникът. Общинските инспектори са се амбицирали да накарат собствениците на домашни кучета да ги регистрират в общината. От няколко седмици се правят масирани проверки. В резултат на активността на инспекторите са регистрирани 200 кучета повече и вече 802 домашни любимци са законни. Така бройката на кучетата регистрирани при ветеринарен лекар и с платена такса в общината почти се изравнява. По данни на общинския инспекторат 1091 са кучетата, регистрирани при ветеринар. „БЧК раздава храни на нуждаещи се“, информира ежедневникът.  От 20 март в районните пунктове на БЧК в Шумен, Каолиново, Върбица и Нови Пазар, БЧК - Шумен започва предоставянето на храни на правоимащите по Оперативната програма за храни и/или основно материално подпомагане от фонда за европейско подпомагане на най нуждаещи се лица – план 2016 г., съобщи Пламен Петров, председател на Областния съвет на БЧК. „Рецитаторски конкурс отново ще ни спомни шедьоври на унгарската и българската литература“, съобщава всекидневникът. Унгарският културен институт в София и община Шумен организират съвместно, под патронажа на Министерство на културата на Република България, ХХVI Национален конкурс за изпълнение на унгарска и българска литература „Шумен 2018 г.“. Той ще се проведе от 27 до 29 април в шуменското Народно читалище “Добри Войников-1856”. „Българският отбор се завърна със златен и сребърен медал от XII Открита Московска олимпиада по информатика“ е акцент от стр.2 в броя. От 7 до 10 март в руската столица Москва се проведе XII Открита Московска олимпиада по информатика. Това е едно от най-престижните състезания по информатика в света, в което участват ученици на възраст от 12 до 20 години.", "date": "2018.03.14", "title": "Преглед на основните теми в шуменския печат"}
{"url": "http://www.focus-news.net/news/2018/03/14/2499212/kyustendil-v-dupnitsa-se-provezhda-aktsiya-po-kravodaryavane.html", "text": "За втори ден в Дупница се провежда акция по кръводаряване. Това съобщи за Радио „Фокус” – Кюстендил представителят на организаторите на кампанията Жан Ильов. По думите му вчерашният ден е бил успешен, а очакванията са, че днес ще има още повече доброволни и безвъзмездни кръводарители. Акцията се провежда във времето от 10.00 часа до 15.00 часа в партерната зала на сградата на Община Дупница. Партньори в кампанията са Община Дупница, Регионалния център по трансфузионна хематология – Кюстендил, БЧК - Кюстендил. „Пред сградата на общината, на площад „Свобода” имаме и шатра в която са младите доброволци на БЧК. Те приканват хората да се включат в кампанията, разпространяват информационни брошури”, каза Жан Ильов. По думите му инициативата е повече от благородна, тя е насочена към хората в нужда.\r\nВенцеслав ИЛЧЕВ", "date": "2018.03.14", "title": "Кюстендил: В Дупница се провежда акция по кръводаряване"}
{"url": "http://www.focus-news.net/news/2018/03/14/2499210/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-avtomobili-nad-10-tona-poradi-stesnyavane-na-patnoto-platno.html", "text": "Сухи са пътищата в областта, съобщи за Радио „Фокус“ - Бургас дежурният в Областно пътно управление. Видимостта е добра. Движението се извършва с нормална интензивност. Няма затворени пътни участъци. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за автомобили над 10 тона поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г. В Бургас пътищата също са сухи. До 20 март отсечката от ул. „Петко Задгорски“ до бл. 65 в к-с „Изгрев“ е въведена временна организация на движението на превозни средства заради ВиК ремонт. До 1 май по ул. „Даме Груев“, в участъка от ул. „Лазар Маджаров“ до надлез „Даме Груев“, е въведена временна организация на движението на превозни средства заради ремонт.\r\nМария РУСЕВА", "date": "2018.03.14", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за автомобили над 10 тона поради стесняване на пътното платно"}
{"url": "http://www.focus-news.net/news/2018/03/14/2499201/parlamentat-shte-reshi-dali-da-se-sazdade-anketna-komisiya-po-kazusa-s-chez.html", "text": "Парламентът одобри предложението на БСП като първа точка в дневния ред на днешното пленарно заседание да влезе гласуването за създаване на анкетна комисия по казуса с ЧЕЗ, предаде репортер на Агенция „Фокус“.  Предложението бе прието единодушно с 177 гласа „за“. Левицата внесе предложението си за създаване на Временна анкетна комисия за установяване на всички факти и обстоятелства във връзка с планираната продажба на ЧЕЗ в България на 28 февруари.\r\nБиляна ИВАНОВА", "date": "2018.03.14", "title": "Парламентът ще реши дали да се създаде анкетна комисия по казуса с ЧЕЗ"}
{"url": "http://www.focus-news.net/news/2018/03/14/2499199/ivan-ivanov-bsp-zakonat-za-chastnata-ohranitelna-deynost-dava-na-chastnitsi-deynostta-na-mvr.html", "text": "„Още в дебатите по Закона за частната охранителна дейност, ние от БСП, предупредихме за опасността - държавна дейност да се предоставя в частни ръце”. Това каза народният представител от ПГ на „БСП за България” Иван Иванов пред БТВ, съобщиха от пресцентъра на НС на БСП. Той добави, че този закон е спорен и очаква КС да го отмени. „Това срастване между партия и държава сега е съчетано с опасност от създаване на „преториански гвардии” на местните кметове. Законът за частната охранителна дейност създава опасност за разпад на държавността”, категоричен бе Иванов. Той каза още, че няма как държавни дейности, които са разписани в Конституцията,  да се делегират в частни ръце. „Срещу този закон се изказаха работодателски организации от сектора, защото води до сериозно изкривяване на обществени отношения. С него се концесионира дейността на МВР”, категоричен бе Иван Иванов.", "date": "2018.03.14", "title": "Иван Иванов, БСП: Законът за частната охранителна дейност дава на частници  дейността на МВР"}
{"url": "http://www.focus-news.net/news/2018/03/14/2499213/burgas-poradi-avarien-remont-po-derivatsiya-yasna-polyana-sa-vazmozhni-anomalii-vav-vodosnabdyavaneto-v-nyakolko-naseleni-mesta-ot-oblastta.html", "text": "Поради авариен ремонт по деривация „Ясна поляна“ от 12.00 часа са възможни аномалии във водоснабдяването на следните селища: Атия, Созопол, Равадиново, Черноморец, в.с. Куку баир, в.с. Дюни, в.с. Св. Тома, Аркутино, в.с. Узунджата, Приморско, Китен, Писменово, Лозенец, Царево, Велика, Фазаново, Ахтопол, Варвара, Синеморец, Резово, Ясна поляна, Ново Паничарево, Крушевец, Зидарово, Драчево, Дебелт. Това съобщиха от водоснабдителното дружество, обслужващо региона.", "date": "2018.03.14", "title": "Бургас: Поради авариен ремонт по деривация „Ясна поляна“ са възможни аномалии във водоснабдяването в няколко населени места от областта"}
{"url": "http://www.focus-news.net/news/2018/03/14/2499214/the-slovenia-times-promenite-v-byudzheta-na-es-shte-predstavlyavat-golyamo-predizvikatelstvo-za-sloveniya.html", "text": "Очаква се в ЕС да започне дебат относно промените в многогодишната бюджетна рамка след 2020 г. и Словения се сблъсква с големи предизвикателства да участва в него при най-добър резултат, пише  The Slovenia Times.\r\nОчаква се преговорите да започнат през май, когато Европейската комисия трябва да представи своите предложения. Очаква се ЕК да приключи преговори до пролетта на 2019 г. – преди следващите избори за европейски парламент. \r\nВлиянието на Брекзит върху бюджета на ЕС се изчислява на равнище от 10 млрд. евро годишно – загуба, която може да бъде компенсирана с увеличаване на вноските на оставащите 27 страни в блока. Повечето страни членки, включително и Словения, подкрепят идеята вноските към бюджета да се увеличат до 1,1% от БВП на страните членки. Тя подкрепя ориентиран към реформи бюджет, който да може да реагира към новите предизвикателства, включващи глобализацията и ефекта от технологичните промени.  Виктор Турмаков", "date": "2018.03.14", "title": "The Slovenia Times: Промените в бюджета на ЕС ще представляват голямо предизвикателство за Словения"}
{"url": "http://www.focus-news.net/news/2018/03/14/2499215/pazardzhik-politseyski-patruli-sa-razpolozheni-po-glavniya-pat-belovo-pazardzhik-plovdiv.html", "text": "Полицейски патрули са разположени по главния път Белово - Пазарджик - Пловдив, предаде репортер на Радио „Фокус“ – Пазарджик. Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и винетен стикер. Патрули на „Пътна полиция“ са разположени на ханче Септември и на входа на Пазарджик в района на мост „Атлантик“.\r\nВаня НИКОЛОВА", "date": "2018.03.14", "title": "Пазарджик: Полицейски патрули са разположени по главния път Белово - Пазарджик - Пловдив"}
{"url": "http://www.focus-news.net/news/2018/03/14/2499217/blagoevgrad-v-nch-nikola-vaptsarov-1866-shte-se-provede-izneseno-zasedanie-na-visshiya-savet-na-sayuza-na-narodnite-chitalishta.html", "text": "В НЧ „Никола Вапцаров - 1866“ - Благоевград ще се проведе изнесено заседание на Висшия съвет на Съюза на народните читалища. Това съобщиха от пресцентъра на културната институция. Заседанието ще се състои днес, а на 15 март ще се проведе практически семинар на тема „Стратегическо планиране на читалищната дейност. Актуални правни проблеми“, на който ще присъстват председатели и секретари на читалищата от Благоевградска област. По този повод от 11.00 часа днес в Хорова зала  „Проф. Христо Арищиров“ на читалището ще се проведе пресконференция, на която ще присъства Председателя на Съюза на народните читалища Николай Дойнов.", "date": "2018.03.14", "title": "Благоевград: В НЧ „Никола Вапцаров - 1866“ ще се проведе изнесено заседание на Висшия съвет на Съюза на народните читалища"}
{"url": "http://www.focus-news.net/news/2018/03/14/2499218/kyustendil-savetat-za-satrudnichestvo-v-grada-shte-napravi-podbor-i-otsenka-na-rabotodatelski-zayavki-za-razkrivane-na-rabotni-mesta-po-programi.html", "text": "Съветът за сътрудничество в Кюстендил ще направи подбор и оценка на работодателски заявки за разкриване на работни места по програми. Това съобщиха за Радио „Фокус” – Кюстендил от Дирекция „Бюро по труда”. Заседанието ще се проведе от 10.30 часа в залата на дирекцията. Дневният ред предвижда извършване на подбор и оценка на заявки на работодатели за разкриване на свободни, работни, места по проект “Работа” по Оперативна програма “Развитие на човешките ресурси”. На срещата са поканени да участват представители на общини, синдикати, Търговско-промишлената палата, Стопанска инициатива и други организации. Ще бъде предоставена информация по реализацията на Националния план за изпълнение на Европейската гаранция за младежта.\r\nВенцеслав ИЛЧЕВ", "date": "2018.03.14", "title": "Кюстендил: Съветът за сътрудничество в града ще направи подбор и оценка на работодателски заявки за разкриване на работни места по програми"}
{"url": "http://www.focus-news.net/news/2018/03/14/2499208/blagoevgrad-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“. Това съобщиха за Радио „Фокус“ – Пирин от ГД \"Гранична полиция\". Нормално се извършва  преминаването на моторни превозни средства през ГКПП „Илинден“, както и на останалите пунктова по българо-гръцката граница.\r\nКристина МИТКОВА", "date": "2018.03.14", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/03/14/2499221/varna-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Варна, предаде репортер на Радио „Фокус“ – Варна. Времето е ясно, видимостта е добра. Ветровито е. Трафикът по направленията Варна – София, Варна – Бургас, както и в посока Добрич се извършва без въведени ограничения. Във Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Заради ремонтните дейности в нощта на 14 срещу 15 март ще бъде въведена временна организация на движението по бул. „Владислав Варненчик“ във Варна. Тя предвижда да бъдат затворени двете платна за движение на бул. „Владислав Варненчик“ – в посока център, при кръстовището с ул. „Акад. Андрей Сахаров“ и в посока изход от града от кръстовището с ул. „Патриарх Евтимий“ до ул. „Струга“. Движението към централната част на града следва да се пренасочи по ул. „Акад. Андрей Сахаров“ към бул. „Сливница“, а търсещите изхода на града следва се отклонят по ул. „Патриарх Евтимий“ отново в посока бул. „Сливница“. Очакваната продължителност на строително-монтажните работи при така въведения временен режим на движение да е в интервала от 22.00 часа на 14 март  до 06.00 часа на 15 март, съобщиха от Дирекция „Инженерна инфраструктура и благоустрояване“ към Община Варна.\r\nВъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май.\r\nВременна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.14", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/03/14/2499193/smolyan-mokri-sa-patishtata-v-oblastta-ostava-zatvoren-patyat-smolyan-srednogortsi-zaradi-srutishte.html", "text": "Предимно мокри и проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност и без валежи. Заради срутището остава затворен пътят Смолян – Средногорци. Алтернативният маршрут за движение е пътят Рудозем – Смилян. Движението по него е интензивно, тъй като оттам преминават леките, товарните автомобили и автобусите, пътуващи от Смолян за Мадан, Рудозем, Златоград и Кърджали. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През нощта не са получавани сигнали за инциденти по пътищата в областта или за активизиране на нови свлачища и срутища. Остава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.14", "title": "Смолян: Мокри са пътищата в областта, остава затворен пътят Смолян – Средногорци заради срутище"}
{"url": "http://www.focus-news.net/news/2018/03/14/2499226/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „С чужди и наши инвестиции хиляди нови работни места“. Фирма „Костал“ ще разкрие нови 1100 работни места в Пазарджик. Решението е взето от Борда на директорите на „Костал“. Намерението на компанията е да инвестира в строителството на още 12 500 кв. м с производствени мощности. Работните проекти са внесени в общината. Още 260-300 работни места ще разкрият други две дружества, и то скоро. Едно от тях е местното машиностроително предприятие РАИС, което разширява дейността си и ще наеме още 110 души. Освен това в съседство нов инвеститор е купил парцел от около 40 дка, на които ще започне ново производство. „До края на април в Пазарджик ще има лъвчета“, научаваме от втора страница на изданието. До Великден или най-много до края на април в Пазарджик ще има лъвчета. Строителството на клетката за едрите котки върви по план и скоро ще бъде готова. „Водата в Стрелчае годна за пиене“, става ясно от трета страница на вестника. Питейната вода в Стрелча отговаря на изискванията на Министерството на здравеопазването за качеството на водата, предназначена за питейно-битови цели по химични показатели. Резултатите от проверката на Регионалната здравна инспекция в Пазарджик са изпратени на Община Стрелча с писмо от директора д-р Фани Петрова. Това стана ден след като при полицейска операция бяха задържани двама шофьори и камионите им заради опита им да разтоварят отпадъци от пегматити в близост до вододайната зона на Стрелча. „Ретромузеят в Пещера търси подпалвачите“, научаваме от изданието. Апел за помощ за издирване на подпалвачите на Музея на автомобилите на социализма в Пещера разпространиха в социалните мрежи от името на музея. Няколко снимки показват инструментите, с които според тях е извършен палежът в Пещера. „През тази тръба и фунията са изсипани около 40 литра запалителна течност (вероятно смес от бензин и изгоряло масло) вътре в музея. Апелираме, ако някой познае тези вещи, да даде информация в най-близкото полицейско управление или на телефон 0896 62 62 61“, пишат още от музея.", "date": "2018.03.14", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/14/2499220/afp-frantsiya-shte-zavede-dela-sreshtu-gugal-i-epal-zaradi-zloupotreba.html", "text": "Френският министър на финансите Брюно льо Мер заяви, че страната му ще заведе дела срещу „Гугъл“ и „Епъл“ заради „практики на бизнес-злоупотреби“, предава  AFP.\r\n„Вярвам в икономиката, основана на справедливост и ще подам иск срещу „Гугъл“ и „Епъл“ пред Парижкия търговски съд за практики на бизнес-злоупотреби срещу френските компании“, заяви Льо Мер. Той допълни, че може да се достигне до налагане на глоби в размер на няколко милиона евро.  Виктор Турмаков", "date": "2018.03.14", "title": "AFP: Франция ще заведе дела срещу „Гугъл“ и „Епъл“ заради „злоупотреба“"}
{"url": "http://www.focus-news.net/news/2018/03/14/2499228/sliven-nova-zagora-i-okolnite-sela-sa-bez-voda-zaradi-profilaktika-na-elektroprenosnata-mrezha.html", "text": "Нова Загора и околните села са без вода днес, съобщиха от ВиК – Сливен. Поради профилактика на електропреносната мрежа от страна на EVN, захранваща с напрежение 20KV ЦПС „Червенаково“ до 16.00 часа е възможно да се наруши водоподаването на Нова Загора и селата от община Нова Загора, ползващи вода от ЦПС „Червенаково“.", "date": "2018.03.14", "title": "Сливен: Нова Загора и околните села са без вода заради профилактика на електропреносната мрежа"}
{"url": "http://www.focus-news.net/news/2018/03/14/2499224/sliven-narusheno-e-vodopodavaneto-v-grad-tvarditsa-zaradi-rekonstruktsiya-na-glaven-vodoprovod.html", "text": "Град Твърдица е без вода днес, съобщиха от ВиК – Сливен. Поради реконструкция на главен водопровод на ул. „Малина“ в град Твърдица днес от 10.00 часа до 16.00 часа ще бъде нарушено водоподаването в централната част на града.", "date": "2018.03.14", "title": "Сливен: Нарушено е водоподаването в град Твърдица заради реконструкция на главен водопровод"}
{"url": "http://www.focus-news.net/news/2018/03/14/2499216/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.14", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/14/2499225/iskren-veselinov-obedineni-patrioti-mnogo-skoro-shte-badat-izchisteni-naprezheniyata-i-nasloeniyata-v-koalitsiyata-ni.html", "text": "Много скоро ще бъдат изчистени напреженията и наслоенията в коалицията ни. Това каза народният представител от ПГ на „Обединени патриоти“ Искрен Веселинов пред журналисти във връзка с напрежението в коалицията „Обединени патриоти“, предаде репортер на Агенция „Фокус“. Депутатът поясни, че се планира събиране на коалиционните партньори. По думите му проблемът е пътуването на вицепремиера Красимир Каракачанов в Румъния. \r\nВъв връзка с пост на Волен Сидеров, насочен срещу евродепутата Ангел Джамбазки по повод гласуването му по Истанбулската конвенция, Веселинов поясни, че в този пост се съдържа очевидно неистина или заблуда. Веселинов обърна внимание, че Джамбазки е гласувал „въздържал се\" по Истанбулската конвенция, тъй като тя съдържа позитивни и негативни моменти. „На практика г-н Джамбазки не подкрепя конвенцията“, допълни депутатът. На въпрос как си обяснява поведението на Волен Сидеров, Веселин посочи, че вероятно е реагирал емоционално.\r\nДеница КИТАНОВА", "date": "2018.03.14", "title": "Искрен Веселинов, „Обединени патриоти“: Много скоро ще бъдат изчистени напреженията и наслоенията в коалицията ни"}
{"url": "http://www.focus-news.net/news/2018/03/14/2499230/pazardzhik-narodniyat-predstavitel-ot-gerb-desislava-kostadinova-organizira-priemna-v-peshtera-na-16-mart.html", "text": "Народният представител от ГЕРБ Десислава Костадинова организира приемна за граждани в Пещера. Това съобщиха от пресцентъра на ПП ГЕРБ. Приемната ще е на 16 март в клуба на ГЕРБ от 16.00 до 17.30 часа.", "date": "2018.03.14", "title": "Пазарджик: Народният представител от ГЕРБ Десислава Костадинова организира приемна в Пещера на 16 март"}
{"url": "http://www.focus-news.net/news/2018/03/14/2499229/pregled-na-osnovnite-temi-vav-varnenskiya-pechat.html", "text": "„Иван Портних: До лятото основните булеварди ще са готови“ е заглавие от първа страница в днешния брой на варненския вестник „Черно море“. Надяваме се до началото на активния сезон да изградим пътните възли по основните булеварди във Варна – „Цар Освободител“, „Вл. Варненчик“ и „Сливница“, за да не се възпрепятства трафикът. Другото трасе на бул. „Левски“ не е толкова проблемно от гледна точка на натоварването“, заяви кметът Иван Портних. „Нов спортен комплекс откриха в квартал “Галата”, допълва изданието. Нов спортен комплекс беше открит във варненския квартал Галата от кмета Иван Портних и председателя на общинския съвет Тодор Балабанов. На площ от 2 декара са изградени футболно игрище, детска площадка, фитнес на открито. Общата стойност на комплекса е около 250 000 лв. Обектът е сертифициран, а съоръженията отговарят на всички изисквания за безопасност. ​“Осигуриха бърз и лесен достъп до архива на местния парламент“ е друга тема в броя. Полагаме усилия да оптимизираме работата на Общинския съвет. Важна стъпка в тази посока бе и новият сайт, където в рамките на няколко месеца успяхме да публикуваме целия архив на ОбС – над 30 000 страници документи от първия демократично избран местен парламент до настоящия мандат. По този начин дигитализирахме историческата памет на местната власт и при пълна прозрачност осигурихме на гражданите бърз и лесен достъп до нормативните актове от 1991 г. до днес. Това коментира пред граждани в район „Приморски” председателят на ОбС – Варна Тодор Балабанов. „Разследват смъртта на български моряк“ е друго заглавие в броя. На стр. 5 в рубриката „На капитанския мостик“ изданието публикува материал за живота на кап. II ранг\r\nо.р.  Гриша Георгиев.", "date": "2018.03.14", "title": "Преглед на основните теми във варненския печат"}
{"url": "http://www.focus-news.net/news/2018/03/14/2499219/vremenna-anketna-komisiya-shte-ustanovyava-faktite-okolo-privatizatsiyata-i-planuvanata-prodazhba-na-chez.html", "text": "Народните представители решиха да се създаде Временна анкетна комисия за установяване на всички факти и обстоятелства във връзка с приватизацията и планираната продажба на ЧЕЗ в България, предаде репортер на Агенция „Фокус“. По предложение на ГЕРБ приватизацията беше допълнена към това, което ще проверява Комисията. Предложението на БСП беше да се установяват само фактите около планираната продажба на дружеството. По предложение на \"Обединени патриоти\" членовете на комисията ще бъдат 15 - по трима от всяка парламентарна група, а не от 10, каквото беше първоначалното предложение на БСП. \r\nПредседател на Комисията ще бъде зам.-председателят на ПГ на БСП Жельо Бойчев. От левица в Комисията ще бъдат Крум Зарков и Таско Ерменков. От ГЕРБ членове на Комисията са Делян Добрев, Валентин Николов и Димитър Лазаров. От „Обединени патриоти“- Петър Петров, Николай Александров и Александър Сабанов. От ДПС-Рамадан Аталай, Сергей Кичиков и Елхан Кълков. От „Воля“ в комисията ще бъдат Полина Цанкова, Албена Найденова и Пламен Христов. Комисията по казуса ЧЕЗ ще работи в срок от 1 месец.\r\nБиляна ИВАНОВА", "date": "2018.03.14", "title": "Временна анкетна комисия ще установява фактите около приватизацията и плануваната продажба на ЧЕЗ"}
{"url": "http://www.focus-news.net/news/2018/03/14/2499235/new-europe-es-se-saglasi-za-novi-pravila-sreshtu-ukrivaneto-na-danatsi.html", "text": "Финансовите министри от ЕС се споразумяха да изградят нови правила, насочени срещу трансграничното избягване на данъци – решение, което трябва да бъде ратифицирано от Европейския парламент, пише  New Europe.\r\nЕвропейският комисар, отговорен за данъчната политика, Пиер Московиси приветства новите правила като „прогрес към данъчната справедливост“. Основната цел на новите мерки е да се намали пренасочването на печалбите към страни, които имат по-ниски данъци. Според проучване на ЕС ежегодно по този начин компаниите заобикалят плащането на около 70 милиарда евро в данъци.\r\nНовите мерки на прозрачност ще изискват данъчните консултанти, включително банките, адвокатите и счетоводителите да информират правителствата, когато компаниите следват политика на агресивно укриване на данъци, или ще бъдат глобявани. Информацията след това ще се записва в централна база данни, към която достъп ще имат всички страни членки на ЕС. \r\nСедем страни членки на ЕС – Белгия, Люксембург, Ирландия, Холандия, Малта, Кипър и Унгария са определени от Московиси като окуражаващи избягването на данъци.  Виктор Турмаков", "date": "2018.03.14", "title": "New Europe: ЕС се съгласи за нови правила срещу укриването на данъци"}
{"url": "http://www.focus-news.net/news/2018/03/14/2499232/aktsenti-v-predavaneto-vsichki-v-chas-na-radio-fokus.html", "text": "Министерство на образованието и науката е предвидило близо 3 млн. лв. тази година за закупуването на ученически шкафчета. Това е една от мерките за облекчаване на проблема с тежките ученически раници, които предвижда просветното министерство. За отпускането на допълнителни средства, за да се осигури достъп до електронни варианти на учебници, кои класове ще обхване промените, ще разговаряме в предаването „Всички в час“ на Радио „Фокус“ с Пенка Иванова, директор на Дирекция „Учебници и училищна документация“ във ведомството.  \r\n1 550 деца и ученици  на възраст от 3 до 19 години са преминали за консултиране през кабинетите на Логопедичния център във Варна през първия учебен срок. Скринингът е извършен през есента на 2017-та година и включва децата в трета и четвърта група в детските градини, подготвителните групи и първи клас, при които е изследвана устната реч, както и учениците във втори и трети клас, при които се обследва писмената реч. Какво показват резултатите, ще ни каже репортера ни във Варна Марияна Валентинова.\r\nВ минутите до 11.00 часа ще се насочим и към Добрич. Съвсем наскоро възпитаници на Езикова гимназия „Гео Милев“ в града получиха награда от национален фестивал за авторска драматургия на английски език. Фестивалът се проведе в град Ловеч. Това не е единственият повод за радост на училището. Кореспондентът ни Жулиета Николова разказва за други интересни и добри новини. \r\nВсичко това и още, ако влезете в час от 10.00 до 11.00 часа с водещ Милослава Ангелова.", "date": "2018.03.14", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/03/14/2499223/reuters-vanshniyat-ministar-na-yuzhna-koreya-shte-poseti-sasht-kakto-e-planirano-vapreki-uvolnenieto-na-reks-tilarsan.html", "text": "Външният министър на Южна Корея Кан Кюн-ха ще посети САЩ, както е планирано, в четвъртък, за да подкрепи „силното сътрудничество“ с Вашингтон, въпреки това, че държавният секретар на страната Рекс Тилърсън напусна поста си, предава Reuters.\r\n„САЩ изразиха желанието си нашият външен министър да посети страната, както бе планирано“, пише в официално заявление на южнокорейското МВнР. Очаква се Кан Кюн-ха да се срещне със заместник-държавния секретар Джон Съливан. \r\nПрезидентът на САЩ Доналд Тръмп уволни Тилърсън във вторник, 13 март, след серия от публични разногласия относно политиката спрямо Северна Корея, замествайки го със смятания за лоялен на него директор на ЦРУ Майк Помпео.  Виктор Турмаков", "date": "2018.03.14", "title": "Reuters: Външният министър на Южна Корея ще посети САЩ, както е планирано, въпреки уволнението на Рекс Тилърсън"}
{"url": "http://www.focus-news.net/news/2018/03/14/2499231/varna-zapochva-priema-na-zayavleniya-za-pravo-na-polzvane-na-registratsionni-tabeli-ot-3001-do-3500-ot-seriya-vt.html", "text": "В Деловодството на сектор „Пътна полиция“ към отдел „Охранителна полиция“ на ОДМВР – Варна, на бул. „Ян Хуняди“ № 5 ,започва приемането на заявления за право на използване на регистрационни номера по избор от 3001 до 3500 от серия ВТ. Това съобщиха от ОДМВР – Варна. Номерата са изложени в списък, с който гражданите могат да се запознаят на място и да направят своя избор.", "date": "2018.03.14", "title": "Варна: Започва приема на заявления за право на ползване на регистрационни табели от 3001 до 3500 от серия ВТ"}
{"url": "http://www.focus-news.net/news/2018/03/14/2499233/nikolay-kirov-sayuz-na-zarnoproizvoditelite-ima-preovlazhneni-zemedelski-zemi-v-oblast-burgas.html", "text": "Има преовлажнени земеделски земи в област Бургас. Това съобщи за Радио „Фокус“ - Бургас Николай Киров, председател на Съюза на зърнопроизводителите в Бургас. Такива има в района на Карнобат и в Средец. Там земеделската продукция ще бъде унищожена на 100%. В останалата част от областта засега не може да се каже как голяма влага ще се отрази на посевите. „Те трябва да излизат от покой, да започнат да се развиват, за да се види дали има пропаднали площи от измръзване, от преовлажняване. В края на март - началото на април ще стане ясно“, каза още Киров. По думите му след 25 март ще започне засяването на слънчогледа, царевицата, пролетния грах, овес. През април нивите ще се пръскат с хербициди и с формициди за болести и вредители.\r\nМария РУСЕВА", "date": "2018.03.14", "title": "Николай Киров, Съюз на зърнопроизводителите: Има преовлажнени земеделски земи в област Бургас"}
{"url": "http://www.focus-news.net/news/2018/03/14/2499234/burgas-pitsariya-v-grada-e-izgoryala-napalno-politsiyata-raboti-po-versiya-za-umishlen-palezh.html", "text": "Пицария е изгоряла напълно в Бургас, съобщи за Радио \"Фокус“ - Бургас говорителят на ОДМВР - Бургас Цветелина Рандева. Около полунощ е получено съобщение за това, че е извършен палеж в пицария в жк. „Лазур“, като запалването е извършено чрез взломяване на витринното стъкло. Огънят е потушен от две противопожарни коли с осем огнеборци. Причините за пожара в процес на изясняване. Извършен е оглед на мястото. В момента се извършва повторен такъв в светлата част на деня.\r\nМария РУСЕВА", "date": "2018.03.14", "title": "Бургас: Пицария в града е изгоряла напълно, полицията работи по версия за умишлен палеж"}
{"url": "http://www.focus-news.net/news/2018/03/14/2499236/sofiya-rayonnata-prokuratura-zadarzha-litse-izvarshilo-krazhba-na-zlatni-bizhuta-ot-shtand-v-targovski-tsentar.html", "text": "В късните часове на 13 март 2018 г. Софийска районна прокуратура задържа лице, извършило в началото на месеца кражба на златни бижута от щанд в търговски център „България Мол“. Това съобщиха от пресцентъра на Прокуратура на Република България. Под ръководството и надзора на Софийска районна прокуратура е образувано и се води досъдебно производство срещу Румен Каменов, за това, че:\r\n - На 1 март 2018 г. от щанд за бижута в търговски център „България Мол“, находящ се в гр. София, бул. „България“ № 69, отнел чужди движими вещи – дамски пръстен от бяло злато, 14 карата проба на златото, тегло 7,45 гр., на стойност 633 лева; дамски пръстен от бяло злато, 14 карата проба на златото, тегло 11,88 гр., на стойност 1069 лева; дамски пръстен от бяло злато, 14 карата проба на златото, тегло 6,98 гр., на стойност 593 лева; дамски пръстен от бяло злато, 14 карата проба на златото, тегло 12,35 гр., на стойност 1050 лева; дамски пръстен от бяло злато, 14 карата проба на златото, тегло 8,60 гр., на стойност 731 лева; дамски пръстен от бяло злато, 14 карата проба на златото, тегло 7,45 гр., на стойност 633 лева; дамски златен пръстен, 14 карата проба на златото, тегло 8,03 гр., на стойност 768 лева; дамски пръстен от бяло злато, 14 карата проба на златото, тегло 6,11 гр., на стойност 519 лева; дамски пръстен от бяло злато, 14 карата проба на златото, тегло 4,12 гр., на стойност 350 лева; дамски пръстен от бяло злато, 14 карата проба на златото, тегло 6,30 гр., на стойност 536 лева; дамски пръстен от бяло злато, 14 карата проба на златото, тегло 7,70 гр., на стойност 655 лева, всички вещи на обща стойност 7537 лева (седем хиляди петстотин тридесет и седем лева), собственост на „К“ ООД, от владението на М.К., без нейно съгласие с намерение противозаконно да ги присвои, като случаят не е маловажен и кражбата е извършена повторно. \r\nПредвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му в сградата на СРС на 15 март 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.03.14", "title": "София: Районната прокуратура задържа лице, извършило кражба на златни бижута от щанд в търговски център"}
{"url": "http://www.focus-news.net/news/2018/03/14/2499206/dimitar-lazarov-gerb-predlagame-vremennata-komisiya-za-proverka-na-prodazhbata-na-chez-da-se-zanimava-i-s-privatizatsiyata-na-druzhestvoto.html", "text": "Предлагаме Временната комисия за проверка на продажбата на ЧЕЗ да се занимава и с приватизацията на дружеството. Това каза народният представител от ПГ на ГЕРБ Димитър Лазаров по време на дебатите по създаване на Временна комисия за продажбата на ЧЕЗ, предаде репортер на Агенция „Фокус“. Димитър Лазаров предложи да има и добавка в проекта за решение - Анкетна комисия за приватизацията и планираната продажба на ЧЕЗ. \r\nЗаместник-председателят на ПГ на „БСП за България“ Драгомир Стойенв заяви, че започва да става съмнително в залата, но от опозицията подкрепят предложението на управляващите. \r\nВ крайна сметка депутатите приеха предложението на Димитър Лазаров със 174  гласа \"за\" и  1 „въздържал се“. \r\nДеница КИТАНОВА", "date": "2018.03.14", "title": "Димитър Лазаров, ГЕРБ: Предлагаме Временната комисия за проверка на продажбата на ЧЕЗ да се занимава и с приватизацията на дружеството"}
{"url": "http://www.focus-news.net/news/2018/03/14/2499241/varna-chast-ot-abonatite-v-tsentara-na-grada-shte-bada-bez-voda-zaradi-rekonstruktsiyata-na-bul-primorski.html", "text": "Част от абонатите в центъра на Варна ще бъда без вода заради реконструкцията на бул. „Приморски“. Това съобщиха за Радио „Фокус“ – Варна от водоснабдителното дружество във Варна. Без вода до около 21.00 часа ще бъдат домакинствата в карето между бул. „8-ми Приморски полк“, бул. „Цар Освободител“, бул. „Приморски“ , бул. „Сливница“ и част от Приморски парк. Заради авария с нарушено водоподаване до 15.00 часа ще бъдат абонатите от местности Добрева чешма и Перчемлията. Без вода до отстраняване на аварията ще бъдат и жителите на село Царевци.\r\nМарияна ВАЛЕНТИНОВА", "date": "2018.03.14", "title": "Варна: Част от абонатите в центъра на града ще бъда без вода заради реконструкцията на бул. „Приморски“"}
{"url": "http://www.focus-news.net/news/2018/03/14/2499239/todor-balabanov-obshtinski-savet-varna-osiguryavame-na-grazhdanite-barz-i-lesen-dostap-do-arhiva-na-mestniya-parlament.html", "text": "Полагаме усилия да оптимизираме работата на Общинския съвет. Важна стъпка в тази посока бе и новият сайт, където в рамките на няколко месеца успяхме да публикуваме целия архив на Общински съвет – над 30 000 страници документи от първия демократично избран местен парламент до настоящия мандат. По този начин дигитализирахме историческата памет на местната власт и при пълна прозрачност осигурихме на гражданите бърз и лесен достъп до нормативните актове от 1991 г. до днес. Това коментира пред граждани в район „Приморски” председателят на ОбС – Варна Тодор Балабанов. Срещата се състоя по инициатива на ръководителя на районната организация на ГЕРБ Лилия Христова, съобщиха от пресцентъра на ПП ГЕРБ – Варна.\r\n„В момента работим активно, така че общинската нормативна уредба да бъде интегрирана в специализиран уеб модул към сайта, което съществено ще облекчи търсенето на информация по конкретна дума или дори символ”, обясни Балабанов и изтъкна, че Общински съвет - Варна е първият в страната с толкова богат дигитален архив.\r\nПо повод новия общински бюджет Тодор Балабанов разясни, че спрямо миналата година финансовата рамка е увеличена със 123 млн. лв. „Рекордният бюджет от 393,7 млн. лв. е резултат от добрата събираемост и спечелените от община Варна европроекти, но и от силната подкрепа на правителството. Държавата осигури солидно финансиране за ускорената реализация на важни за развитието на града ни обекти”, изтъкна председателят на ОбС. Той добави, че в бюджет 2018 има сериозно увеличение на средствата по различни функции и посочи като пример ръста от 14 млн. лв. в сферата на образованието. „Предстои изграждане на 4 детски градини, а чрез европейските програми община Варна предприема модернизация на редица образователни институции, сред които седем общински училища, две професионални гимназии и три детски градини. С помощта на държавата ще се построи и нова сграда на Математическа гимназия, за което стартира проектиране. Амбицията е да се обособи образователен кампус, който да се превърне в център за обучение по математика, информатика, техника и технологии”, подчерта Тодор Балабанов.\r\nВ отговор на поставените въпроси относно новата сграда на варненската библиотека той информира, че предстои да бъде издадено разрешение за строеж, след което общината ще търси възможности за финансирането на проекта, включително и чрез оперативните програми.\r\nПредседателят на ОбС постави акцент и върху предвидените инвестиции в общинското здравеопазване, като открои заложените 500 000 лв. за нова лапароскопска и ендоскопска апаратура на Онкоболницата в Аспарухово, 550 000 лв. за ремонт на родилното отделение и неонатологията в МБАЛ „Св. Анна“, както и близо 500 000 лв. за ремонта на АГ-болницата в града.\r\nСред приоритетите на Варна той отбеляза и мащабните инфраструктурни проекти, които имат важна роля за облекчаване на трафика. „Работи се при непрекъснат режим, така че обектите да бъдат завършени в максимално кратки срокове. Надяваме се, че в кратки срокове ще приключат и процедурите по обжалване, свързани с отчуждаването на имотите, които попадат в трасето на бул. „В. Левски”, поясни Балабанов. Сред важните транспортните решения за града той посочи и предстоящото въвеждане на синята зона. „След официалния ѝ старт ще бъде предвиден гратисен период, който да даде възможност самата система да се оптимизира, а гражданите да подадат съответните заявления и да се адаптират към променените условия”, допълни председателят на ОбС.\r\nТой разясни предприетите стъпки за преобразуване на Спортен комплекс „Спартак“ АД, така че да се намери решение на дългогодишната сага, пред която бе изправен футболният клуб. „На 26 март предстои Общо събрание на акционерите на спортния комплекс. То също е част от процедурата общината да си върне имотите и да намери подходяща форма за предоставянето им за дейността на клуба”, съобщи Тодор Балабанов. Като припомни, че държавата в лицето на премиера Бойко Борисов се е ангажирала да инвестира 1 млн. лв. за обновяване на стадиона и трибуните, председателят на ОбС информира още, че от Министерството на младежта и спорта вече са изпратили проектанти, които да проучат състоянието на съоръженията и да изготвят проект за ремонта.\r\nВ срещата в „Приморски” взеха участие и народният представител от ГЕРБ Павел Христов, кметът на района Петя Проданова и общинските съветници доц. Антоанета Цветкова, Людмила Колева и Борислав Нанков.", "date": "2018.03.14", "title": "Тодор Балабанов, Общински съвет – Варна: Осигуряваме на гражданите бърз и лесен достъп до архива на местния парламент"}
{"url": "http://www.focus-news.net/news/2018/03/14/2499240/plamena-kostadinova-kmet-na-selo-samuilovo-parviyat-shtarkel-ot-mestnata-koloniya-pristigna-v-seloto.html", "text": "Първият щъркел от местната колония пристигна в сливенското село Самуилово. Това съобщи за Радио „Фокус“ – Сливен Пламена Костадинова, кмет на селото. Тя каза, че обикновено пристига един щъркел, който подготвя гнездото за своя партньор.\r\nПтицата е долетяла в началото на миналата седмица. Миналата година щъркелите са пристигнали на 1 март, така че жителите на селото дори не са успели да поносят мартенички. Щъркелите са любимци и на жителите и на преминаващите през селото. Дъбовете в местния парк, върху които гнездят птиците, обаче са много стари и изсъхват. Затова  и едно от гнездата е било разрушено. Две от двойките са избрали да обитават изкуствени гнезда върху електрически стълбове. Общо седем двойки бели щъркели обитават върху няколко вековни дъба и изкуствени гнезда върху електрически стълбове. Преди години в Самуилово се намирала най-голямата естествена колония на бял щъркел на Балканския полуостров – около 20 гнезда. По данни на Седмото международно преброяване на щъркелите през 2014 г., в община Сливен е имало 70 щъркелови гнезда.", "date": "2018.03.14", "title": "Пламена Костадинова, кмет на село Самуилово: Първият щъркел от местната колония пристигна в селото"}
{"url": "http://www.focus-news.net/news/2018/03/14/2499242/blagoevgrad-prof-plamen-atanasov-shte-iznese-publichna-lektsiya-na-tema-novo-pokolenie-elektrokatalizatori-za-gorivni-elementi.html", "text": "Професор Пламен Атанасов ще изнесе публична лекция на тема „Ново поколение електрокатализатори за горивни елементи“. Това съобщиха от пресцентъра на ЮЗУ. Пред преподаватели, докторанти, студенти и гости проф. Атанасов ще представи иновативен подход, разработен от неговия екип, за създаване на катализатори несъдържащи благородни метали, както и приложението им в разнообразни енергопреобразуващи технологии – от горивни елементи за автомобилната индустрия до устройства за пречистване и обезсоляване на води. Лекцията ще се проведе от 13.30 часа в зала 114 на Учебен корпус №1.", "date": "2018.03.14", "title": "Благоевград: Проф. Пламен Атанасов ще изнесе публична лекция на тема „Ново поколение електрокатализатори за горивни елементи“"}
{"url": "http://www.focus-news.net/news/2018/03/14/2499237/pazardzhik-tarsi-se-sadeystvie-ot-grazhdanite-za-ustanovyavane-na-izvarshitelite-na-palezha-v-retromuzeya-na-sotsialisticheskite-avtomobili-v-peshtera.html", "text": "Призоваваме гражданите, които имат някаква информация за пожара в Ретромузея на автомобилите на  социализма в Пещера, да сигнализират, като анонимността им е гарантирана. Това каза за Радио „Фокус“ – Пазарджик Динко Кушев, собственик на музея. Призивът бе публикуван и в една от социалните мрежи, като са приложени и снимка на четирите туби със запалителна течност, които са използвани от подпалвачите вечерта на 8 март и инструментите, с които е извършен палежът. „Тръбите са неръждаеми и са с много прецизни заварки. Поради това някой заварчик или стругар може да познае творението си или някоя бензиностанция да познае тубите, в които е сипан бензинът“, уточни Кушев. Той добави, че се надяват на добри хора, които да съдействат за изясняване на случая. Вследствие на пожара в Ретро музея на социалистическите автомобили в Пещера са нанесени сериозни материални щети, изгорели са 3 от колите, както и част от лоби бара. „Има различни версии за пожара в музея, но ще изчакаме разследващите да си свършат работата. Предоставили сме записи от видеонаблюдението в музея. За съжаление, автомобилните експонати вътре не са застраховани, а само сградата. Трите изгорели коли са с тотални щети и няма да могат да бъдат възстановени, но аз разполагам със същите експонати и ще ги възстановим много бързо“, уточни Кушев. Той добави, че очакванията са до месец щетите да бъдат възстановени и вратите на музея да бъдат отново отворени за посетители.\r\nАлбена ЖИЛЕКОВА", "date": "2018.03.14", "title": "Пазарджик: Търси се съдействие от гражданите за установяване на извършителите на палежа в Ретромузея на социалистическите автомобили в Пещера"}
{"url": "http://www.focus-news.net/news/2018/03/14/2499243/gencho-genchev-kmet-na-svishtov-obshtinata-shte-realizira-proekt-nasochen-kam-grizhi-za-vazrastni-i-hora-v-nevazmozhnost-za-samoobsluzhvane.html", "text": "Община Свищов ще реализира проект, насочен към грижи за възрастни и хора в невъзможност за самообслужване. Това съобщи за Радио „Фокус“ кметът на Община Свищов Генчо Генчев. Програмата се осъществява по Оперативна програма „Региони в растеж 2014-2020“ година за директно предоставяне на безвъзмездна финансова помощ, общината ще получи 540 хил. лв. за изпълнение на проекта, а продължителността му е 24 месеца. „Това е една съпътстваща услуга заедно с Центъра за социално развитие и рехабилитация, близък до семейната среда, в комуникативен район. Центърът ще се изгради в рамките на по-малко от 24 месеца, ще се действа бързо, защото услугата е много необходима. С нея Община Свищов затваря пълния цикъл с развитите на центрове на територията на общината, които да обслужват цялото население на града“, каза кметът Генчо Генчев.\r\nТой добави, че есента ще започне реализиранeто на проекта и началото на 2019 г. услугата ще стартира. Генчев допълни, че вече е избрана сграда, която отговаря на всички изисквания. „Ще се осигурят около 15 нови работни места за хора, които да работят в центъра за грижи за възрастни хора\", уточни той.", "date": "2018.03.14", "title": "Генчо Генчев, кмет на Свищов: Общината ще реализира проект, насочен към грижи за възрастни и хора в невъзможност за самообслужване"}
{"url": "http://www.focus-news.net/news/2018/03/14/2499227/daily-sabah-binali-yaldaram-komentira-uvolnenieto-na-reks-tilarsan-tursko-amerikanskite-otnosheniya-ne-zavisyat-ot-otdelni-litsa.html", "text": "Турският министър-председател Бинали Йълдъръм заяви, че отношенията между страната му и САЩ не зависят от отделни личности или от тяхното лично мнение относно Турция. Така той коментира притесненията, че уволнението на държавния секретар на САЩ Рекс Тилърсън ще повлияе върху отношенията между двете страни, пише   Daily Sabah.\r\n„Който и да дойде [на негово място], позицията на Турция е ясна. Не е важно за нас какво новият държавен секретар мисли за Турция“, заяви Йълдъръм. „Надявам се, че след това ще се развият здрави отношения със САЩ“, допълни той.\r\nПо-рано президентът на САЩ Доналд Тръмп обяви, че Майк Помпео, директорът на ЦРУ, ще бъде новият държавен секретар на САЩ на мястото на Рекс Тилърсън.  Виктор Турмаков", "date": "2018.03.14", "title": "Daily Sabah: Бинали Йълдъръм коментира уволнението на  Рекс Тилърсън: „Турско-американските отношения не зависят от отделни лица“"}
{"url": "http://www.focus-news.net/news/2018/03/14/2499244/dobrich-v-grada-shte-badat-napraveni-novi-spirki-i-shte-bade-promenen-marshrutat-na-avtobusna-liniya-po-iskane-na-grazhdanite.html", "text": "Комисия с председател зам.-кмета „Икономическо развитие и европейски фондове“ Росица Йорданова ще предложи на следващата сесия на Общински съвет Добрич промяна на общинската транспортна схема с въвеждане на нови спирки и промяна на маршрута на автобусна линия №302. Това съобщиха от пресцентъра на Общината. Новият маршрут на автобусната линия включва бул. „Русия“ – бул. „Добруджа“ – бул. „Добричка епопея“ – бул. „Трети март“ – бул. „25 ти септември“ – бул. „Русия“ – улица „Христо Ботев“ – ул. „Ген. Георги Попов“. Тя ще бъде целодневна и ще се изпълнява ежедневно без неделя. Предстои Община Добрич да обяви обществена поръчка за избор на превозвач, който ще изпълнява тази линия. Промяната на общинската транспортна схема включва и въвеждане на нови спирки, които са следните: линия №233 с нова спирка „Братя Жекови“ по улица „Калиакра“, линия №304 с нова спирка „РЗИ“ по бул. „Добричка епопея“, линия №306 с нови спирки „ДГ 10“ по улица „Сан Стефано“ и спирка „Църква“ по улица „Христо Ботев“.", "date": "2018.03.14", "title": "Добрич: В града ще бъдат направени нови спирки и ще бъде променен маршрутът на автобусна линия по искане на гражданите"}
{"url": "http://www.focus-news.net/news/2018/03/14/2499245/the-brussels-times-blizo-dve-treti-ot-belgiytsite-podkrepyat-zadalzhitelnata-voenna-ili-tsivilna-sluzhba.html", "text": "Според проучване на компанията за социологически проучвания „Ипсос“ близо две трети от белгийците (65%) подкрепят задължителната военна или цивилна служба да бъде въведена отново, пише  The Brussels Times.\r\nСред общностите на страната валонците от южната част на страната подкрепят мярката значително по силно от фламандците на север (78 срещу 58%). Според допитаните 2500 души, младите жени също трябва да преминават през служба. Същевременно 77% от възрастните над 55 години подкрепят идеята, докато това се отнася за едва 48% от младежите. \r\nВоенната служба е премахната в Белгия през 1992 г. но министърът на отбраната Стевен Вандепут се изказа в полза на възстановяването на набора.  Виктор Турмаков", "date": "2018.03.14", "title": "The Brussels Times: Близо две трети от белгийците подкрепят задължителната военна или цивилна служба"}
{"url": "http://www.focus-news.net/news/2018/03/14/2499246/shumen-ochakva-se-nasrochvane-na-chastichen-izbor-za-kmet-na-selo-milanovo-obshtina-veliki-preslav.html", "text": "Очаква се президентски указ за насрочване на частичен избор за кмет на село Миланово, община Велики Преслав. Това сочи справка на сайта на Централната избирателна комисия. С решение от 23 февруари на Общинска избирателна комисия - Велики Преслав са прекратени предсрочно пълномощията на кмета на кметство Миланово Ариф Мехмед Мехмед. Оттеглянето му от поста е по негово желание. По справка на ГД „ГРАО“ към 22 февруари жителите на Миланово  по постоянен адрес са 762. Докладна записка относно избор на временно изпълняващ длъжността кмет на кметство Миланово ще бъде разгледана на заседанието на Общински съвет - Велики Преслав, насрочено за 20 март.", "date": "2018.03.14", "title": "Шумен: Очаква се насрочване на частичен избор за кмет на село Миланово, община Велики Преслав"}
{"url": "http://www.focus-news.net/news/2018/03/14/2499247/sofiya-vavezhda-se-vremenna-organizatsiya-na-dvizhenieto-za-otkrivaneto-na-izlozhbata-zlatnoto-runo-patyat-na-argonavtite-v-natsionalna-hudozhestvena-galeriya.html", "text": "Въвежда се временна организация на движението за откриването на изложбата „Златното руно. Пътят на аргонавтите” в Национална художествена галерия. Това съобщиха от пресцентъра на Столична община. До 20.00 часа днес, от 08.00 до 22.00 часа на 15 март 2018 г. и от 08.00 до 10.00 часа на 16 март 2018 г. се забранява престоят и паркирането на пътни превозни средства, с изключение на автомобилите обслужващи мероприятието и извън местата в режим на платено паркиране „служебен абонамент” на паркинга на пл. „Кн. Александър І”.", "date": "2018.03.14", "title": "София: Въвежда се временна организация на движението за откриването на изложбата „Златното руно. Пътят на аргонавтите” в Национална художествена галерия"}
{"url": "http://www.focus-news.net/news/2018/03/14/2499248/pazardzhik-prodalzhavat-sreshtite-na-tema-predpriemachi-v-deystvie-organizirani-ot-oblastniya-informatsionen-tsentar.html", "text": "Продължават срещите, организирани от Областния информационен център в Пазарджик по общините в областта. Това съобщи за Радио „Фокус“ – Пазарджик Радослав Пешалов, управител на центъра. Той обясни, че днес е срещата в Белово. Тя е с потенциални ползватели на европейско финансиране и заинтересовани граждани, на тема „Предприемачи в действие“. “Целта на събитието е да се представи на аудиторията финансовия инструмент за микрокредитиране със споделен риск по Оперативна програма „Развитие на човешките ресурси“, както и възможности за финансиране на проекти по процедура „Насърчаване на предприемачеството“ по Оперативна програма „Иновации и конкурентоспособност“ и подмярка 4.2. „Инвестиции в преработка/маркетинг на селскостопански продукти“ по Програмата за развитие на селските райони“, допълни Пешалов. Той уточни, че утре е информационна среща в Пещера.\r\nВаня НИКОЛОВА", "date": "2018.03.14", "title": "Пазарджик: Продължават срещите на тема „Предприемачи в действие“, организирани от Областния информационен център"}
{"url": "http://www.focus-news.net/news/2018/03/14/2499249/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на Столична община. До 24.00 часа днес се забранява престоят и паркирането на пътни превозни средства, с изключение на автомобилите на снимачния екип на паркинга пред Национален исторически музей.", "date": "2018.03.14", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/03/14/2499250/sofiya-petima-dushi-sa-zadarzhani-sled-sprechkvane-na-patya-na-bul-balgariya.html", "text": "Петима души са задържани след спречкване вчера на пътя на бул. \"България\". Това съобщиха за Агенция \"Фокус\" от СДВР. По случая е образувано досъдебно производство по чл. 325 от НК. Работи се по изясняване на обстоятелствата по случая.", "date": "2018.03.14", "title": "София: Петима души са задържани след спречкване на пътя на бул. \"България\""}
{"url": "http://www.focus-news.net/news/2018/03/14/2499253/dobrich-kmetat-na-kavarna-nina-stavreva-razgovarya-sas-studenti-za-obnovyavaneto-na-gradskata-sreda.html", "text": "Студенти от \"Икономически университет\" - Варна посетиха Община Каварна, за да се запознаят с потенциала на града, структурата на общинска администрация и възможностите за развитие. Това съобщиха от пресцентъра на Общината. Групата от 21 студенти бе водена от гл. ас. д-р Анна Господинова  и гл. ас.д-р Севдалина Христова при Катедра \"Икономика и управление на строителството\". Срещата бе открита от кмета на Община Каварна Нина Ставрева. Студентите от специалностите \"Строителен бизнес и предприемачество\" и \"Недвижими имоти и инвестиции“ отправиха въпроси и към главния архитект Камен Жейнов. Дискутирани бяха обновяването на градската среда и централната градска улица. По време на открития разговор студентите от Варненския икономически университет проявиха интерес към туристическия отрасъл и богатата културна програма на града. \r\n“Община Каварна съдейства активно за развитието на младите специалисти и дава възможност на студентите да се запознаят с работния процес в администрацията. Пример за добра практика в тази сфера са стажовете на студенти от Икономически университет – Варна в Общината”, посочи г-жа Ставрева. \r\nОбщина Каварна представи на младите гости и Исторически музей - Каварна, експозиция „Добруджа и морето“ и Етнографската къща.", "date": "2018.03.14", "title": "Добрич: Кметът на Каварна Нина Ставрева разговаря със студенти за обновяването на градската среда"}
{"url": "http://www.focus-news.net/news/2018/03/14/2499251/pregled-na-osnovnite-temi-v-balkanskiya-pechat-agentsiya-fokus.html", "text": "Турският министър-председател Бинали Йълдъръм заяви, че отношенията между страната му и САЩ не зависят от отделни личности или от тяхното лично мнение относно Турция. Така той коментира притесненията, че уволнението на държавния секретар на САЩ Рекс Тилърсън ще повлияе върху отношенията между двете страни, пише   Daily Sabah.\r\n„Който и да дойде [на негово място], позицията на Турция е ясна. Не е важно за нас какво новият държавен секретар мисли за Турция“, заяви Йълдъръм. „Надявам се, че след това ще се развият здрави отношения със САЩ“, допълни той.\r\nПо-рано президентът на САЩ Доналд Тръмп обяви, че Майк Помпео, директорът на ЦРУ, ще бъде новият държавен секретар на САЩ на мястото на Рекс Тилърсън. \r\n***\r\nОчаква се в ЕС да започне дебат относно промените в многогодишната бюджетна рамка след 2020 г. и Словения се сблъсква с големи предизвикателства да участва в него при най-добър резултат, пише  The Slovenia Times.\r\nОчаква се преговорите да започнат през май, когато Европейската комисия трябва да представи своите предложения. Очаква се ЕК да приключи преговори до пролетта на 2019 г. – преди следващите избори за европейски парламент. \r\nВлиянието на Брекзит върху бюджета на ЕС се изчислява на равнище от 10 млрд. евро годишно – загуба, която може да бъде компенсирана с увеличаване на вноските на оставащите 27 страни в блока. Повечето страни членки, включително и Словения, подкрепят идеята вноските към бюджета да се увеличат до 1,1% от БВП на страните членки. Тя подкрепя ориентиран към реформи бюджет, който да може да реагира към новите предизвикателства, включващи глобализацията и ефекта от технологичните промени. \r\n***\r\n Косовският вицепремиер Енвер Ходжай е оптимист, че тази седмица ще се проведе парламентарна сесия относно ратификацията на Споразумението за гранична демаркация между Косово и Черна гора. Според него всички партии ще постигнат окончателен консенсус и ще ратифицират споразумението, пише  Gazeta Express.\r\nСпоред Ходжай дори и партиите, представящи сръбската общност ще гласуват в полза на ратификацията на граничното споразумение. „Ще постигнем пълен политически консенсус с правителствените партньори, както и с другите депутати, които би трябвало да гласуват за споразумението“, заяви вицепремиерът.\r\nПо-рано депутатът от косовския парламент Блерта Делиу заяви, че демаркацията ще бъде ратифицирана скоро и преговорите между политическите сили за осигуряване на мнозинство „вървят в правилната посока“. \r\n***\r\nРъководствата на Гърция и на Република Кипър в момента внимателно готвят стратегии относно позициите си по време на  контактите си с Турция по време на срещата на високо равнище във Варна на 26  март, пише   To Vima.\r\nСрещата ЕС-Турция ще бъде посетена от председателя на Европейския съвет Доналд Туск, от председателя на Европейската комисия Жан-Клод Юнкер, българския министър-председател Бойко Борисов и от президента на Турция Реджеп Тайип Ердоган.\r\n„Тази среща ще бъде възможност да се преценят въпросите от взаимен интерес и скорошното развитие на събитията. Лидерите ще обсъдят как да придвижат напред евро-турските отношения на основата на взаимно уважение и общи интереси“, пише в официално заявление на ЕС.\r\nГърция и Кипър ще използват срещата като форум да отбележат своята загриженост относно турската активност в Егейско и Средиземно море и може би ще се опитат да убедят европейските си партньори да изискат от Анкара да поеме определени ангажименти относно своето поведение. \r\n***", "date": "2018.03.14", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/14/2499256/varna-nivoto-na-reka-kamchiya-v-oblastta-e-spadnalo-s-6-sm-nyama-svedeniya-za-avarii-ili-problemni-mesta-pri-vodoemite.html", "text": "Нивото на река Камчия, която минава през територията на Варненска област,  е спаднало с 6 см. Това съобщи за Радио „Фокус“ – Варна оперативният дежурен при Областна администрация. Според оперативните данни обстановката в областта към момента е нормална и няма сведения за аварии или проблемни места при водоемите. Общините не са докладвали тази сутрин за извънредни ситуации. Язовирите се изпускат контролирано съгласно инструкциите и няма опасност за населението, допълниха от администрацията.\r\nПо данни на Басейнова дирекция „Черноморски район“ – Варна към 09.00 часа днес яз. ,,Георги Трайков“ (Цонево) в община Дългопол е спаднал с 4 см спрямо вчера, продължава контролирано изпускане през основен изпускател – 39,4 куб. м/сек. Наличният обем е 283 000 000 куб. м, свободен обем – 47 000 000 куб. м. Понижение на водното ниво се наблюдава и при яз. „Елешница“, който също е на територията на община Дългопол, като продължава контролирано изпускане през основен изпускател – 4,2 куб. м/сек. В община Долни чифлик – яз. „Долни чифлик“ се изпуска контролируемо, язовирите ,,Горен чифлик“ и ,,Пчелник“ не преливат и към момента не е необходимо изпускането им. В община Провадия няма преливащи язовири. На територията на дирекцията няма постъпили данни за аварийни ситуации и по отношение състоянието на реките.\r\nДнес ще се извършват довършителни дейности по почистването на речното корито на река Камчия при местност „Пода“, за да се осигури проводимост на реката. По информация от „Напоителни системи“ река Камчия е в коритото си.\r\nМарияна ВАЛЕНТИНОВА", "date": "2018.03.14", "title": "Варна: Нивото на река Камчия в областта е спаднало с 6 см, няма сведения за аварии или проблемни места при водоемите"}
{"url": "http://www.focus-news.net/news/2018/03/14/2499254/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ulichnoto-osvetlenie-po-bul-petko-karavelov.html", "text": "Въвежда се временна организация на движението във връзка с ремонт на уличното осветление по бул. „Петко Каравелов“. Това съобщиха от пресцентъра на Столична община. От 9.00 часа до 16.30 часа днес, както и на 15 и 16 март се забранява престоят и паркирането на пътни превозни средства по бул. „Петко Каравелов“ между бул. „България“ и ул. „Бяла черква“ . Промяната в организацията на движение се налага във връзка с ремонт на уличното осветление по бул. „Петко Каравелов“ между бул. „България“и ул. „Бяла черква“ .", "date": "2018.03.14", "title": "София: Въвежда се временна организация на движението във връзка с ремонт на уличното осветление по бул. „Петко Каравелов“"}
{"url": "http://www.focus-news.net/news/2018/03/14/2499238/radio-svobodna-evropa-pomoshtnik-darzhavniyat-sekretar-na-sasht-ues-michal-uveri-sarbiya-v-podkrepata-na-stranata-si.html", "text": "Помощник-държавният секретар на САЩ за Европа и Евразия Уес Мичъл пристигна на 13 март в Белград, където се срещна със сръбския министър на външните работи Ивица Дачич, предава  Радио „Свободна Европа“ в своята македонска редакция.\r\nНа срещата са обсъдени регионалната стабилност, европейския път на Сърбия и удължаването на Брюкселския диалог - теми, по които Уес Мичъл посочи, че Сърбия има \"постоянната подкрепа от САЩ\". Според него \"Вашингтон смята Сърбия за една от най-важните страни в региона и стълб на стабилността на Балканите\". Виктор Турмаков", "date": "2018.03.14", "title": "Радио „Свободна Европа“: Помощник-държавният секретар на САЩ Уес Мичъл увери Сърбия в подкрепата на страната си"}
{"url": "http://www.focus-news.net/news/2018/03/14/2499260/shumen-10-000-leva-sa-otkradnati-ot-apartament-na-ul-maritsa.html", "text": "10 000 лева са откраднати от апартамент на ул. “Марица“. Това съобщиха от ОДМВР - Шумен. 26-годишен мъж от Шумен е съобщил вчера преди обяд в полицията, че е установил липса на сумата от 10 000 лева от апартамент, който обитава. На ул. “Марица“ в града е изпратен полицейски екип. Пред униформените С.Т. обяснил, че кражбата е станала за времето от 10.30 часа на 11 март до 00.30 часа на 12 март. Неизвестен влязъл в наетата от него квартира чрез отключване  на входната врата и извършил кражба на 10 000 лева. Образувано е досъдебно производство.", "date": "2018.03.14", "title": "Шумен: 10 000 лева са откраднати от апартамент на ул. “Марица“"}
{"url": "http://www.focus-news.net/news/2018/03/14/2499259/blagoevgrad-skalen-kas-e-nadvisnal-nad-zhp-liniyata-mezhdu-gara-kocherinovo-i-spirka-belo-pole.html", "text": "Скален къс е надвиснал над жп линията между гара Кочериново и спирка Бело поле, съобщи слушател на Радио „Фокус“ - Пирин. Скалата е непосредствено след втория тунел в посока Благоевград. Според слушателя в района има служител, който наблюдава участъка, а влаковете при преминаването в района се движат с много ниска скорост, но има реална опасност за инцидент.", "date": "2018.03.14", "title": "Благоевград: Скален къс е надвиснал над жп линията между гара Кочериново и спирка Бело поле"}
{"url": "http://www.focus-news.net/news/2018/03/14/2499257/magyar-hirlap-spored-viktor-orban-ima-dva-tipa-darzhavi-v-evropa-takiva-kadeto-sa-proniknali-migranti-i-takiva-koito-nyama-da-pozvolyat-podobno-neshto.html", "text": "Унгарският министър-председател Виктор Орбан заяви по време на предизборен митинг в град Ниредьхаза, че страната му трябва да защити своите постижения и да се запази като държава за унгарците , пише   Magyar Hirlap.\r\nСпоред министър-председателя днес в Европа има два вида държави – такива, където мигрантите са осъществили инвазия или където мигрантите ще навлязат, и такива, които няма да позволят подобно нещо. „Унгария попада във втората група“, уточни Орбан. Същевременно той изведе данни от социологически проучвания, според които днес Унгария е една от малкото държави в Европа, където хората чувстват, че техните деца ще водят по-добър живот от родителите си- \r\n„Днес няма друга гражданска, национална и християнска политическа група с достатъчно кураж да защити страната си не само от масовата миграция, но и от Брюксел“, заяви той. Агенция „Фокус“ припомня:\r\nНа 8 април в Унгария ще се проведат парламентарни избори.  Виктор Турмаков", "date": "2018.03.14", "title": "Magyar Hirlap: Според Виктор Орбан има два типа държави в Европа – такива, където са проникнали мигранти и такива, които няма да позволят подобно нещо"}
{"url": "http://www.focus-news.net/news/2018/03/14/2499258/kardzhali-tyaloto-na-47-godishen-mazh-e-namereno-v-tsentara-na-ardino.html", "text": "Тялото на 47-годишен мъж е намерено в центъра на Ардино вчера сутринта. Това съобщиха от ОДМВР - Кърджали.  Местен жител попаднал на тялото около 5.30 часа и подал сигнал на тел.112. Дежурна оперативна група от РУ - Ардино е извършила оглед на мястото на произшествието. Не са открити следи от насилствена смърт. Трупът е транспортиран за аутопсия в Отделението по съдебна медицина в кърджалийската болница. Образувано е досъдебно производство.", "date": "2018.03.14", "title": "Кърджали: Тялото на 47-годишен мъж е намерено в центъра на Ардино"}
{"url": "http://www.focus-news.net/news/2018/03/14/2499264/kyustendil-prevozvachi-iskat-dopalnitelni-subsidii-i-po-visoki-tseni-na-biletite.html", "text": "Превозвачи от Кюстендил искат допълнителни субсидии и по-високи цени на билетите. Това каза пред журналисти зам. областният управител на Кюстендил Райчо Цветин, предаде репортер на Радио „Фокус” – Кюстендил. Според зам. областният управител ще бъде организирана обща среща на превозвачите с държавни и общински власти, представители на областния отдел на „Автомобилна администрация”, „Пътна полиция”, финансисти и юристи. Превозвачите настояват за осигуряване на държавни субсидии за сметка на неусвоените компенсации за лица получаващи пенсия, за превоз на деца до 10-годишна възраст. Освен това те искат съкращаване на курсове без реални пътници, премахване или намаляване на таксите за гарово обслужване, както и корекция на цените на билетите.\r\nВенцеслав ИЛЧЕВ", "date": "2018.03.14", "title": "Кюстендил: Превозвачи искат допълнителни субсидии и по-високи цени на билетите"}
{"url": "http://www.focus-news.net/news/2018/03/14/2499261/burgas-nyama-postapili-signali-za-navodneni-zemedelski-zemi-v-oblastta.html", "text": "Няма постъпили сигнали в „Гражданска защита“, областна земеделска служба „Бургас“ и „Напоителни системи“ за наводнени земеделски земи в бургаските села Извор, Присад, Зидарово, Вършилово и Димчево. Това съобщиха от пресцентъра на Министерството на земеделието,\r\n храните и горите. Съответно не са подавани и искания за констатиране на щети и обезщетения. В тази връзка не отговарят на истината публикации в електронни медии за унищожени хиляди декари с посеви в Бургаско. Ситуацията в цялата страна се наблюдава непрекъснато от служителите на общинските земеделски служби за предприемане на адекватни и навременни мерки. \r\nПо данни на „Напоителни системи“ ЕАД към момента обстановката в страната се нормализира, няма опасност за земеделските земи, инфраструктурата и населените места. Възстановена е дигата до моста при с. Иново, област Видин.", "date": "2018.03.14", "title": "Бургас: Няма постъпили сигнали за наводнени земеделски земи в областта"}
{"url": "http://www.focus-news.net/news/2018/03/14/2499265/afp-tereza-mey-opisa-stivan-hoging-kato-brilyanten-i-neveroyaten-um.html", "text": "Британският министър-председател Тереза Мей заяви, че починалият на 76-годишна възраст астрофизик Стивън Хокинг е бил „брилянтен и невероятен ум“, чието наследство „няма да бъде забравено“, предава  AFP.\r\nМей заяви на профила си в социалната мрежа „Туитър“, че Хогинг е „един от най-великите учени на поколението си“ и добави, че „неговата смелост, хумор и целеустременост да получи всичко от живота са вдъхновяващи“.  Виктор Турмаков", "date": "2018.03.14", "title": "AFP: Тереза Мей описа Стивън Хогинг като „брилянтен и невероятен ум“"}
{"url": "http://www.focus-news.net/news/2018/03/14/2499266/shumen-s-matematichesko-shou-v-su-panayot-volov-shte-bade-otbelyazan-denyat-na-chisloto-pi.html", "text": "Отбелязването на Деня на числото Пи в СУ „Панайот Волов“ – Шумен ще започне с презентация, посветена на математическата константа. Това съобщиха от учебното заведение. След това шоуто ще продължи с отборно състезание по забавна математика с ученици от 5., 6. и 7. клас. Вторият етап от отборното съревнование ще бъде построяването на най-високата кула от спагети и пластилин. Инициативата ще завърши с тематична авторска пиеса на Пламен Пенев, дългогодишен преподавател по информационни технологии в СУ „Панайот Волов“. Традиционно денят на пи се отбелязва на 14 март, тъй като 3, 1, и 4 са най-важните цифри на π в десетичния му вид. С математическото шоу организаторите Мария Желязкова, Елица Орцева, Веска Луканова и Невин Исмаил, учители по математика в училището, целят да запознаят малките математици с приложението на число пи в живота около нас и да докажат, че математиката може да бъде забавна и интересна.", "date": "2018.03.14", "title": "Шумен: С математическо шоу в СУ „Панайот Волов“ ще бъде отбелязан Денят на числото Пи"}
{"url": "http://www.focus-news.net/news/2018/03/14/2499252/premierat-boyko-borisov-neka-da-se-izvadi-vsichko-za-chez-ne-stava-vapros-za-haresvane-i-neharesvane.html", "text": "Нека да се извади всичко за ЧЕЗ. Това каза в началото на правителственото заседание министър-председателят Бойко Борисов, предаде репортер на Агенция „Фокус“. „Подкрепихме Анкетната комисия за ЧЕЗ в парламента, така че г-жа Петкова и дружествата - да се извади всичко през годините, защото от изказването вчера разбрах, че аз не ги обичам. Довчера опозицията ме обвиняваше, че ги обичам и че през годините аз съм им пречил“, коментира Борисов. „Не сме пречили на никого, а сме искали електроразпределителните дружества да си спазват договорите и ангажиментите, вследствие на което сме им пращали проверки на всички, и на трите енергоразпределителни дружества. Има наказания включително, ДКЕВР е взимал отношения тогава, прокуратурата“, каза още той. „Нека това да се занесе в парламента, да се покаже, така че тук не става въпрос за харесване и нехаресване, а за изпълняване на ангажименти. Аутсорсването на дейностите им през годините и за какви пари ставаше въпрос, не влагаха достатъчно в електропреностната и разпределителна системата, което им е ангажимент“, поясни Бойко Борисов. „Нека в парламента всичко да стане ясно. От ръководството на ЧЕЗ вчера това, което разбрах, че единственият незаподозрян съм аз, защото не ги харесвам. Няма как тогава да имам общо с тази сделка. Оттук нататък - Дончев, Горанов и Петкова, направете с юристите на своите министерства много ясен план и стратегия. Хубаво е, че и тази комисия я има, да се отработи, за да може тази манипулация на обществото най-после да се премахне“, поясни премиерът. \r\nПреди заседанието премиерът честити рождения на вицепремиера Валери Симеонов, като му пожела да е жив и здрав.\r\nМариела РУСЕВА", "date": "2018.03.14", "title": "Премиерът Бойко Борисов: Нека да се извади всичко за ЧЕЗ, не става въпрос за харесване и нехаресване"}
{"url": "http://www.focus-news.net/news/2018/03/14/2499269/montana-vremenno-dvizhenieto-po-patishtata-krapchene-sumer-berkovitsa-montana-zamfirovo-lom-i-melyane-dalgi-del-se-izvarshva-v-edna-lenta-poradi-remontni-deynosti.html", "text": "Временно движението по пътните участъци по път І-1 Крапчене - Сумер, по път ІІ-81 Берковица - Монтана, път ІІ-81 Замфирово - Лом и по път ІІІ-1024 Меляне - Дълги дел се извършва в една лента, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на сигналистите и пътните знаци.", "date": "2018.03.14", "title": "Монтана: Временно движението по пътищата Крапчене - Сумер, Берковица - Монтана, Замфирово - Лом и Меляне - Дълги дел се извършва в една лента, поради ремонтни дейности"}
{"url": "http://www.focus-news.net/news/2018/03/14/2499273/smolyan-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Смолян, пътните настилки по улиците в града са мокри, предаде репортер на Радио „Фокус“ – Смолян. Автомобилният трафик в областният град е интензивен по централния булевард „България“, прилежащите към него улици и входно-изходните артерии на града.\r\nНели ГЕРГЬОВСКА", "date": "2018.03.14", "title": "Смолян: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/03/14/2499271/sofiyska-rayonna-prokuratura-proveryava-signal-za-mayka-iznasyashta-bebeto-si-prez-ostaklena-terasa.html", "text": "Софийска районна прокуратура се сезира по повод информация за майка, изнасяща бебето си през остъклена тераса. ТОва съобщиха от пресцентъра на Прокуратурата. В сутрешния блок на една от националните телевизии, тази сутрин е излъчен видеозапис, на който се наблюдават действия на жена, която „провесва“ бебе през прозореца на остъклена тераса.\r\nПо този повод Софийска районна прокуратура се сезира в рамките на няколко часа, като е образувана преписка по случая и е постановено извършването на незабавна проверка. В хода на проверката ще бъде установено мястото, където това се е случило, както и каква е причината за действията на заснетото лице. Ще бъдат събрани и всички други относими данни, след анализа на които ще бъде направена преценката извършено ли е престъпление  от общ характер, както и по кой текст от НК.", "date": "2018.03.14", "title": "Софийска районна прокуратура проверява сигнал за майка, изнасяща бебето си през остъклена тераса"}
{"url": "http://www.focus-news.net/news/2018/03/14/2499272/d-r-monika-troyancheva-rzi-plovdiv-blizo-200-sa-sluchaite-na-varitsela-v-oblastta-no-nyama-povod-za-pritesnenie.html", "text": "Близо 200 са случаите на варицела в областta, но няма повод за притеснение. Това каза за Радио „Фокус“ – Пловдив д-р Моника Троянчева, директор на Дирекция „Надзор на заразните болести“ в Регионалната здравна инспекция. Броят на болните се е удвоил, като в края на февруари болните са били 83, а в началото на месец март броят им достига до 185 души.\r\n„Обикновено броят на засегнатите от варицела достига тези стойности в това време на годината. Това не е нещо необичайно за Пловдив и района. Не би следвало родителите да се притесняват“, коментира д-р Моника Троянчева. Специалистът от Регионалната здравна иснпекция посочи, че случаи на варицела са регистрирани равномерно както в Пловдив, така и в районите извън града.\r\nПоследните данни от Регионалната здравна инспекция сочат също, че намалява броят на болните от скарлатина и вирусен хепатит. През последният отчетен период засегнатите от скарлатина са 8, докато през предходният отчетен период са били 10. Броят на болните от вирусен хепатит е 8, докато в началото на март достигнаха до 14. Заболеваемостта от грип и остри респираторни заболявания е 102 на 10 000 души, сочат последните данни на Регионалната здравна инспекция в Пловдив.\r\nТони МИХАЙЛОВ", "date": "2018.03.14", "title": "Д-р Моника Троянчева, РЗИ - Пловдив: Близо 200 са случаите на варицела в областта, но няма повод за притеснение"}
{"url": "http://www.focus-news.net/news/2018/03/14/2499274/pregled-na-osnovnite-temi-v-evropeyskiya-pechat-agentsiya-fokus.html", "text": "Унгарският министър-председател Виктор Орбан заяви по време на предизборен митинг в град Ниредьхаза, че страната му трябва да защити своите постижения и да се запази като държава за унгарците , пише   Magyar Hirlap.\r\nСпоред министър-председателя днес в Европа има два вида държави – такива, където мигрантите са осъществили инвазия или където мигрантите ще навлязат, и такива, които няма да позволят подобно нещо. „Унгария попада във втората група“, уточни Орбан. Същевременно той изведе данни от социологически проучвания, според които днес Унгария е една от малкото държави в Европа, където хората чувстват, че техните деца ще водят по-добър живот от родителите си- \r\n„Днес няма друга гражданска, национална и християнска политическа група с достатъчно кураж да защити страната си не само от масовата миграция, но и от Брюксел“, заяви той.\r\n***\r\n Според проучване на компанията за социологически проучвания „Ипсос“ близо две трети от белгийците (65%) подкрепят задължителната военна или цивилна служба да бъде въведена отново, пише  The Brussels Times.\r\nСред общностите на страната валонците от южната част на страната подкрепят мярката значително по силно от фламандците на север (78 срещу 58%). Според допитаните 2500 души, младите жени също трябва да преминават през служба. Същевременно 77% от възрастните над 55 години подкрепят идеята, докато това се отнася за едва 48% от младежите. \r\nВоенната служба е премахната в Белгия през 1992 г. но министърът на отбраната Стевен Вандепут се изказа в полза на възстановяването на набора. \r\n***\r\nФинансовите министри от ЕС се споразумяха да изградят нови правила, насочени срещу трансграничното избягване на данъци – решение, което трябва да бъде ратифицирано от Европейския парламент, пише  New Europe.\r\nЕвропейският комисар, отговорен за данъчната политика, Пиер Московиси приветства новите правила като „прогрес към данъчната справедливост“. Основната цел на новите мерки е да се намали пренасочването на печалбите към страни, които имат по-ниски данъци. Според проучване на ЕС ежегодно по този начин компаниите заобикалят плащането на около 70 милиарда евро в данъци.\r\nНовите мерки на прозрачност ще изискват данъчните консултанти, включително банките, адвокатите и счетоводителите да информират правителствата, когато компаниите следват политика на агресивно укриване на данъци, или ще бъдат глобявани. Информацията след това ще се записва в централна база данни, към която достъп ще имат всички страни членки на ЕС. \r\nСедем страни членки на ЕС – Белгия, Люксембург, Ирландия, Холандия, Малта, Кипър и Унгария са определени от Московиси като окуражаващи избягването на данъци. \r\n***\r\nВъоръжена полиция е пристигнала в района около спирка „Севън Систърс“ в Лондон, след като бе съобщено, че мъж е получил „огнестрелна рана“, пише Daily Express. Местната полиция е разкрила пред изданието, че е получила съобщение за прострелян мъж, като инцидентът е станал малко след 1:00 часа след полунощ българско време. \r\nНа мястото, според официално разпространената информация, се намират екипи на спешна помощ, които по-късно са извикали и полиция. Единствените данни, които са предоставени относно пострадалия, разкриват, че той е бил откаран в близка болница, като състоянието му не е животозастраващо.\r\nОчевидци са съобщили пред изданието, че някой е бил нападнат, но не са могли да потвърдят, дали атаката е станала с огнестрелно оръжие или нож. Полицията е отцепила района.  \r\n***", "date": "2018.03.14", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/03/14/2499268/veliko-tarnovo-kaso-saedinenie-e-prichinilo-pozhara-v-detska-gradina-slantse-v-pavlikeni.html", "text": "Късо съединение в ел. инсталацията е причинило пожара в Детска градина „Слънце“ в Павликени. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. По време на извършения оглед за установяване на щетите е установено, че са изгорели 30 кв. метра изолация на водосъдържател, мебели и детски топки и надуваеми лодки, както и електрически контакт. Опушени са 220 кв. метра стени. На сигналът се е отзовал екип на Районната противопожарна служба с един противопожарен автомобил и четирима пожарникари.„Фокус“ припомня, че сигналът за инцидента бе получен около 09.30 часа вчера. Бяха евакуирани 124-те деца и персонала в учебното заведение. Пострадали при инцидента нямаше. Огънят обхвана вехтории в помещението, намиращо се в близост до котелното.. Очаква се, че учебният процес в детската градина ще може да бъде възстановен най-рано в началото на следващата седмица. Дотогава е сфомирана сборна група в Детската ясла в помощ родителите, които не могат да оставят децата си вкъщи.\r\nНадежда КРЪСТЕВА", "date": "2018.03.14", "title": "Велико Търново: Късо съединение е причинило пожара в Детска градина „Слънце“ в Павликени"}
{"url": "http://www.focus-news.net/news/2018/03/14/2499276/nsi-indeksat-na-potrebitelskite-tseni-za-fevruari-2018-g-spryamo-yanuari-2018-g-pokazva-mesechnata-inflatsiya-e-03.html", "text": "Индексът на потребителските цени за февруари 2018 г. спрямо януари 2018 г. е 100.3%, т.е. месечната инфлация е 0.3%. Това сочи статистика на Националния статистически институт (НСИ). Инфлацията от началото на годината (февруари 2018 г. спрямо декември 2017 г.) е 0.6%, а годишната инфлация за февруари 2018 г. спрямо февруари 2017 г. е 2.0%. Средногодишната инфлация за периода март 2017 - февруари 2018 г. спрямо периода март 2016 - февруари 2017 г. е 2.1%.\r\nПрез февруари 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.3%;\r\n- алкохолни напитки и тютюневи изделия - увеличение с 1.1%;\r\n- облекло и обувки - намаление с 2.6%;\r\n- жилища, вода, електроенергия, газ и други горива - увеличение с 0.3%;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%;\r\n- здравеопазване - увеличение с 0.1%;\r\n- транспорт - цените остават на равнището от миналия месец;\r\n- съобщения - увеличение с 2.5%;\r\n- развлечения и култура - увеличение с 1.1%;\r\n- образование - намаление с 0.1%;\r\n- ресторанти и хотели - увеличение с 0.3%;\r\n- разнообразни стоки и услуги - увеличение с 0.5%.\r\nПрез февруари 2018 г. са се увеличили цените на следните хранителни продукти: брашно - с 1.7%, хляб - с 0.8%, макаронени изделия - с 0.5%, месо от едър рогат добитък - с 0.9%, малотрайни и трайни колбаси - съответно с 0.4 и 0.6%, риба - с 0.1%, пълномаслени пресни млека - с 0.1%, кисели млека - с 0.5%, ябълки - с 5.0%, цитрусови и южни плодове - с 3.0%, краставици - с 23.1%, зеле - с 6.2%, пипер - с 18.3%, кореноплодни зеленчуци (моркови и червено цвекло) - с 2.6%, гъби - с 0.7%, картофи - с 0.1%, оцет - с 0.7%, какао - 0.5%, газирани напитки - с 0.9%, ракии - с 0.8%, бира - с 0.6%, и други.\r\nПрез февруари 2018 г. са се намалили цените на следните хранителни продукти: ориз - с 0.1%, свинско месо - с 2.2%, месо от домашни птици - с 0.6%, мляно месо (кайма) - с 1.5%, сирене - с 0.8%, кашкавал - с 0.5%, извара - с 0.3%, яйца - с 8.3%, млечни масла - с 1.5%, маргарин - с 1.5%, олио - с 0.8%, домати - с 3.4%, зрял лук и чесън - съответно с 3.8 и 7.1%, листни зеленчуци - с 5.3%, маслини - с 0.6%, зрял боб - с 0.8%, леща - с 2.2%, захар - с 1.8%, шоколад и шоколадови изделия - с 0.5%, кафе - с 1.3%, чай - с 1.2%, минерални води - с 1.3%, плодови сокове - с 2.6%, и други.\r\nПрез февруари 2018 г. в групите на нехранителните стоки и услугите е регистрирано увеличение на цените при: цигари - с 1.4%, течни горива за битови нужди - с 0.4%, дърва - с 1.2%, климатични инсталации - с 0.8%, прахове за пране - с 1.0%, дизелово гориво - с 0.3%, автомобилен бензин А95Н - с 0.7%, автомобилен бензин А98Н - с 0.3%, цветарство - с 4.1%, вестници - с 0.6%, пакетни услуги за почивка и туристически пътувания в страната - с 3.0%, услуги по обществено хранене - с 0.3%, настаняване в хотели - с 1.0%, козметични продукти - с 1.0%, автомобилни застраховки - с 6.2%, и други.\r\nПрез разглеждания месец в групите на нехранителните стоки и услугите е регистрирано намаление на цените при: облекло - с 2.4%, обувки - с 2.9%, газообразни горива за битови нужди - с 0.2%, въглища - с 0.9%, мебели - с 1.2%, хладилници - с 0.3%, перални и съдомиялни машини - с 1.0%, препарати за почистване на съдовете - с 0.8%, газ пропан-бутан за ЛТС - с 1.1%, международни полети - с 4.1%, телевизори - с 1.6%, кина и театри - с 0.7%, продукти за лична хигиена - с 1.0%, и други.\r\nПрез февруари 2018 г. цените на лекарствените продукти са се увеличили с 0.1%. Цените на лекарските услуги са се увеличили с 0.2%, а цените на  стоматологичните услуги остават на равнището от предходния месец.\r\nПо окончателни данни на НСИ индексът на потребителските цени за януари 2018 г. спрямо декември 2017 г. е 100.3%, т.е. месечната инфлация е 0.3%.\r\nХармонизираният индекс на потребителските цени за февруари 2018 г. спрямо януари 2018 г. е 100.2%, т.е. месечната инфлация е 0.2%. Инфлацията от началото на годината (февруари 2018 г. спрямо декември 2017 г.) е 0.4%, а годишната инфлация за февруари \r\n2018 г. спрямо февруари 2017 г. е 1.5%  (табл. 2 от приложението).\r\nСредногодишната инфлация за периода март 2017 - февруари 2018 г. спрямо периода       март 2016 - февруари 2017 г. е 1.3%.\r\nСпоред ХИПЦ през февруари 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.2%;\r\n- алкохолни напитки и тютюневи изделия - увеличение с 1.1%;\r\n- облекло и обувки - намаление с 2.3%;\r\n- жилища, вода, електроенергия, газ и други горива - увеличение с 0.2%;\r\n- жилищно обзавеждане, домакински уреди и принадлежности и обичайно поддържане на дома - намаление с 0.1%;\r\n- здравеопазване - увеличение с 0.1%;\r\n- транспорт - намаление с 0.3%;\r\n- съобщения - увеличение с 1.7%;\r\n- развлечения и култура - увеличение с 0.7%;\r\n- образование - намаление с 0.1%;\r\n- ресторанти и хотели - увеличение с 0.3%;\r\n- разнообразни стоки и услуги - увеличение с 1.0%.\r\nПо окончателни данни на НСИ хармонизираният индекс на потребителските цени за януари 2018 г. спрямо декември 2017 г. е 100.2%, т.е. месечната инфлация е 0.2% (табл. 5 от приложението).\r\nИндексът на цените за малката кошница за февруари 2018 г. спрямо януари 2018 г. е 100.2%, а от началото на годината (февруари 2018 г. спрямо декември 2017 г.) е 100.7%  (табл. 3 от приложението).\r\nПрез февруари 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n- хранителни продукти - увеличение с 0.3%;\r\n- нехранителни стоки - увеличение с 0.1%;\r\n- услуги - цените остават на равнището от миналия месец.\r\nПо окончателни данни на НСИ индексът на цените за малката по състав кошница за януари 2018 г. спрямо декември 2017 г. е 100.5%.", "date": "2018.03.14", "title": "НСИ: Индексът на потребителските цени за февруари 2018 г. спрямо януари 2018 г. показва месечната инфлация е 0.3%"}
{"url": "http://www.focus-news.net/news/2018/03/14/2499277/miroslav-iliev-agrometeorolog-obshtoto-sastoyanie-na-posevite-vav-varnensko-e-mnogo-dobro-ne-sa-ustanoveni-povredi-ot-izmrazvane.html", "text": "През месец март в районите на Североизточна България и по Черноморието средномесечните температури ще са около нормата – 5, 10 до 15 градуса. Това заяви за Радио „Фокус” - Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Валежите ще бъдат до и малко над нормата – около 50 – 80 л/кв. м. „Ниските температури в началото на месеца подложиха на изпитание всички културни растения. Натрупаната снежната покривка от края на месец февруари предпази есенните посеви ечемик и пшеница от измръзване, а при стопяването ѝ се осигури достатъчен влагозапас до пролетта“, каза още Мирослав Илиев. По думите му общото състояние на посевите е много добро, не са установени повреди от измръзване. До края на месец февруари от проведените зимни прегледи в агростанциите не е констатирано измръзване и на плодни пъпки при овощните и лозови видове.\r\nМарияна ВАЛЕНТИНОВА", "date": "2018.03.14", "title": "Мирослав Илиев, агрометеоролог: Общото състояние на посевите във Варненско е много добро, не са установени повреди от измръзване"}
{"url": "http://www.focus-news.net/news/2018/03/14/2499279/varna-zadarzhani-sa-11-dushi-pri-masirana-politseyska-operatsiya-po-liniya-na-narkorazprostranenieto.html", "text": "Задържани са осем мъже и три жени при масирана полицейска операция по линия на наркоразпространението. Това съобщиха от ОДМВР - Варна. Вчера, на територията на град Варна, е проведена масирана полицейска операция. В резултат на полицейските действия, за срок до 24 часа, са задържани общо 11 души – 3 жени и 8 мъже, трима от които известни на органите на реда.\r\nПри процесуално-следствените действия са претърсени пет адреса в града и леките автомобили, използвани от задържаните лица. Намерени са и иззети множество мобилни телефони и средства за комуникация, големи суми пари, множество и различни видове наркотични вещества, електронни везни.  \r\nРаботата по документиране и доказване на извършените престъпления продължава под надзора на прокурор от Окръжната прокуратура във Варна. По случая е образувано досъдебно производство.", "date": "2018.03.14", "title": "Варна: Задържани са 11 души при масирана полицейска операция по линия на наркоразпространението"}
{"url": "http://www.focus-news.net/news/2018/03/14/2499255/nikolay-melemov-kmet-na-obshtina-smolyan-horata-poemat-ezhedneven-risk-kato-preminavat-prez-rayona-na-nay-mashtabnoto-svlachishte-v-rayona-na-s-tikale-vapreki-tabelite-za-bezopasnost.html", "text": "Хората поемат риск всеки ден, преминавайки през района на най-мащабното свлачище в района на с. Тикале, въпреки табелите за безопасност. Това каза в сутрешния блок „Добро утро, България“ на Радио „Фокус“ кметът на община Смолян Николай Мелемов. Той обясни, че това се дължи на необходимостта жителите да пътуват два пъти дневно, а пътуването през обходния маршрут е с 2 часа по-дълго. \r\n„В края на седмицата ще има алтернативен маршрут, който да обслужи единадесетте села, жителите на които са затруднени в придвижването си поради свлачището. В момента, въпреки че доста повече се обикаля, поне има маршрут и най-важното е, че няма опасност за живота на хората. Няма бързо да бъде отстранено срутището – трябва точните мерки да се изпълнят, защото има опасност при работа при разчистването да има още срутища и тогава може да бъде застрашен животът на хората, затова по-добре е да не се бърза“, обясни кметът на община Смолян. Николай Мелемов каза още, че в зоната на активност попадат електропровод и водопровод и ако за електрозахранването няма опасност, то такава съществува за водоподаването. Той уточни обаче, че ВиК са информирани и са в готовност на място при евентуална повреда.", "date": "2018.03.14", "title": "Николай Мелемов, кмет на община Смолян: Хората поемат ежедневен риск, като преминават през района на най-мащабното свлачище в района на с. Тикале въпреки табелите за безопасност"}
{"url": "http://www.focus-news.net/news/2018/03/14/2499278/blagoevgrad-rabotilnitsa-za-boyadisvane-na-velikdenski-yaytsa-shte-se-provede-v-yuzu-neofit-rilski-na-15-mart.html", "text": "Работилница за боядисване на великденски яйца ще се проведе в ЮЗУ „Неофит Рилски“. Това каза за Радио „Фокус“ – Пирин Веска Арабаджиева, специалист „Връзки с обществеността“ към учебното заведение. Събитието ще се състои на 15 март в Заседателната зала на Ректората от 14.00 часа. Доцент д-р Светла Ракшиева от Института по етнология и фолклористика с Етнографски музей при Българската академия на науките  ще демонстрира стари традиционни техники за изписване на яйца пред студенти от Филологическия факултет и ученици от Езиковата гимназия „Академик Людмил Стоянов“ – град Благоевград. „Входът е отворен за всички, а ако желаете да се включите в боядисването, носете със себе си 2 - 3 твърдо сварени яйца, които след това ще може да покажете на близки и приятели“, добави Арабаджиева. Събитието се организира от Катедрата по етнология и балканистика към Филологическия факултет на ЮЗУ „Неофит Рилски“.\r\nКристина МИТКОВА", "date": "2018.03.14", "title": "Благоевград: Работилница за боядисване на великденски яйца ще се проведе в ЮЗУ „Неофит Рилски“ на 15 март"}
{"url": "http://www.focus-news.net/news/2018/03/14/2499280/veliko-tarnovo-predstoyat-deynosti-po-premahvane-na-nereglamentirani-smetishta-na-teritoriyata-na-obshtinata.html", "text": "В следствие на множество проверки, взаимодействие с други институции и по сигнали на граждани са локализирани няколко нерегламентирани сметища на територията на общината. Това съобщиха от пресцентъра на Община Велико Търново. С подобряване и стабилизиране на метеорологичните условия предстои да бъдат извършени редица дейности по премахване на нерегламентираните места за изхвърляне на отпадъци.\r\nДо момента са локализирани следните нерегламентирани сметища, констатирани от кметовете на населените места:\r\n- гр. Килифарево – 8 дка;\r\n- с. Ресен – 4 дка;\r\n- с. Беляковец- 2 дка;\r\n- гр. Дебелец – 4 дка.\r\nВ околностите на град Велико Търново :\r\n-пътя за манастир „Св. Троица” – 1,5 дка;\r\n-местност „Пишмана” – 1 дка;\r\n-пътя за местността „Сини вир” – 2 дка;\r\n-вилна зона „Козлуджа” – 5 дка;\r\n-отбивка за ВРЗ „Ивайло” – 0,5 дка;\r\n-кв. „Асенов” (до реката) - 3 дка;\r\n-кв. „Св. гора” (до бившето стрелбище) - 0,5 дка.\r\nПочистването ще започне при подходящи метеорологични условия през месеците март и април, като за дейностите е осигурено необходимото  финансиране от общинският бюджет в размер на 50 000 лв.", "date": "2018.03.14", "title": "Велико Търново: Предстоят дейности по премахване на нерегламентирани сметища на територията на общината"}
{"url": "http://www.focus-news.net/news/2018/03/14/2499270/andriyan-petrov-zam-oblasten-upravitel-na-smolyan-ekspertna-komisiya-zapochva-kartirane-na-srutishteto-kray-tikale-ochakva-se-da-dade-preporaki-za-neotlozhni-avariyni-deynosti.html", "text": "Комисия от 20 души – експерти в областта на минната геология, преподаватели и ръководители на проектантски екипи започва работа в община Смолян днес за разрешаване на проблема със струтището по пътя Смолян – Средногорци, при разклона за Тикале. Това каза за Радио „Фокус“ – Смолян зам.-областният управител на Смолян, Андриян Петров. По думите му целият екип ще започне и работа на терен. „Задачите им са да извършат подробен оглед и картировка на срутището, да изградят становище относно механизма и динамиката на срутищния процес, както и да бъдат дадени препоръки за неотложните аварийни мероприятия, с които да се стабилизира участъка“, добави Петров. Той отбеляза, че хората от региона очакват най-много е да бъде дадено заключение относно възможността да се отвори поне едното платно на републиканския път за движение. Експертната група трябва да приключи своята работа не по-късно от 18 март и да представи доклада си на председателя на Агенция „Пътна инфраструктура“. Петров уточни, че вече е започнало изграждането на обходен път от двете страни. „За съжаление теренът се оказа много труден и скалист и през първите два дни са ревизирани около 200 метра от трасето, което е дълго около 1.5 км. и трябва да бъде пробито. Днес след огледа на експертите ще има много важни решения, които ще се вземат. Ще стане ясно какво трябва да се прави в последствие със струтището – неговото укрепване или изгребване, както и решения за направата на обходния път“, добави Петров.\r\nЗам. областният управител посочи, че хората от селата в района на срутището недоволстват и това е нормално, но продължават да минават оттам пеша, рискувайки живота си. „Има едно основно становище изразено от кметовете в региона, че може би основната причина да се получи това срутище е водопровод, който едно време е бил там и е премахнат в края на 80-те години на минали век. Дотогава от него непрекъснато е имало течове, които са подкопавали скалната маса. След премахването му, не са на 100 % премахнати тръбите и не са заровени всички канали направени тогава, което според кметовете е основна предпоставка водите да обливат скалите. Това е опасен процес през зимата, защото като влезе водата в скалите през зимата замръзва и това спомага да пропукването на скалите. Част от тях вследствие на това са поддали“, добави Петров. Той припомни, че през 2009 г е правена рехабилитацията на пътя в този район. Тогава е имало геоложки екип, който е дал становище и най-вече за онази част, която е до разклона за село Тикале, че не е толкова опасно и няма нужда от допълнителни дейности. Оттогава досега там непрекъснато има пропадане по малко на скални маси, но за момента то остава стабилно, а сега  поддаде след този участък. „Срутището според всички все още е живо. Въпреки че реперите, поставени на стълбовете от енергийния оператор показват през последните дни, че няма динамика и движение, но тава може да се дължи на факта, че долу не се извършват действия по премахване на скалната маса, което за момента задържа самия процес. Не се знае обаче какво ще се случи когато започне отново да се изземват тези материали дали няма да тръгне отново. Експертният екип днес ще излезе със становище за по-нататъшната дейност, свързана с голямото срутище“, каза още Андриян Петров.\r\nНели ГЕРГЬОВСКА", "date": "2018.03.14", "title": "Андриян Петров, зам. областен управител на Смолян: Експертна комисия започва картиране на срутището край Тикале, очаква се да даде препоръки за неотложни аварийни дейности"}
{"url": "http://www.focus-news.net/news/2018/03/14/2499284/varna-v-obshtinata-se-provede-rabotna-sreshta-za-sastoyanieto-na-deretata.html", "text": "На територията на град Варна има 7000 дъждоприемни шахти и 27 км дъждовна канализация и 300 бр. улично ревизионни шахти. Това съобщиха от пресцентъра на Общината. Регулярно почистване се извършва през пролетния и есенния сезон, а през останалата част на годината се работи по сигнали на районните администрации и граждани. Данните изнесе Тодор Димитров, главен експерт в Дирекция „Инженерна инфраструктура и благоустрояване“ в Община Варна, по време на  работна среща за състоянието на деретата. Тя бе организирана по указания на Главна дирекция „Пожарна безопасност и защита на населението“- МВР.  На заседанието  присъстваха представители на общинските дирекции „Управление на сигурността и контрол на обществения ред“, „Инженерна инфраструктура и благоустрояване“, районни кметове и зам.-кметове, главни инженери и еколози от районите и селата на територията на община Варна.\r\nКупен Пашов, началник-отдел на „Дейности по защита на населението“, запозна присъстващите с мерките за намаляване на риска от наводнения и Плана за защита от наводнения. Представители на районните администрации изнесоха данни за състоянието на деретата. От представената информация стана ясно, че в „Приморски“ през м.г. са почистени 22 обекта – охранителни канали, дерета и канавки. В момента проводимостта е добра, на няколко места има наноси, но няма опасност от възпрепятстване на водния поток. Седемте дерета в район „Младост“ са проводими, в някои части са установени наноси и паразитна растителност, които ще бъдат почистени.\r\nВ район „Аспарухово“ м. г. от растителност са почистени двата охранителни канала и канавките, в момента няма проблеми, минимално количество наноси има на канала на ул. „Моряшка“ откъм морето. Район „Владислав Варненчик“ е установено запушване на тръба в дерето на ул. „Девня“, проблемът ще бъде отстранен. По данни на еколога в район „Одесос“ трябва да се почисти водостока до ул. „Стоян Заимов“. \"Дерето в Максуда се почиства съвместно с представители от жп транспорт, тъй като мостовото съоръжение е тяхна собственост\", посочи Николай Няголов, директор на Дирекция УСКОР.\r\nВ кметство Константиново отчетоха, че деретата в селото, които са около 1700 метра, са почистени през месец септември м.г. , проводимостта им е нормална. Купен Пашов припомни, че Община Варна е подала към Междуведомствената комисия за възстановяване и подпомагане към Министерския съвет искане за финансиране на проект за корекция на дерето в с. Константиново на стойност 1,4 млн. лв.\r\n\"Община Варна е в готовност за поддържане на деретата и тази година. Има подписано рамково споразумение, предстои районните администрации да подготвят количествено-стойностни сметки за възлагане на дейностите по почистване\", съобщи Биляна Тодорова, началник-отдел „Озеленяване“. Ежегодно дирекция „Инженерна инфраструктура и благоустрояване“ залага средства за проекти и хидроложки проучвания на деретата. Две от тях – Франга дере и Кемер дере, са с готови технически проекти, а за почти всички дерета са направени хидроложки проучвания.", "date": "2018.03.14", "title": "Варна: В Общината се проведе работна среща за състоянието на деретата"}
{"url": "http://www.focus-news.net/news/2018/03/14/2499283/blagoevgrad-31-godishen-mazh-ot-rumaniya-e-postradal-pri-katastrofa-mezhdu-lek-i-tovaren-avtomobil-v-kresnenskoto-defile.html", "text": "31-годишен мъж от Румъния е пострадал при катастрофата между товарен автомобил и лека кола, възникнал в Кресненското дефиле на 13 март вечерта. Това съобщиха от Областна дирекция на МВР – Благоевград. Той е с охлузни рани в областта на лявото рамо. До инцидента на главен път Е-79 се е стигнало след като в района на град Кресна, влекач с прикачено полуремарке, движейки се с несъобразена с пътните условия скорост, при излизане от ляв завой се завърта на пътното платно като част от полуремаркето е останало в дясната лента за движение в посока ГКПП - Кулата. Движещ се зад влекача лек автомобил с 31-годишен водач от Румъния се блъска в задна, лява част на полуремаркето.  Пробите за наличие на алкохол на двамата водачи са отрицателни.„Фокус“ припомня:\r\nВ следствие на катастрофата, движението в района на инцидента бе спряно и в двете посоки за около 10 часа. В ранните часове на 13 март преминаването бе възстановено, но се бяха образували километрични колони от автомобили.", "date": "2018.03.14", "title": "Благоевград: 31-годишен мъж от Румъния е пострадал при катастрофа между лек и товарен автомобил в Кресненското дефиле"}
{"url": "http://www.focus-news.net/news/2018/03/14/2499285/pazardzhik-reka-maritsa-e-povishila-nivoto-si-s-18-sm-v-rayona-na-grada-prez-izminaloto-denonoshtie.html", "text": "Увеличение в нивата на някои от големите реки се отчита в Пазарджишки регион през последното денонощие, според справка на Националния институт по метеорология и хидрология. В резултат на валежите от дъжд нивото на река Марица при град Пазарджик се е повишило с 18 см. Река Тополница при село Поибрене е повишила нивото си с 10 см. Понижение на нивото с 14 см се отчита при река Чепинска в района на Велинград.", "date": "2018.03.14", "title": "Пазарджик: Река Марица е повишила нивото си с 18 см в района на града през изминалото денонощие"}
{"url": "http://www.focus-news.net/news/2018/03/14/2499282/edin-chovek-e-zaginal-a-drug-e-ranen-pri-intsident-v-zavod-arsenal-v-kazanlak.html", "text": "Един човек е загинал, а друг е ранен при инцидент в завод „Арсенал” в Казанлък. Това съобщиха за Агенция \"Фокус\" от ОДМВР-Стара Загора. Сигналът за инцидента е получен около 10.30 часа. На място са изпратени пожарни екипи и полиция. Все още се изяснява какво се е случило.", "date": "2018.03.14", "title": "Един човек е загинал, а друг е ранен при инцидент в завод „Арсенал” в Казанлък"}
{"url": "http://www.focus-news.net/news/2018/03/14/2499281/reuters-spored-kitay-targovskite-mu-otnosheniya-sas-sasht-ne-tryabva-da-badat-igra-s-nuleva-suma.html", "text": "Китайското правителство изрази мнение, че търговските отношения между страната и САЩ не трябва да бъдат игра с нулева сума, предава  Reuters.\r\nПрессекретарят на китайското външно министерство Лу Кан заяви, че Китай ще предприеме твърди мерки, за да запази законните си търговски права. \r\nТръмп по-рано е посочил, че иска да наложи тарифи на сума от 60 милиарда долара върху китайския внос и ще се насочи специално срещу технологичния и телекомуникационния сектор. Това е разказано от два източника, обсъдили въпроса с администрацията на президента.  Виктор Турмаков", "date": "2018.03.14", "title": "Reuters: Според Китай търговските му отношения със САЩ не трябва да бъдат игра с нулева сума"}
{"url": "http://www.focus-news.net/news/2018/03/14/2499286/burgas-namerenoto-tyalo-v-rayona-na-okolovrastniya-pat-e-na-74-godishen-mazh-obyaven-za-izdirvane-ot-dekemvri-2017-g.html", "text": "Намереното тяло в района на околовръстния път е на 74-годишен мъж, обявен за издирване от декември 2017 г. Това съобщиха от ОДМВР - Бургас. В резултат на полицейските действия на служители от отдел „Криминална полиция” при ОДМВР – Бургас и Пето Районно управление – Бургас е установена самоличността на мъжа, открит около 13.00 часа вчера в крайпътен канал, паралелно разположен на околовръстния булевард „Димитър Димов”, в района срещу бл. 28 в к-с „Зорница” – това е: 74-годишен мъж с инициали Ж. Ш. от бургаския комплекс „Изгрев”. По данни на близките му същият напуснал дома си в средата на декември 2017 год., като те го обявили за издирване в началото на януари тази година. При извършената аутопсия на тялото на Ж. Ш. видими следи от насилие не са констатирани.\r\nРаботата по случая продължава.", "date": "2018.03.14", "title": "Бургас: Намереното тяло в района на околовръстния път е на 74-годишен мъж, обявен за издирване от декември 2017 г."}
{"url": "http://www.focus-news.net/news/2018/03/14/2499289/shumen-futbolna-sreshta-priobshti-priyatel-mezhdu-politsai-i-uchenitsi-shte-se-provede-v-su-trayko-simeonov.html", "text": "Криминалисти от районното управление в града и инспектори от Детска педагогическа стая ще участват в приятелска футболна среща  „Приобщи приятел“ с ученици от профилираната паралелка „Физическо възпитание и спорт“. Това съобщиха от ОДМВР - Шумен. Срещата ще се проведе в 13.00 часа в СУ „ Трайко Симеонов“ в Шумен. Преди двубоя учениците ще научат какво е престъпление и какви са отговорностите, които носят извършителите и съучастниците в противозаконни деяния. Презентацията ще бъде представена от инсп. Светослав Иванов, ДПС при РУ- Шумен. Футболната среща на малки вратички ще се проведе веднага след това.  Предвидени са две полувремена всяко по 15 минути , като  в отборите могат да се правят неограничени смени. Профилираната паралелка „Физическо възпитание и спорт“ е открита за първи път през учебната 2017/2018 година. В нея се обучават 22 ученици, тренирани от високо  квалифицирани специалисти по волейбол, баскетбол и футбол.  Две поредни години учениците са общински първенци по волейбол.", "date": "2018.03.14", "title": "Шумен: Футболна среща „Приобщи приятел“ между полицаи и ученици ще се проведе в СУ „Трайко Симеонов“"}
{"url": "http://www.focus-news.net/news/2018/03/14/2499287/dmitriy-peskov-kremal-nyama-da-prieme-ezika-na-ultimatumite-na-london.html", "text": "Прессекретарят на Кремъл Дмитрий Песков заяви, че страната му няма нищо общо с инцидента с бившия полковник от разузнаването Сергей Скрипал, който е бил подложен под въздействието на невропаралитично вещество във Великобритания, предава ТАСС.\r\n„Позицията на Москва е добре известна, позицията на Москва бе представена по дипломатически канали на Лондон. Тя се заключва в това, че Москва няма никакво отношение към случилото се във Великобритания“, подчерта Песков. Той допълни, че „Москва няма да приеме абсолютно голословните и не подкрепени с никакви доказателства обвинения по свой език и няма да приеме езика на ултиматумите“. \r\nПрессекретарят изрази надежда, че другите страни ще разберат, че Лондон няма основания да обвиняват Русия в инцидента с бившия полковник на ГРУ. Виктор Турмаков", "date": "2018.03.14", "title": "Дмитрий Песков: Кремъл няма да приеме езика на ултиматумите на Лондон"}
{"url": "http://www.focus-news.net/news/2018/03/14/2499293/api-vremenno-dvizhenieto-se-osashtestvyava-samo-v-edna-lenta-po-am-trakiya-v-uchastaka-17-18-km-i-v-uchastaka-63-64-km-v-posoka-sofiya-poradi-remontni-deynosti.html", "text": "Временно движението се осъществява само в една лента по АМ \"Тракия\", в участъка 17 - 18 км и в участъка 63 - 64 км в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.03.14", "title": "АПИ: Временно движението се осъществява само в една лента по АМ \"Тракия\", в участъка 17 - 18 км и в участъка 63 - 64 км в посока София, поради ремонтни дейности"}
{"url": "http://www.focus-news.net/news/2018/03/14/2499288/ministar-emil-karanikolov-izklyuchitelno-nepriyaten-e-intsidentat-v-zavod-arsenal-stava-duma-za-proizvodstvena-avariya.html", "text": "Изключително неприятен е инцидентът в завод „Арсенал“, става дума за производствена авария. Това каза пред журналисти министърът на икономиката Емил Караиванов, предаде репортер на Агенция „Фокус“. „Арсенал“ - Казанлък е 100% частно дружество. Има производствена авария. В момента там са пожарна, служба КОС. Към момента има едно загинало лице, моите съболезнования. Друго лице е в тежко състояние. Получаваме постоянно нова информация. Наистина изключително неприятен инцидент“, коментира министърът.", "date": "2018.03.14", "title": "Министър Емил Караниколов: Изключително неприятен е инцидентът в завод „Арсенал“, става дума за производствена авария"}
{"url": "http://www.focus-news.net/news/2018/03/14/2499263/parlamentat-prie-nov-zakon-za-merkite-sreshtu-izpiraneto-na-pari-koyto-zabranyava-otkrivaneto-na-anonimni-i-fiktivni-smetki.html", "text": "Парламентът прие окончателно изцяло нов Закон за мерките срещу изпирането на пари, предаде репортер на Агенция „Фокус“. Законопроектът е внесен от Министeрски съвет. Според законопроекта изпирането на пари е преобразуване или прехвърляне на имущество, придобито от престъпна дейност или от акт на участие в такава дейност, за да бъде укрит или покрит незаконният му произход или да се подпомогне лице, което участва в извършването на такива действия. С новия закон се създават мерки за превенция на използването на финансовата система за целите на изпирането на пари. Сред тях са комплексна проверка на клиентите, събиране и изготвяне на документи и друга информация, съхраняване на събраните документи, оценка на риска от изпирането пари. Тези мерки са задължителни за Българската народна банка (БНБ) и кредитните институции, които извършват дейност на територията на България, както и доставчици  на платежни услуги, финансови институции, обменни бюра и други. Със закона се забранява откриването или поддържането на анонимна сметка или на сметка на фиктивно име, както и откриването или поддържането на анонимни депозитни сертификати. \r\nДеница КИТАНОВА", "date": "2018.03.14", "title": "Парламентът прие нов Закон за мерките срещу изпирането на пари, който забранява откриването на анонимни и фиктивни сметки"}
{"url": "http://www.focus-news.net/news/2018/03/14/2499275/afp-angela-merkel-e-preizbrana-ot-bundestaga-za-kantsler-na-germaniya.html", "text": "Германският канцлер Ангела Меркел бе преизбрана от Бундестага за четвърти мандат начело на най-голямата икономика на ЕС, предава  AFP.\r\nДепутатите в Бундестага гласуваха с 364 срещу 315 гласа за Меркел с девет въздържали се. Меркел ще бъде официално назначена от президента Франк-Валтер Щайнмайер преди да се закълне на поста в 12 часа местно време (13:00 българско).  Виктор Турмаков", "date": "2018.03.14", "title": "AFP: Ангела Меркел е преизбрана от Бундестага за канцлер на Германия"}
{"url": "http://www.focus-news.net/news/2018/03/14/2499262/prof-plamen-pavlov-ruskata-tsarkva-othvarlya-vazmozhnostta-balgarskata-tsarkva-da-bade-tsarkva-mayka-na-makedonskata.html", "text": "Руската църква отхвърля възможността Българската църква, да бъде Църква-Майка на Македонската. Това каза историкът проф. Пламен Павлов в сутрешния блок \"Добро утро, България\" на Радио \"Фокус\". Според него при посещението си в България, патриарх Кирил не е казал нито една дума за развитието на отношенията между Българската и Македонската православни църкви в контекста на цялото православно семейство, а от българския синод са отрекли да са водили разговори по тази тема. \"Руската църква, вместо да влезе в този диалог, като наистина най-голямата православна църква и да повлияе на шовинистичния курс на Сърбия и нейната църква, за съжаление не го прави. В крайна сметка нещата ще дойдат на местата си, когато Македонската църква има възможност да осъществява контакти с Българската и да влезе по легитимен начин в семейството на православните църкви\", коментира проф. Пламен Павлов. Той обясни, че предприетата линия на Русия, може да действа не само срещу България, но и против цялата историческата справедливост.", "date": "2018.03.14", "title": "Проф. Пламен Павлов: Руската църква отхвърля възможността Българската църква, да бъде Църква-Майка на Македонската"}
{"url": "http://www.focus-news.net/news/2018/03/14/2499294/blagoevgrad-bez-problemi-se-izvarshva-preminavaneto-prez-gkpp-ilinden.html", "text": "Без проблеми се извършва преминаването през ГКПП „Илинден“. Това съобщиха за Радио „Фокус“ – Пирин от Главна дирекция „Гранична полиция“. На граничен пункт „Кулата“ трафикът е интензивен. Нормално пък е движението на българо-македонската граница.\r\nЛивия НИНОВА", "date": "2018.03.14", "title": "Благоевград: Без проблеми се извършва преминаването през ГКПП „Илинден“"}
{"url": "http://www.focus-news.net/news/2018/03/14/2499298/dobrich-ezikova-gimnaziya-geo-milev-poluchi-kato-darenie-multimediyna-i-kompyutarna-tehnika.html", "text": "Фондация дари мултимедийна и компютърна техника на Езикова гимназия „Гео Милев“ в Добрич. Това каза в предаването „Всички в час“ на Радио „Фокус“ Миглена Тодорова, представител на фондацията, направила дарение за училището. Идеята е чрез новата техника учениците да имат възможност по един нов начин да изучават света. Предпочетен е този вариант на дарение вместо предоставяне на финансови средства. То включва два лаптопа, два броя мултимедия и екран. Те ще влязат в употреба най-вероятно през следващата учебна година, тъй като в гимназията предстои мащабен ремонт. След приключването му с техниката ще бъдат оборудвани два учебни кабинета. Миглена Тодорова сподели, че това няма да е единствената инициатива на фондацията, която подпомага образователната система в добруджанския град. Дарението е част от предоставеното по време на благотворителния бал, организиран в ЕГ, посочи нейният директор Милена Иванова. Балът се е провел с голям успех и още тогава чрез поздравителна картичка ръководството на гимназията е било уведомено за дарението. Техниката е предназначена не само да спомага за обогатяване на знанията на децата, но и да ги вдъхновява и впечатлява. С подкрепата на Община град Добрич училищното ръководство се надява основният ремонт да се осъществи през летните месеци и да приключи до началото на следващата учебна година. Ремонтът включва санировка, подмяна на ел-инсталация и парна инсталация, обновява на прилежащите пространства. В случай, че няма обжалване на обществените поръчки, ремонтът ще приключи в срок, отбеляза Милена Иванова. „Аз се радвам наистина, че Общината и Регионалното управление на образованието подкрепиха нашето предложение за шест паралелки през следващата учебна година. Ние сме ги направили така, че всички да бъдат с различен профил. Първият и вторият език е комбиниран по различен начин. Новото, което е, че ще учим и испански. Винаги сме искали, но докато нямаме сериозен преподавател и втори като бекап (от англ. ез. back up –подкрепям), не можем да си го позволим, а сега вече има. Руският език се утвърди като втори“, отбеляза Милена Иванова. Тя допълни, че от Руското посолство също са заявили желание да направят дарение – оборудване на цял кабинет за обучението по руски език, както гимназията има по немски и английски език. Само преди дни ЕГ „Гео Милев“ бе домакин на състезание по речи и дебати на английски език за Източна България. В него участваха 241 ученика, разпределени в 19 отбора. Представители на гимназии от Варна, Бургас, Сливен, Стара Загора, Димитровград, Габрово, Шумен, Русе, Силистра, Петрич, София и ученици от училището в града домакин. Учениците се състезаваха в 5 различни категории - ораторска реч, интерпретация на проза, интерпретация на поезия, интерпретация-дует и дебати. Бяха наблюдавани и оценявани от близо 50 съдии, сред тях бе изпълнителният директор на Българо-Американска комисия за образователен обмен „Фулбрайт“. Две от най-престижните награди получиха ученици от ЕГ „Гео Милев“ в Добрич. Радост Лозанова от 12Г клас спечели Първа награда в категория „Интерпретация на поезия“, а на Камелия Пейкова от 11Г клас бе присъдена Втора награда в категория „Ораторска реч“. Съвсем наскоро възпитаници на Езикова гимназия „Гео Милев“ в Добрич получиха награда и от национален фестивал за авторска драматургия на английски език. Фестивалът се проведе в град Ловеч. \r\nЖулиета НИКОЛОВА", "date": "2018.03.14", "title": "Добрич: Езикова гимназия „Гео Милев“ получи като дарение мултимедийна и компютърна техника"}
{"url": "http://www.focus-news.net/news/2018/03/14/2499296/d-r-monika-troyancheva-rzi-plovdiv-predprieti-sa-vsichki-merki-za-da-se-preustanovi-razprostranenieto-na-varitsela-sred-detsata-v-oblastta.html", "text": "Предприети са всички необходими мерки, за да се преустанови разпространението на варицела сред децата в областта. Това каза за Радио „Фокус“ – Пловдив д-р Моника Троянчева, директор на Дирекция „Надзор на заразните болести“ в Регионалната здравна инспекция, по повод завишения брой на засегнатите от заразното заболяване в областта. По думите ѝ варицелата е заболяване, което е типично за детската възраст. „Това е въздушно-капкова инфекция, протича и с обрив. Там, където има случаи на варицела в детски колектив, предписанието ни е да не се допуска приемане на нови деца, които трябва да постъпят в това детско заведение. Трябва да се съобщава за случаите на общопрактикуващите лекари, за да може те да ни известят с бързо известие, като се поставя карантина в детското заведение. Не се налага хоспитализация на болните. Това са най-общите мерки срещу разпространението на варицела и ние ги предписваме“, обясни д-р Моника Троянчева. Тя посочи, че от варицела боледуват и възрастни хора, но подобни случаи са единици. „Ако възрастен се зарази с варицела, той постъпва в Инфекциозна клиника, ако се налага. Причината е, че заболяването протича по-утежнено при хората в по-висока възраст. Но дори и да не протича толкова утежнено, ние препоръчваме да има консултация от инфекционист“, каза още специалистът от Регионалната здравна инспекция.\r\nД-р Моника Троянчева подчерта, че броят на случаите на варицела в Пловдив и региона е в рамките на нормалното за сезона.\r\nТони МИХАЙЛОВ", "date": "2018.03.14", "title": "Д-р Моника Троянчева, РЗИ - Пловдив: Предприети са всички мерки, за да се преустанови разпространението на варицела сред децата в областта"}
{"url": "http://www.focus-news.net/news/2018/03/14/2499299/mitnicheski-sluzhiteli-zadarzhaha-11-300-ampuli-kontrabandni-anabolni-steroidi-prednaznacheni-za-nelegalna-prodazhba-vav-fitnes-klubove-v-es.html", "text": "Мобилен митнически екип от Митница Лом задържа 11 300 ампули контрабандни анаболни стероиди, предназначени за нелегална продажба във фитнес клубове в страни от ЕС. Това съобщиха от пресцентъра на Агенция \"Митници\". На 10 март в района на Дунав мост 2 мобилен митнически екип спира за проверка товарен микробус с българска регистрация, превозващ по документи текстилни изделия за страна от ЕС. Превозното средство е селектирано за щателна митническа проверка. При огледа на стоката митническите служители установяват, че част от кашоните се различават от останалите. За тях шофьорът представил документи, според които в  кашоните има оборудване за фирма от Холандия. При извършването на проверката митническите служителите откриват, че кашоните са пълни с кутии с ампули от два вида анаболни стероиди за инжекционно приложение. Открити са 840 опаковки с по 5 броя ампули - общо 4200 ампули от лекарствения препарат „Drostanolone\" и 1420 кутии също по 5 броя ампули - общо 7100 ампули от лекарствения препарат „Nandrolone\", на обща стойност около 80 000 лева. Лекарствените продукти, които са забранени за продажба в България, са задържани", "date": "2018.03.14", "title": "Митнически служители задържаха 11 300 ампули контрабандни анаболни стероиди, предназначени за нелегална продажба във фитнес клубове в ЕС"}
{"url": "http://www.focus-news.net/news/2018/03/14/2499300/plovdiv-9-sela-na-teritoriyata-na-oblastta-sa-bez-voda-zaradi-avarii-i-lipsa-na-elektrozahranvane.html", "text": "9 села на територията на областта са без вода заради аварии и липса на електрозахранване. Това съобщиха за Радио „Фокус“ – Пловдив от отдел „Връзки с обществеността“ на водоснабдителното дружество, обслужващо областта. До 15.00 часа с нарушено водоподаване заради липса на ток са жителите на селата Голям чардак и Триводици, а заради аварии по водопроводната мрежа – селата Войсил, Крислово, Розино, Черноземен, Дрангово, Върбен и Златосел. От дружеството уточняват, че жителите на село Голям чардак ще бъдат без вода също на 15 и 16 март между 09.00 и 16.30 часа заради прекъсване на електрозахранването. Частично нарушено е и водоподаването на територията на град Баня. Авариите в града са 3 – по улиците „3-ти март“, „Байкал“ и „Карловска“, като не е посочен краен срок за отстраняването им.\r\nБез вода до 15.00 часа днес са и живущите в района на ул. „Ген. Гурко“ в Хисаря, на улиците „Белград“, „Златю Бояджиев“ и по бул. „Никола Вапцаров“ в град Пловдив.\r\nТони МИХАЙЛОВ", "date": "2018.03.14", "title": "Пловдив: 9 села на територията на областта са без вода заради аварии и липса на електрозахранване"}
{"url": "http://www.focus-news.net/news/2018/03/14/2499290/intsidentat-v-zavod-arsenal-v-kazanlak-e-vazniknal-v-rezultat-na-zapalvane-v-tseh-na-zavod-3.html", "text": "Инцидентът в завод \"Арсенал\" в Казанлък е възникнал в резултат на запалване в цех 130 на Завод 3, научи репортер на Радио \"Фокус\". При инцидента е загинал един мъж, а друг е ранен. Други пострадали няма. Работниците, които са били в помещението, са изведени от него. На място има работна група, формирана от самия завод и представители на полицията и пожарната. Вероятно пострадалият мъж ще бъде настанен с в клиниката по изгаряния в Пловдив. \r\nСлавяна ГАЙДАРОВА", "date": "2018.03.14", "title": "Инцидентът в завод \"Арсенал\" в Казанлък е възникнал в резултат на запалване в цех на Завод 3"}
{"url": "http://www.focus-news.net/news/2018/03/14/2499301/zam-predsedatelyat-na-evropeyskata-komisiya-marosh-shefchovich-shte-bade-na-poseshtenie-v-balgariya-na-15-mart.html", "text": "На 15 март заместник-председателят на Европейската комисия, отговарящ на енергийния съюз, Марош Шефчович ще бъде на посещение в България. Това съобщиха от пресцентъра на Представителство на ЕК в България. Той ще се срещне с президента Румен Радев, с министър-председателя Бойко Борисов, с министъра на енергетиката Теменужка Петкова и с комисиите по енергетика и по европейски въпроси и контрол на европейските фондове в Народното събрание. \r\nЗаместник-председателят Шефчович ще участва и в конференция на тема \"Ролята на неправителствените организации за подобряване на енергийната политика и нормативната база в областта на енергетиката - предизвикателства пред Югоизточна Европа\", която се организира от Института за енергиен мениджмънт и Министерството на енергетиката като част от програмата на Българското председателство на Съвета на ЕС. След откриването на конференцията Марош Шефчович и министър Петкова ще направят кратки изявления от 11.30 часа в зала \"Роял\" на София Хотел Балкан.", "date": "2018.03.14", "title": "Зам.-председателят на Европейската комисия Марош Шефчович ще бъде на посещение в България на 15 март"}
{"url": "http://www.focus-news.net/news/2018/03/14/2499292/sopch-turski-udari-sa-ubili-10-boytsi-loyalni-na-bashar-asad-v-afrin.html", "text": "По данни на базираната в Лондон „Сирийска обсерватория за правата на човека“ турски въздушни удари са убили 10 бойци, лоялни на сирийското правителство на контролно-пропускателен пункт , който са охранявали край кюрдския кантон Африн, предава  AFP.\r\n„Въздушните удари бяха насочени срещу контролен пункт по единствения път, водещ от Африн към контролираната от правителството територия, разположена на югоизток“, съобщава „Обсерваторията“.  Виктор Турмаков", "date": "2018.03.14", "title": "СОПЧ: Турски удари са убили 10 бойци, лоялни на Башар Асад в Африн"}
{"url": "http://www.focus-news.net/news/2018/03/14/2499305/blagoevgrad-3-000-lv-sa-otkradnati-ot-zhilishte-v-zhk-elenovo.html", "text": "3 000 лв. са откраднати от жилище в жк. “Еленово“. Това съобщиха от ОДМВР - Благоевград. Във 2 РУ - Благоевград е получено съобщение за това, че за времето от 12.50 часа до 14.40 часа на 13 март 2018 г., от жилище в жк. “Еленово“ в Благоевград е извършена кражба на сумата от около 3 000 лв. и ръчен часовник. По случая е образувано досъдебно производство. Работата продължава.", "date": "2018.03.14", "title": "Благоевград: 3 000 лв. са откраднати от жилище в жк. “Еленово“"}
{"url": "http://www.focus-news.net/news/2018/03/14/2499304/veliko-tarnovo-v-obshtinata-shte-se-provede-preskonferentsiya-vav-vrazka-s-remontite-po-vodoprenosnata-mrezha-v-starata-gradska-chast.html", "text": "От 14.30 часа днес в Зала 302 на Общината ще се проведе пресконференция по темата за ВиК ремонтите в старата градска част. Това съобщиха от пресцентъра на Община Велико Търново. Ще присъстват представители на Община Велико Търново, проектантите, изпълнителите, инвеститорски надзор и пр.", "date": "2018.03.14", "title": "Велико Търново: В Общината ще се проведе пресконференция във връзка с ремонтите по водопреносната мрежа в старата градска част"}
{"url": "http://www.focus-news.net/news/2018/03/14/2499302/sadat-uvazhi-iskaneto-na-glavniya-prokuror-i-prekrati-sdruzhenie-chrez-koeto-nezakonno-e-finansirana-predizbornata-kampaniya-na-pp-dost.html", "text": "С решение от 13 март . Пловдивски окръжен съд уважи искането на главния прокурор Сотир Цацаров  и прекрати Сдружение с нестопанска цел „Асоциация Бату платформ“. Това съобщиха от пресцентъра на Прокуратурата.\r\nНа 20 октомври 2017г. главният прокурор внесе в Окръжен съд – Пловдив  искова молба за прекратяване на Сдружение с нестопанска цел „Асоциация Бату платформ“, чрез която незаконно е осигурено финансиране на предизборната кампания на политическата партия ДОСТ, заради извършване на дейност, която противоречи на Конституцията, на законите и на добрите нрави. \r\nСпоред главния прокурор дейността на Сдружение „Асоциация Бату платформ“ гр. Кърджали е несъответна на императивната забрана в чл. 168 ал.1 от Изборния кодекс, тъй като чрез нея е осигурено финансиране на предизборната кампания на политическа партия ДОСТ с анонимно дарени средства в размер на 100 000 евро с неустановен произход, което е нарушение на чл. 162 ал.1 от Изборния кодекс. Тази дейност отговаря и на признаците от обективна страна на престъпния състав на чл. 167 от Наказателния кодекс. Получаването на парични средства от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия е нарушение на чл. 12 ал.2 от Конституцията на Република България. \r\nРешението е неприсъствено, не подлежи на обжалване и е влязло в законна сила на 13 март 2018 г.", "date": "2018.03.14", "title": "Съдът уважи искането на главния прокурор и прекрати сдружение, чрез което незаконно е финансирана предизборната кампания на ПП ДОСТ"}
{"url": "http://www.focus-news.net/news/2018/03/14/2499306/reuters-letishteto-v-turskiya-grad-trabzon-e-zatvoreno-zaradi-izvanredno-katsane.html", "text": "Летището на турския черноморски град Трабзон (в Мала Азия) е затворило врати временно, след като самолет-линейка иска разрешение за извънредно кацане, предава  Reuters.\r\nПо данни на местни медии самолетът е пътувал от Катар за Германия. Излъчени са кадри на малък реактивен самолет, кацащ на пистата в летището.  Виктор Турмаков", "date": "2018.03.14", "title": "Reuters: Летището в турския град Трабзон е затворено заради извънредно кацане"}
{"url": "http://www.focus-news.net/news/2018/03/14/2499291/prof-plamen-pavlov-istorik-negovo-sveteyshestvo-patriarh-kiril-ne-samo-si-tragna-kato-politik-no-i-doyde-kato-takav.html", "text": "Негово светейшество патриарх Кирил дойде като политик, а си тръгна като още по-твърд политик. Това коментира за сутрешния блок „Добро утро, България“ на Радио „Фокус“ проф. Пламен Павлов. Той добави, че българският държавен глава Румен Радев е изразил достойна позиция, която не е закъсняла, а е изчакала отшумяването на емоциите около посещението на патриарха и последвалите към България нападки, коментирайки и острите такива от страна на генерал-лейтенант Леонид Решетников. „Не мисля, че способни „декларирани“ приятели способстват за нормализирането и успешното развитие на приятелски добросъседски отношения между двете страни. Що се отнася до тези нападки към България, пак в теза на Решетников, че българският народ е русофилски – това, разбира се, е напълно невярно. Ние сме суверенна държава, крайно време е това да се напомни на хора като г-н Решетников. Ако руските официални и неофициални среди търсят враг, не виждам защо да е точно в България. Страната ни винаги е търсила диалог, но излиза, че ние нямаме право на собствени интереси и едва ли не трябва да сверяваме часовника си с Кремъл“, обясни проф. Пламен Павлов.", "date": "2018.03.14", "title": "Проф. Пламен Павлов, историк: Негово светейшество патриарх Кирил не само си тръгна като политик, но и дойде като такъв"}
{"url": "http://www.focus-news.net/news/2018/03/14/2499309/blagoevgrad-dvizhenieto-po-pat--1-blagoevgrad-stara-kresna-se-osashtestvyava-v-edna-lenta-poradi-remont-na-nastilkata.html", "text": "Движението по път I-1 Благоевград – Стара Кресна се осъществява в една лента поради ремонт на настилката. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.03.14", "title": "Благоевград: Движението по път I-1 Благоевград – Стара Кресна се осъществява в една лента поради ремонт на настилката"}
{"url": "http://www.focus-news.net/news/2018/03/14/2499307/api-do-1700-chasa-dnes-dvizhenieto-po-pat--6-maglizh-gurkovo-se-osashtestvyava-v-edna-lenta-poradi-remont-na-mantinela.html", "text": "До 17.00 часа днес движението по път I-6 Мъглиж - Гурково се осъществява в една лента поради ремонт на мантинела. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.03.14", "title": "АПИ: До 17.00 часа днес движението по път I-6 Мъглиж - Гурково се осъществява в една лента поради ремонт на мантинела"}
{"url": "http://www.focus-news.net/news/2018/03/14/2499295/ministar-emil-karanikolov-vaznameryavame-da-sazdadem-targovsko-predpriyatie-koeto-shte-e-sobstvenik-na-yazovirite-koito-obshtinite-ne-mogat-da-poddarzhat.html", "text": "Възнамеряваме да създадем търговско предприятие, което ще е собственик на язовирите, които общините не могат да поддържат. Това каза пред журналисти министърът на икономиката Емил Караиванов, предаде репортер на Агенция „Фокус“. „Днес, както бяхме поели ангажимент, бяха внеси предложения за законодателни изменения. В първата си част те касаят изменения в Закона за водите. Най-общо язовирите ще бъдат категоризирани – голям, малък и какви са изискванията им за експлоатация. Разбирате, че при големите и малките язовири това е съвсем различно. Ще се задължават собствениците и операторите да правят аварийни планове“, обясни той. \r\n„Най-важната тема – възнамеряваме да създадем търговско предприятие, с изменение на закон, на което по съгласие на общините, които не могат да управляват тези активи – като язовири, да бъдат прехвърляни в това предприятие. Съответно то да отговаря за извършването на ремонта и поддържането, така че да не се случва това да няма пари и финансови средства. Има предложение да се създаде фонд, който да генерира средства не само от бюджета, но и от стопанската дейност на тези язовири. Тук говорим за всички язовири. От този фонд да се набират средства за извършване на ремонти“, коментира той. „Обобщавам – ще има търговско предприятие, което ще е и собственик на язовирите, които общините не могат да поддържат, то ще отговаря за поддръжката. Парите ще бъдат от държавния бюджет и от фонда, за който споменах. В момента вицепремиерът Валери Симеонов ни събира, до другата сряда законът трябва да е готов и да е внесен в Народното събрание. Ще се разговаря с народните представители, които да ги внесат“, добави Караниколов.\r\nМариела РУСЕВА", "date": "2018.03.14", "title": "Министър Емил Караниколов: Възнамеряваме да създадем търговско предприятие, което ще е собственик на язовирите, които общините не могат да поддържат"}
{"url": "http://www.focus-news.net/news/2018/03/14/2499297/dmitriy-peskov-otnosheniyata-mezhdu-rusiya-i-sasht-edva-li-shte-ima-nakade-da-se-vloshat-pri-noviya-darzhaven-sekretar.html", "text": "Прессекретарят на Кремъл Дмитрий Песков заяви, че правителството на Русия не очаква влошаване на отношенията със САЩ след назначаването на поста държавен секретар на бившия директор на ЦРУ Майк Помпео, предава ТАСС.\r\n„Едва ли ще паднат под дъното. В този план няма защо да се опасяваме, че отношенията ще се влошат“, заяви Песков. „При всеки случай остава надеждата за конструктивен, тревз подход. Тази надежда остава винаги“, допълни той.\r\nВъв вторник президентът на САЩ Доналд Тръмп обяви, че уволнява Рекс Тилърсън от поста държавен секретар, а на негово място назначава Помпео. По-късно Тилърсън уточни, че официално ще напусне поста си на 31 март.  Виктор Турмаков", "date": "2018.03.14", "title": "Дмитрий Песков: Отношенията между Русия и САЩ едва ли ще има накъде да се влошат при новия държавен секретар"}
{"url": "http://www.focus-news.net/news/2018/03/14/2499312/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.14", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/14/2499314/veliko-tarnovo-otchita-se-pokachvane-na-rechnite-niva-v-oblastta-prez-izminaloto-denonoshtie.html", "text": "Отчита се покачване на речните нива в област Велико Търново през изминалото денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Със 71 см се е повишило нивото на река Джулюница край село Джулюница. Днес са отчетени 237 см. Покачила се е и Голяма река край Стражица. Днес са отчетени 178 см. Покачването е с 34 см. Повишение отчитат и водите в коритото на река Янтра във великотърновския квартал „Чолаковци“. Покачването е с 14 см. Измерени са 173 см, при критични стойности 600 см. Повишава се речното ниво на река Янтра и при село Каранци с 32 см. Нивото е 270 см.\r\nНадежда КРЪСТЕВА", "date": "2018.03.14", "title": "Велико Търново: Отчита се покачване на речните нива в областта през изминалото денонощие"}
{"url": "http://www.focus-news.net/news/2018/03/14/2499303/afp-redzhep-tayip-erdogan-izrazi-nadezhda-che-afrin-shte-padne-do-vecherta.html", "text": "Президентът на Турция Реджеп Тайип Ердоган изрази надежда, че контролираният от кюрдите сирийски град Африн ще падне до вечерта пред турските въоръжени сили, които в момента са го обградили, предава  AFP.\r\n„Приближихме се мъничко до Африн. Надявам се градът, ако бог повели, ще падне напълно до вечерта“, заяви Ердоган по време на своя реч в Анкара.  Виктор Турмаков", "date": "2018.03.14", "title": "AFP: Реджеп Тайип Ердоган изрази надежда, че Африн „ще падне до вечерта“"}
{"url": "http://www.focus-news.net/news/2018/03/14/2499316/predsedatelyat-na-narodnoto-sabranie-tsveta-karayancheva-otkri-dve-izlozhbi-v-parlamenta.html", "text": "Председателят на Народното събрание Цвета Караянчева откри две изложби в парламента, предаде репортер на Агенция „Фокус“. Едната бе подредена в северното фоайе на парламента и представя снимки от конкурса „Аз обичам Стара Загора“. Втората изложба бе открита в Клуба на народния представител. Тя е на севлиевските художници и е под надслов „Пролетно Севлиево“. \r\nДеница КИТАНОВА", "date": "2018.03.14", "title": "Председателят на Народното събрание Цвета Караянчева откри две изложби в парламента"}
{"url": "http://www.focus-news.net/news/2018/03/14/2499318/tass-dmitriy-peskov-zayavi-che-rusiya-shte-otgovori-na-vsyako-nezakonno-deystvie-sreshtu-svoite-medii-vav-velikobritaniya.html", "text": "Прессекретарят на Кремъл Дмитрий Песков заяви, че Русия на принципа на взаимността ще предприеме ответни мерки в случай на каквито и да е незаконни действия против руските медии, работещи във Великобритания, предава ТАСС.\r\n„Както разбирате, всяко незаконно действие по отношение на която и да е медия от Русия във Великобритания ще доведе, въз основата на принципа на взаимността, към ответни мерки“, заяви Песков. „Какви ще бъдат тези действия? Тези, които най-добре ще съответстват на интересите на Русия“, уточни той.\r\nПо-рано британският медиен регулатор допусна възможността да лиши руската телевизионна компания RT от лиценз за водене на предавания в страната, ако британските власти достигнат до извода, че зад отравянето на бившия полковник от ГРУ Сергей Скрипал и дъщеря му стои Русия.  Виктор Турмаков", "date": "2018.03.14", "title": "ТАСС: Дмитрий Песков заяви, че Русия ще отговори на всяко незаконно действие срещу своите медии във Великобритания"}
{"url": "http://www.focus-news.net/news/2018/03/14/2499315/kyustendil-lipsa-na-kvorum-otlozhi-zasedanieto-na-savetat-za-satrudnichestvo.html", "text": "Липса на кворум отложи заседанието на Съветът за сътрудничество в Кюстендил, предаде репортер на Радио „Фокус” – Кюстендил. Дневният ред на заседанието предвиждаше извършване на подбор и оценка на заявки на работодатели за разкриване на свободни, работни, места по проект “Работа” по Оперативна програма “Развитие на човешките ресурси”. Включена беше и точка, касаеща предоставяне на информация по реализацията на Националния план за изпълнение на Европейската гаранция за младежта.\r\nВенцеслав ИЛЧЕВ", "date": "2018.03.14", "title": "Кюстендил: Липса на кворум отложи заседанието на Съветът за сътрудничество"}
{"url": "http://www.focus-news.net/news/2018/03/14/2499308/zaginaliyat-pri-intsidenta-v-zavod-arsenal-e-26-godishen-mazh-ot-maglizhkoto-selo-shanovo.html", "text": "Загиналият при инцидента в завод \"Арсенал\" е 26-годишен мъж от село Шаново, община Мъглиж, научи репортер на Радио \"Фокус\". При инцидента има и един пострадал. Сигналът е подаден около 10.30 часа. По първоначална информация става дума за производствена авария - запалване в цех 130 на Завод 3. \r\nНяма други пострадали. Работниците, които са били в помещението, са изведени от него. На място има работна група, формирана от самия завод и представители на полицията, пожарна и служба КОС. Вероятно пострадалият мъж ще бъде настанен с в клиниката по изгаряния в Пловдив. \r\nСлавяна ГАЙДАРОВА", "date": "2018.03.14", "title": "Загиналият при инцидента в завод \"Арсенал\" е 26-годишен мъж от мъглижкото село Шаново"}
{"url": "http://www.focus-news.net/news/2018/03/14/2499317/ministar-valentin-radev-veroyatno-e-imalo-natisk-varhu-postradaliya-pri-prerekanieto-na-bul-balgariya-da-podpishe-protokol-che-e-vinoven.html", "text": "Лошото е, че този, който е пострадал, започва да обяснява други работи. Вероятно е имало някакъв натиск. Това каза пред журналисти в Народното събрание министърът на вътрешните работи Валентин Радев за петимата задържани след спречкване на бул. „България“, предаде репортер на Агенция „Фокус“. „На повърхността всичко е ясно. Едни лоши господа пребиват добър гражданин, който си кара колата, карат го да подпише протокол, че той е виновен - безобразие“, посочи министърът. „Пострадалият е притиснат, наша задача е да направим така, че да удостовери истината“, заяви Валентин Радев. „Не си е сменил показанията, но след първото обяснение започва да казва друго“, уточни той. „Всички задържани са криминално проявени, известни са ни“, каза още вътрешният министър.\r\nБиляна ИВАНОВА", "date": "2018.03.14", "title": "Министър Валентин Радев: Вероятно е имало натиск върху пострадалия при пререканието на бул. „България“ да подпише протокол, че е виновен"}
{"url": "http://www.focus-news.net/news/2018/03/14/2499310/ministar-valentin-radev-saglasno-merkite-za-bezopasnost-dvamata-rabotnitsi-v-zavod-arsenal-ne-e-tryabvalo-da-badat-v-tova-pomeshtenie.html", "text": "Двамата работници са били в помещение, в което не е трябвало. Това каза пред журналисти в Народното събрание министърът на вътрешните работи Валентин Радев за инцидента в завод „Арсенал“, при който загина работник, а друг беше ранен, предаде репортер на Агенция „Фокус“. „Съгласно мерките за безопасност трябва да бъдат отвън. Управлението на процеса е изнесено отвън, има табло с бутони“, посочи министърът. „Тепърва ще става ясно защо са били вътре, но са нарушили технологичната дисциплина“, заяви той. „Не е имало взривове в Завод „Арсенал“, запалила се е една бъркалка. Това е помещение, в което се работи дистанционно“, поясни той. Министърът уточни, че сместа в бъркалката е на барутна основа, запалила се е и е обгорила работниците. „И в този завод, и на други места инцидентите са от човешка грешка, от неспазване на правилата“, изтъкна вътрешният министър. „Служба КОС ще провери, ще дадем и нашето становище. Служба в социалното министерство също ще провери дали са спазени правилата. Тогава ще се каже какво е спазено и какво не е“, каза още той.\r\nБиляна ИВАНОВА", "date": "2018.03.14", "title": "Министър Валентин Радев: Съгласно мерките за безопасност двамата работници в завод „Арсенал“ не е трябвало да бъдат в това помещение"}
{"url": "http://www.focus-news.net/news/2018/03/14/2499319/kyustendil-zapochna-energiynoto-obsledvane-na-ulichnoto-osvetlenie-v-obshtina-dupnitsa.html", "text": "Започна енергийното обследване на уличното осветление в община Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му енергийното обследване е част от подготовката на проект, чрез който Общината ще кандидатства за подмяна на осветителните тела по Норвежката програма. „Очаква се отварянето на мярка по Норвежката програма, която ще даде възможност на Община Дупница да кандидатства за 100% финансиране за подмяна на уличното осветление в селата от общината. Преди няколко години всички осветителни тела в града бяха подменени с лед осветление. След като завърши обследването ще бъде обявена обществена поръчка за изготвяне на работен проект”, каза Красимир Георгиев. По думите му основната идея е осветителните тела да бъдат подменени с енергоикономични. Целта е да се направят икономии при използването на електроенергия за улично осветление, а от друга страна да се допринесе за по-добър комфорт на хората в селата.\r\nВенцеслав ИЛЧЕВ", "date": "2018.03.14", "title": "Кюстендил: Започна енергийното обследване на уличното осветление в община Дупница"}
{"url": "http://www.focus-news.net/news/2018/03/14/2499320/varna-rayonniyat-sad-nalozhi-myarka-zadarzhane-pod-strazha-na-nepalnoleten-izvarshitel-na-seriya-krazhbi-ot-kafe-avtomati.html", "text": "Непълнолетният Емил Й. е с мярка за неотклонение „Задържане под стража“, взета с определение на Варненския районен съд по искане на Районната прокуратура. Това съобщиха от пресцентъра на Апелативна прокуратура - Варна. Ненавършилото 18 години момче е било привлечено като обвиняем по 10 досъдебни производства за кражби на пари от кафе-автомати, извършени от него като продължавано престъпление, и за унищожаване и повреждане на кафе-автомати, който разбивал с метален лост. След като бил установен като извършител на множеството кражби, досъдебните производства срещу Емил били обединени от прокуратурата. Престъпната му дейност се разпростирала на територията на три районни полицейски управления във Варна. Стойността на откраднатото е близо 2000 лева, а на унищоженото имущество – 1700 лева. С момчето е работил и инспектор от Детска педагогическа стая. Налагани са му възпитателни мерки, които не са произвели търсения ефект на превъзпитание. Емил бил настанен със заповед на дирекция „Социално подпомагане“ във Варна в кризисен център на фондация. Родителите на момчето са в чужбина и не се интересуват от него. Още по време на първата си нощувка там на 22 декември 2017 г. той извършва първото си бягство. Открит от полицейски патрул, той бил задържан за скитничество и върнат в кризисния център. През този период отказал да изпълни наложеното му наказание „Пробация“ по влязъл в сила съдебен акт на Варненския районен съд.   \r\nВъпреки че спрямо непълнолетни най-тежката мярка за процесуална принуда се прилага по изключение, искането на Прокуратурата Емил да бъде задържан под стража се аргументира с факта, че единственият начин той да спре да извършва престъпления, е да бъде изолиран.\r\nОпределението на Варненския районен съд е било обжалвано от назначения служебен защитник на Емил Й., но е било потвърдено от Варненския окръжен съд.", "date": "2018.03.14", "title": "Варна: Районният съд наложи мярка „Задържане под стража“ на непълнолетен извършител на серия кражби от кафе-автомати"}
{"url": "http://www.focus-news.net/news/2018/03/14/2499323/veliko-tarnovo-otborat-po-tenis-na-masa-na-su-tsvetan-radoslavov-svishtov-stana-oblasten-parvenets-po-tenis-na-masa.html", "text": "Момичетата от СУ „Цветан Радославов“ от 5 до 7 клас (Цвета Дакова, Селен Ферад, Персида Петрова, Преслава Кирилова и Ася Асенова), спечелиха първо място в областния етап на ученическите игри за 2017/2018 г, съобщиха от пресцентъра на Общината. Състезанието по тенис на маса се проведе в зала „Никола Петров“ град Горна Оряховица на 12 март 2018 година. Треньор и ръководител на отбора е Марио Якимов. Горд от постижението  на състезателките, той сподели, че  Цвета Дакова  е спечелила всичките си срещи без нито един загубен гейм. След този успех момичетата на СУ „Цветан Радославов“ ще представят област Велико Търново на Зоналните състезания по тенис на маса, които ще се проведат в края на месец април.", "date": "2018.03.14", "title": "Велико Търново: Отборът по тенис на маса на СУ „Цветан Радославов“ – Свищов стана  областен първенец по тенис на маса"}
{"url": "http://www.focus-news.net/news/2018/03/14/2499324/pazardzhik-36-godishen-mazh-e-namushkan-s-nozh-na-ulitsa-v-selo-lesichovo-sled-vazniknal-skandal.html", "text": "36-годишен мъж е намушкан с нож на улица в село Лесичово след възникнал скандал със 71-годишен мъж. Това съобщиха за Радио „Фокус“ – Пазарджик от ОДМВР -\r\n Пазарджик. Случката се разиграла вчера в късния следобед на улица в селото. Напрежението между двамата бързо ескалирало, тъй като имали стара вражда. Тогава възрастният мъж извъдил нож и пробол опонента си в областта на гърдите. Пострадалият е транспортиран в МБАЛ - Пазарджик с прободни наранявания, но без опасност за живота. На мястото незабавно пристигнали служители на местния полицейски участък, които задържали мъжа. Извършен е оглед на местопроизшествието, иззети са веществени доказателства – два ножа. По случая се води полицейско производство.", "date": "2018.03.14", "title": "Пазарджик: 36-годишен мъж е намушкан с нож на улица в село Лесичово след възникнал скандал"}
{"url": "http://www.focus-news.net/news/2018/03/14/2499313/ministar-emil-karanikolov-sredstvata-za-fonda-za-yazovirite-shte-sa-ot-stopanskata-im-deynost-i-darzhavniya-byudzhet.html", "text": "Средствата за фонда за язовирите ще са от стопанската им дейност и държавния бюджет. Това каза пред журналисти министърът на икономиката Емил Караиванов, предаде репортер на Агенция „Фокус“. „Дружеството, което отговаря за каскадите, е към Министерство на енергетиката. Тук говорим за активи, които ще бъдат публична държавна собственост. Няма как имот, публична държавна собственост да е в актива да търговско дружество, трябва да е държавно предприятие, което се създава със закон. Има чисто юридическа разлика в терминологията. Държавните предприятия не са търговски дружества по смисъла на закона“, обясни той. Караниколов уточни, в момента има анализ за около 5700 язовира, от които над 4500 са на общините. „Ще се изпратят веднага писма на общините, ще се даде едномесечен срок там, където те не могат да ги управляват. В една каскада има следния проблем – някои от язовирите се управляват от общините, дават се на аренда, но има язовири, които са направени само с цел безопасност. Те не се стопанисват добре от общините, тъй като няма средства за тях. Държавата ще поеме тази отговорност“, поясни Караниколов. „Ние имаме представа колко са общинските язовири, сега общините трябва да кажат кои могат и кои не да управляват“, заяви той и допълни, че може да се изземе правомощие на общинската власт.  „Държавата има отговорност към населението. Задължение ще е на държавата оттук нататък да управлява тези имоти. Много от тези активи са минали в собственост на общините – бивши язовири на ТКЗС-тата, не е по някакъв друг регламент“, обясни той. „Държавата и фонда, който възнамеряваме да създадем, ще предоставят бюджета от стопанската дейността на всички язовири. Стопанската дейност от всички язовири ще вкарват съответен процент от този фонд, не говоря за язовирите, които в момента не осъществяват никаква стопанска дейност – от тях няма как да се генерират средства“, допълни Караниколов. \r\nМариела РУСЕВА", "date": "2018.03.14", "title": "Министър Емил Караниколов: Средствата за фонда за язовирите ще са от стопанската им дейност и държавния бюджет"}
{"url": "http://www.focus-news.net/news/2018/03/14/2499325/ministar-temenuzhka-petkova-shte-otkrie-konferentsiya-za-rolyata-na-nepravitelstvenite-organizatsii-za-podobryavane-na-energiynata-politika-na-15-mart.html", "text": "Министърът на енергетиката Теменужка Петкова ще открие конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“. Това съобщиха от пресцентъра на Министерство на енергетиката. Форумът ще се проведе на 15 март 2018 г. от 10.00 часа в Хотел „Балкан“ в София. Първото събитие от програмата на Българското председателство на Съвета на ЕС, част енергетика се организира от Института за енергиен мениджмънт, със съдействието на Министерството на енергетиката. Очаква се в дискусиите да се включат вицепрезидентът на Европейската комисия, отговарящ за Енергийния съюз Марош Шефчович, директорът на Секретариата на Енергийната общност Янез Копач, президентът на Европейската организация на потребителите Йорян Бринкман, вицепрезидентът на Евроелектрик Магнус Хал и други.\r\nУчастниците ще обсъдят ефективните механизми, чрез които основните послания на НПО да достигнат до европейските институции, кои са най-добрите практики за това, каква ще бъде ролята на организациите в управлението на Енергийния съюз и други.", "date": "2018.03.14", "title": "Министър Теменужка Петкова ще открие конференция за ролята на неправителствените организации за подобряване на енергийната политика на 15 март"}
{"url": "http://www.focus-news.net/news/2018/03/14/2499327/penka-ivanova-mon-200-hilyadi-uchenitsi-ot-1-vi-do-7-i-klas-shte-badat-obhvanati-s-modula-osiguryavane-na-uchenicheski-shkafcheta-za-oblekchavane-na-problema-s-tezhkite-ranitsi.html", "text": "200 хиляди ученици от 1-ви до 7-и клас ще бъдат обхванати с модула \"Осигуряване на ученически шкафчета\" за облекчаване на проблема с тежките раници. Това каза в предаването „Всички в час“ на Радио \"Фокус\" директорът на Дирекция \"Учебници и училищна документация\" в образователното министерство Пенка Иванова. \"Целта на закупуването на тези шкафчета е съхраняване на учебници, учебни комплекти, помагала и други материали, които са необходими на учениците за осъществяване на образователния процес. Мисля, че това ще бъде едно добро място, където да се съхранява екипите за физическо възпитание, както и лични вещи. Както и за другите програми средствата се осигуряват от бюджета на Министерството на образованието и науката, за този модул се изисква и участие от страна на училището, което кандидатства по програмата\", обясни тя. Пенка Иванова уточни, че по модул \"Осигуряван на ученически шкафчета\" могат да кандидатстват както държавни, така и общински училища.", "date": "2018.03.14", "title": "Пенка Иванова, МОН: 200 хиляди ученици от 1-ви до 7-и клас ще бъдат обхванати с модула \"Осигуряване на ученически шкафчета\" за облекчаване на проблема с тежките раници"}
{"url": "http://www.focus-news.net/news/2018/03/14/2499328/anadolu-agency-sreshtata-na-visoko-ravnishte-v-balgariya-mezhdu-turtsiya-i-es-shte-bade-mnogo-vazhna-za-vrazkite.html", "text": "Според високопоставен европейски служител скорошната среща на високо равнище в България на 26 март между Турция и ЕС е „много важна крачка“ за разрешаването на въпросите между Съюза и страната, предава  Anadolu Agency. На нея ще присъстват лидерите на ЕС, както и президентът на Турция Реджеп Тайип Ердоган.\r\n„Очаква се обсъждането на отношенията между Турция и ЕС, регионалните и международните въпроси, включващи глобалната търговска политика, сигурността, борбата срещу тероризма, Близкия изток, Африка и тероризма“, заяви европейския служител, говорещ при условие за запазване на анонимността. То допълни, че съществува „среда на доверие“ между Турция и ЕС за обсъждането на специфичните въпроси и че срещата предоставя платформа, на която и двете страни ще се изслушат взаимно. \r\nИзточникът допълни, че по време на срещата ще се обсъди и безвизовото пътуване в Европа на турските граждани и допълни, че в момента Европейската комисия разглежда необходимата документация. Виктор Турмаков", "date": "2018.03.14", "title": "Anadolu Agency: Срещата на високо равнище в България между Турция и ЕС ще бъде „много важна“ за връзките"}
{"url": "http://www.focus-news.net/news/2018/03/14/2499330/odobreno-e-stanovishteto-na-ministerskiya-savet-po-konstitutsionno-delo-112017.html", "text": "Правителството одобри становище по конституционно дело №11 за 2017 г. Това съобщиха от правителствената информационна служба. То е образувано по искане на Висшия адвокатски съвет за установяване на противоконституционност на §15 от ПРЗ на Закона за изменение и допълнение на Закона за собствеността и ползването на земеделските земи, на чл. 37и, с изключение на ал. 1, последно изречение, на ал. 2, на ал. 3, на ал. 4, последно изречение, на ал. 5 и на ал. 15, на чл. 34м и на чл. 42 от Закона за собствеността и ползването на земеделските земи. Според вносителя, оспорените разпоредби накърняват правната сигурност, предвидимостта на нормативната уредба, защитата на правото на собственост, водят до нарушаване на принципа на стопанската дейност и закрила на инвестициите, както и до неравно третиране на земеделските стопани на основа на социален признак „имуществено състояние“.\r\nМинистерският съвет не подкрепя искането на ВАдС, като счита, че е неоснователно и необосновано. В становището на кабинета се излагат аргументи, според които процесните норми на Закона за собствеността и ползването на земеделските земи не противоречат на конституционните начала и принципи и поради липсата на достатъчно основания за противоконституционността им оспорените разпоредби не следва да се отменят.", "date": "2018.03.14", "title": "Одобрено е становището на Министерския съвет по конституционно дело №11/2017"}
{"url": "http://www.focus-news.net/news/2018/03/14/2499311/smolyan-kmetat-nikolay-melemov-otkri-zasedanieto-na-ekspertnata-rabotna-grupa-vav-vrazka-s-problema-sas-svlachishteto-pri-tikale.html", "text": "Кметът Николай Мелемов откри заседанието на експертната работна група във връзка с проблема със свлачището при Тикале, което затвори пътя Смолян – Мадан. Това съобщиха от пресцентъра на Община Смолян. „Радвам се, че тази среща се случва, за да се вземат важни решения, които да успокоят хората и да набележим адекватни мерки за справяне със ситуацията”, посочи Мелемов.\r\nВ заседанието участват водещи геолози, експерти, представители на държавни и общински институции, ангажирани с проблема. Председател на експертната група е доц. д-р Стефчо Стойнев от Минно-геоложкия университет. Той посочи, че задачата им е да извършат инженерно-геоложки оглед на свлачището, да направят предварителна оценка и набележат мерки за стабилизиране на терена в този участък и успокояване на процесите. Да предложат възможности за постепенно отваряне на пътя и възстановяване на движението, ако на този етап това е възможно. До 19 март експертната комисия трябва да даде становището си за възможностите за стабилизиране на проблемния участък. \r\nПървоначалните огледи и видео кадри с дрон над свлачището показаха пукнатини с размери до 100- 150 метра . Пътят Смолян – Мадан остава затворен заради свлачището при Тикале, а като обходен маршрут се използва трасето Смилян - Рудозем. В момента се изгражда и обходен път от с.Влахово до с.Тикале. \r\nСлед срещата в общината, експертната  група отиде да извърши оглед и картировка на свлачището, след което ще се дадат препоръки за спешни мерки за стабилизиране на свлачищната зона.\r\nПресцентър на община Смолян\r\nКолеги, от експертната група казаха, че в 16.00 часа днес ще бъдат в Община Смолян в 247 зала, за да споделят впечатленията си от огледа и какви мерки ще набелязват.", "date": "2018.03.14", "title": "Смолян: Кметът Николай Мелемов откри заседанието на експертната работна група във връзка с проблема със свлачището при Тикале"}
{"url": "http://www.focus-news.net/news/2018/03/14/2499321/intsidenti-v-orazheyni-zavodi-spravka-agentsiya-fokus.html", "text": "5 декември 2017 г. \r\nРаботник на военния завод „Терем – Летец” пострада при изпитание на МИ-24 на летище „Враждебна”. Министърът на отбраната Красимир Каракачанов потвърждава, че става дума за техническа грешка на състава - не бил обезмаслен двигателя, когато е започнал топлия запуск на двигателя. 9 ноември 2017 г.\r\nПри извършване на проверка на ново технологично оборудване за галванична обработка във \"Вазовските машиностроителни заводи\" в Сопот, поради невнимание, проявено от служител на фирмата-изпълнител на оборудването. \r\n43-годишен мъж се подхлъзва и пада в една от ваните с киселина. По възможно най-бързия начин пострадалият е изваден, оказана му е долекарска и първа медицинска помощ, след което е бил откаран в Клиниката по изгаряния в УМБАЛ „Св. Георги” в Пловдив с 97% изгаряния. От предприятието уточняват, че мъжът не е служител на ВМЗ. Мъжът по-късно умират от раните си.13 юли 2017 г. \r\nВъзниква пожар в механичен цех на завода за боеприпаси „Дунарит“, Русе. Запалването е възникнало във вана с хексан, която се намира в близост до машина за точкови заварки. Няма пострадали при инцидента.3 април 2017 г. \r\nПожар избухна на кораб в завод „Флотски арсенал\" във Варна. Сигналът за инцидента е подаден около 10.25 часа в понеделник, когато се е чул взрив в машинното отделение на кей 1 – 3 на дружеството „Терем КРЗ Флотски Арсенал Варна“ ЕООД . Възникналият пожар е потушен за по-малко от половин час. Няма жертви и пострадали при пожара, няма и обгазяване в района. Експлозията е станала на борда на руски танкер, пристигнал в неделя за ремонт в завода. По първоначална информация пожарът е избухнал на танкера след изтичане на запалителни вещества, което е довело до взрив на един от баластните танкове на кораба.28 май 2016 г. \r\n53-годишен мъж загива при взрив в цех на завод „Арсенал“ в Мъглиж. Взривът е възникнал по време на пресоване на взривното вещество - хексоген.25 април 2016 г. \r\nДвама души загиват от раните си, получени при обгаряне, при възникнало запалване на машина в цех 120 на Завод 3 на територията на фирма „Арсенал“ в Казанлък. Сигналът е подаден на телефон 112 в 10.44 часа. Загинали са специалистът по производство на барути, 53-годишният инж. Върбан Димитров Пешков - технически-директор на Завод 3 и 41-годишният настройчик Румен Райчев. Взривът възниква в помещение за обработване на взривни вещества. 6 юни 2015 Един е загинал и четирима души са тежко ранени след взрив на военен полигон на \"Вазовски машиностроителни заводи\" – Сопот, малко след 12 часа. Взривът е станал на полигона в с. Анево около 11.30 часа. Няколко часа след взрива от Окръжната прокуратура в Пловдив официално съобщиха, че загиналият е цивилен американски гражданин, чужденци са и двамата ранени, единия от които много тежко, а другите двама пострадали са българи. Един от тях е бил преводач.  14 април 2015 г.\r\nВзривове разтърват Иганово. Инцидентът възниква в производствен цех на ВМЗ „Сопот” за термоглави. Евакуирани бяха и около 60 души от село Иганово. 21 март 2015 г.\r\nОколо 19.30 часа един от охранителите на Шести холандски склад на ВМЗ-Сопот, намиращ се в землището на село Иганово, подава сигнал за взривове. На място веднага е изпратена пожарна служба, районът е отцепен от полиция. Няма пострадали при инцидента. Няма опасност за населеното място. Складът е на 2 км от селото. 19 декември 2014 г. \r\nВ с. Мъглиж избухва взрив на частен завод за боеприпаси. Загива един мъж на 51 години, а две жени и още един мъж са ранени. Експлозията става във фирма, специализирана в производството на патрони и ловни муниции. Взривът избухва в 11.27 часа. 1 октомври 2014 г. \r\nВзрив избухва в цех на „Военен завод – Миджур“ в района на с. Горни Лом, община Чупрене, след 17:00 ч. 15 души са изпепелени при взрива в „Миджур”. Причината е човешка грешка при утилизирането на боеприпаси. 8 август 2014 г. \r\nВ сутринта в Костенец, в завод „ТЕРЕМ - Цар Самуил” ЕООД, по време на утилизация на боеприпаси искра предизвиква взрив. Получава се искра, която предизвиква експлозия. Пострадалите са 10 души. 28 февруари 2014 г. \r\nВ цех 130 на Завод 4 на оръжейния комплекс на „Арсенал” край Мъглиж избухва взрив. Вследствие множество травми с около 98% изгаряния загива работещ в завода мъж. 12 септември 2012 г. \r\nДва взрива разтърсват за по-малко от денонощие военния завод „Арсенал” - Казанлък. Пострадали няма. 5 юни 2012 г. \r\nСлед 14.40 часа при пътния възел „Петолъчката“ край Ямбол започват серия от взривове в складове за разглобяване на снаряди, собственост на \"Берета Трейдинг\". Базата е бивш завод на \"Терем\" – Трявна. В момента на взрива в нея се намират 13 души, като седем от тях са ранени. Причината е неспазване на трудовата дисциплина и изискванията при работа. 10 януари 2012 г. \r\nОколо 10.00 часа избухва взрив в едно от поделенията на ВМЗ–Сопот в карловското с. Иганово. Пострадват двама мъже и една жена. Според думите изпълнителния директор на завода се взривява пресформата за иницииращо взривно вещество. Според него е спазена технологичната процедура, тримата работници са с опит. и минават през инструктаж по-рано сутринта в деня на инцидента. При разследването на случая обаче е установено, че пресата не е почистена правилно и това довежда до проблема. 12 ноември 2011 г.\r\nОколо 09.00 часа се взривяват бивши военни складове, намиращи се между Севлиево и с. Ловнидол. В складовете има около 3 000 снаряда от калибър 152, няма химически и радиоактивни вещества и обгазяване на района. Няма пострадали хора. 21 юни 2011 г.\r\nЖена на 51 години е ранена тежко при експлозия във Военен завод 4 в с. Мъглиж – филиал на \"Арсенал\" АД. При взрива тя изгубва едната си ръка. На 3 февруари 2010 г. късно вечерта в завод \"Миджур\" за взривни вещества и материали в село Горни Лом, община Чупрене, избухва пожар. Четирима служители на фирмата са пострадали. 9 август 2008 г. \r\nВ склад на военния завод „Арсенал” в Казанлък избухва пожар, който води до взривове. В склада за готова продукция са съхранявани гранати. Няма жертви. 3 юли 2008 г.\r\nОколо 6.30 часа във военен склад за боеприпаси в поделение 18250 между Челопечене и Чепинци край София избухва взрив. Експлозиите продължават през целия ден. В поделението се съхраняват излишни за Въоръжените сили боеприпаси, които подлежат на утилизация. Щетите са около 8 млн. лева. 30 ноември 2007 г.\r\nВзрив в завод „Миджур“ нанася материални щети. 9 октомври 2007 г.\r\nПри взрив в оръжейното дружество “Арсенал” загива 48-годишният Атанас Атанасов. 23 май 2007 г. \r\nВ завода „Миджур“ в Горни Лом при експлозия на поточната линия в един от цеховете загива един мъж 28 години, а една 39-годишна жена е ранена. 6 април 2006 г.\r\nВ завод „Миджур“ избухва пожар, при който загива инж. Илия Симов. 2002 г. Две експлозии, следствие от пожар, изпепеляват тогавашния цех за производство на тротил в завода „Миджур“ – с. Горни Лом., но пострадали няма. 9 юли 2000 г.\r\n Между хасковските села Александрово, Константиново, Любеново, Родопи, Поляново и Брягово се разразява пожар. Привечер огънят се достига склад за боеприпаси в с. Иваново и довежда до взривове.", "date": "2018.03.14", "title": "Инциденти в оръжейни заводи (Справка”, Агенция „Фокус”)"}
{"url": "http://www.focus-news.net/news/2018/03/14/2499331/stara-zagora-v-obshtinata-shte-se-provede-publichno-obsazhdane-na-proekta-za-izgrazhdane-na-sotsialni-zhilishta-v-grada.html", "text": "Публично представяне и обсъждане на подготовката за реализация на проект “Изграждане на социални жилища в град Стара Загора“ ще се проведе на 21 март 2018 г. от 17.00 часа в зала 2 на Община Стара Загора. Това съобщиха от пресцентъра на Общината. Проектът включва преустройство и прилагане на мерки за енергийна ефективност в сградата на ул. “Мусала“ 26 (бивша Метрология) и обособяване на 69 съвременни социални жилища.\r\nПроектът е включен в Инвестиционната програма на община Стара Загора по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020.\r\nЦелта на проектното предложение е разработване на устойчив и интегриран модел за повишаване на жизнения стандарт на хора от уязвими, малцинствени и социално слаби групи от населението, и други групи в неравностойно положение, чрез осигуряване на равен достъп до съвременни жилищни условия и създаване на предпоставки, както за пространствената им интеграция, така и за социалното им приобщаване и мотивация за активно включване в обществения живот. \r\nПредоставяната социална услуга ще осигури подслон и нормални условия на живот на уязвими, малцинствени и социално слаби групи от населението и други групи в неравностойно положение, които не могат да си позволят собствен дом или жилище под наем на пазарни цени, както и социално приобщаване на ползвателите. \r\nОбщественото обсъждане има за цел да представи на обществеността информация относно основните цели и задачи при реализацията на Инвестиционен приоритет „Социална инфраструктура“, както и постигане на конструктивен диалог за оптимални резултати между всички заинтересовани страни. В него могат да участват всички желаещи. Обявлението е публикувано и на официалната интернет страница на Община Стара Загора.", "date": "2018.03.14", "title": "Стара Загора: В Общината ще се проведе публично обсъждане на проекта за изграждане на социални жилища в града"}
{"url": "http://www.focus-news.net/news/2018/03/14/2499332/sofiya-politseyski-sluzhiteli-razkriha-izvarshiteli-na-grabezh.html", "text": "Служители на столичното Осмо РУ разкриха извършители на грабеж, съобщиха от пресцентъра на МВР. Действията по разследване на престъпното деяние стартирали, след като млада жена подала жалба в полицията. Обяснила, че на 11 март, около 01.00 часа, в близост до метростанция „Искърско шосе“, я заговорила непозната, която тръгнала след нея. По пътя към тях се присъединил и неизвестен за жертвата мъж. Секунди по-късно, непознатата я  нападнала, ударила я през лицето и издърпала дамската й чанта, а мъжът грабнал от ръцете й мобилния телефон.\r\nВеднага стартирали оперативно-издирвателни действия, в рамките на които криминалистите установили и задържали извършителите на деянието- криминално проявеният К.Д./27г./ и 22- годишната Т.А. , двамата от София. След доклад на събраните материали в Софийска районна прокуратура на двамата са повдигнати обвинения за престъпление по чл.198 от НК. На мъжа е наложена мярка за неотклонение „задържане под стража“ за срок до 72 часа, а на жената- „подписка“.", "date": "2018.03.14", "title": "София: Полицейски служители разкриха извършители на грабеж"}
{"url": "http://www.focus-news.net/news/2018/03/14/2499333/priet-e-plan-za-razvitieto-na-sotsialnata-ikonomika-i-predpriemachestvo.html", "text": "Правителството прие План за действие в периода 2018-2019 г. за изпълнение на Националната концепция за социална икономика. Това съобщиха от правителствената информационна служба. В документа са заложени дейности, които ще допринесат за развитието и утвърждаването на социалната икономика и социалното предприемачество в България.\r\nЯсната видимост на социалните предприятия е съществен фактор за развитие на сектора. Във връзка с това в плана са заложени информационни кампании, форуми и семинари, както и представяне на добрите практики в тази сфера. Предвижда се провеждане на трудова борса, по време на която социални предприятия ще предлагат работа на младежи, настанени в социални услуги, както и на хора с увреждания, в риск от бедност и социално изключване.\r\nВ плана са очертани и дейности, които ще подобрят правната рамка и ще създадат условия за повече партньорства и мрежи на социалните предприятия. Включени са и действия за насочване вниманието на потребителите към продуктите на социалните предприятия на пазара. Предвидени са също мерки за създаване на благоприятни условия за образование, обучение и изследвания в подкрепа на социалната икономика. Сред тях са провеждането на анкетни проучвания сред учителите и заинтересованите страни за възможности за разработване на учебни програми и проекти в областта на социалната икономика. Планът включва и мерки за оценка на икономическото и социално въздействие на социалните предприятия върху заетостта и социалното включване на хората в неравностойно положение.", "date": "2018.03.14", "title": "Приет е план за развитието на социалната икономика и предприемачество"}
{"url": "http://www.focus-news.net/news/2018/03/14/2499335/pravitelstvoto-predlaga-akad-aleksandar-petrov-da-bade-udostoen-s-orden-sv-sv-kiril-i-metodiy.html", "text": "Министерският съвет предлага на Президента на Република България да награди акад. Александър Петров с орден „Св. Св. Кирил и Методий“ – огърлие, за неговите особено значими заслуги в областта на образованието и природните науки. Това съобщиха от правителствената информационна служба.\r\nНаучните и иновационните заслуги на акад. Петров са свързани с експерименталното наблюдаване и теоретичното обясняване на шест нови ефекта във физиката на течните кристали. Между тях се откроява откритието на биофлексоелектричеството и създаденото учение за ролята му във физиката на живата материя. Тези нови ефекти се прилагат в оптоелектрониката, био-нанотехнологиите, мембранната биофизика.\r\nПриносът на акад. Петров за висшето образование у нас се свързва със създадената от него научна школа по физика на живата материя. Той чете лекции и води специализирани курсове по новите научни направления: физика на течните кристали, физика на живата материя и биоелектроника във Физическия факултет и във Факултета по химия и фармация на СУ „Св. Климент Охридски“.", "date": "2018.03.14", "title": "Правителството предлага акад. Александър Петров да бъде удостоен с орден „Св. Св. Кирил и Методий“"}
{"url": "http://www.focus-news.net/news/2018/03/14/2499336/kyustendil-otborite-na-osnovno-uchilishte-sv-sv-kiril-i-metodiy-specheli-oblastniyat-etap-na-uchenicheskite-igri-po-basketbol.html", "text": "Отборите на Основно училище „Св. св. Кирил и Методий” – Кюстендил спечели областният етап на ученическите игри по баскетбол. Това съобщи за Радио „Фокус” – Кюстендил Сашо Филипов, преподавател в учебното заведение. Двата отбора на училището са победители от областните състезания при момичета и при момчета 5 - 7 клас. Отборите се класират за зоналния етап на ученическите игри по баскетбол. „Очаквам едно добро представяне. Надявам се, че през следващите години ще стигнем и до републиканските финали”, каза Филипов. В момента се играят срещите по баскетбол за момичета и момчета 9 - 10 клас.\r\nВенцеслав ИЛЧЕВ", "date": "2018.03.14", "title": "Кюстендил: Отборите на Основно училище „Св. св. Кирил и Методий” спечели областният етап на ученическите игри по баскетбол"}
{"url": "http://www.focus-news.net/news/2018/03/14/2499334/dimitar-dimitrov-asotsiatsiya-na-hotelierite-i-restorantyorite-dobrich-okolo-5-6-rast-na-turistite-se-ochakva-tova-lyato-v-primorska-dobrudzha.html", "text": "Около 5 - 6% ръст на туристите се очаква това лято в Приморска Добруджа. Това заяви Димитър Димитров, председател на браншовата асоциация на хотелиерите и ресторантьорите за регион „Североизточна България“ – център Добрич, предаде кореспондент на Радио „Фокус” – Варна. Според Димитров все още е рано да се посочат точни цифри, тъй като в този период на годината се провеждат туристически борси и текат записвания на туристи. \"Към момента записванията от немския пазар са достигнали 33%, което е много добър показател. Възможно е обаче румънските туристи да надвишат като численост тези от Германия впоследствие, тъй като записванията от румънски туристи се случват в последния момент. Това лято по Северното ни Черноморие се очакват летовници от Полша, Словакия, Чехия, Македония, Турция, Сърбия, дори и от Виетнам. Палитрата е много пъстра\", каза Димитър Димитров. Като основен проблем и тази година се очертава липсата на кадри, заради ниското заплащане на труда в сферата на туризма. Има индикации за оттегляне на работна ръка от Украйна, Молдова и Беларус, на която хотелиери и ресторнтьори са разчитали в предходните години. Работниците от тези страни също вече търсят по-високо заплащане на труда им извън нашата страна. \"Туристическият бранш у нас е направил проучване през миналата година, което показва, че 10% от българите, които работят в страни, като Белгия и Германия например, при заплати между 1 500 и 1 600 лв. са готови да се завърнат и да работят през сезона в България\", отбеляза Димитър Димитров. Според него единственият начин за решаване на проблема е увеличение на заплатите. \r\nЖулиета НИКОЛОВА", "date": "2018.03.14", "title": "Димитър Димитров, Асоциация на хотелиерите и ресторантьорите - Добрич: Около 5 - 6% ръст на туристите се очаква това лято в Приморска Добруджа"}
{"url": "http://www.focus-news.net/news/2018/03/14/2499326/ministar-valentin-radev-v-zakona-za-chastnata-ohranitelna-deynost-podobryavame-pravilata-ako-ima-propuski-shte-se-saobrazim.html", "text": "В този закон всъщност подобряваме правилата, записваме неща, които преди това са били тълкувани. Това каза пред журналисти в Народното събрание министърът на вътрешните работи Валентин Радев по повод сезирането на Конституционния съд от президента Румен Радев и главния прокурор Сотир Цацаров за Закона за частната охранителна дейност, предаде репортер на Агенция „Фокус“. „Със закона направихме така, че да има правила и да няма тълкувания“, заяви той. „Най-важното е гражданите да знаят, че тези, които изпълняват закона и тези, които ги контролират, го правят по правила“, изтъкна Валентин Радев. „Президентът и главния прокурор дават закона на Конституционния съд - хубаво, така работи държавата. Ако някъде има пропуски, ще се съобразим“, посочи вътрешният министър. „В закона само слагаме правила. Има 1800 частноохранителни фирми, над 200 хил. са тези, които се занимават с такава дейност. И досега кметовете са имали такива права“, обясни той и добави, че в закона са доуточнени и някои детайли след широко обсъждане. „Готови сме по всяко време да обясняваме какво точно сме заложили“, коментира Валентин Радев. „Поисках справка справят ли се с престъпността другите държави, колко е полицията и има ли охранителни фирми“, посочи той. „Зададох си въпроса абдикираме ли, както ни обвини опозицията. Според мен - не“, заяви вътрешният министър. „Кметовете искат охрана на урбанизирани територии, не го иска МВР“, каза още той.\r\nБиляна ИВАНОВА", "date": "2018.03.14", "title": "Министър Валентин Радев: В Закона за частната охранителна дейност подобряваме правилата, ако има пропуски - ще се съобразим"}
{"url": "http://www.focus-news.net/news/2018/03/14/2499338/ogranichava-se-vazduhoplavaneto-v-razshireniya-obhvat-na-zashtitata-ot-gradushki.html", "text": "Министерският съвет прие промени в постановлението, което определя зоните във въздушното пространство на България с ограничено въздухоплаване. Това съобщиха от правителствената информационна служба. Необходимостта от промените произтича от предстоящото разширяване на обхвата на защитата от градушки. Според стратегията за развитие на градозащитата в страната ни се предвижда защитата да достигне 90% от земеделските земи. Разширяването ще бъде извършено чрез използване на два способа – защита с противоградови ракети и самолетен способ. Самолетният способ се предвижда да бъде въведен през 2019 г. Към момента противоградовата защита се извършва само по ракетния способ. За осъществяване на първия етап от разширяването се предвижда въвеждане в действие на нови 62 ракетни площадки и промяна на местоположението на една. Всяка площадка представлява опасна зона във въздушното пространство на България. Извършени са необходимите действия по предоставяне на права на управление на новите ракетни площадки и са определени точните им географски координати.\r\nИзмененията ще бъдат отразени в Сборника „Аеронавигационна информация и публикация“, редовно осъвременяван в съответствие с изискванията на Международната организация за гражданска авиация. Това е необходимо условие за осигуряване на безопасността на полетите след въвеждане в експлоатация на новите площадки за противоградова защита по време на активния летен сезон.", "date": "2018.03.14", "title": "Ограничава се въздухоплаването в разширения обхват на защитата от градушки"}
{"url": "http://www.focus-news.net/news/2018/03/14/2499329/gergana-mikova-oblasten-upravitel-na-stara-zagora-po-parvonachalni-danni-prichina-za-intsidenta-v-zavoda-arsenal-e-narushenie-na-tehnologichniya-protses-v-tseha.html", "text": "По първоначални данни причина за инцидента в завода \"Арсенал\" е нарушение на технологичния процес в цеха. Това каза пред журналисти областният управител на Стара Загора Гергана Микова, което е на мястото на инцидента, предаде репортер на Радио \"Фокус\". \"\r\n\"Това, което знаем до момента е, че има един загинал мъж на 26 години от с. Шаново и 46-годишен мъж е с тежки изгаряния в резултат на инцидент, възникнал днес в 10.20 часа в цех 130 на Завод 3 в оръжейния завод \"Арсенал\" в Казанлък\", каза областният управител.\r\nТя добави, че на мястото на инцидентна са екипи на пожарната, които извършват замервания за степента на замърсяване на въздуха в района на завода.\r\nПо думите на Микова първоначално 46-годишният мъж с изгаряния е бил настанен в УМБАЛ \"Проф. д-р Стоян Киркович\" в Стара Загора, но вече е транспортиран в клиниката по изгаряния в Пловдив. Няма други пострадали при инцидента.\r\nСлавяна ГАЙДАРОВА", "date": "2018.03.14", "title": "Гергана Микова, областен управител на Стара Загора: По първоначални данни причина за инцидента в завода \"Арсенал\" е нарушение на технологичния процес в цеха"}
{"url": "http://www.focus-news.net/news/2018/03/14/2499339/pravitelstvoto-otpuska-36-000-lv-za-prerabotka-na-pametnik-na-balgarskiya-prinos-za-spasyavaneto-na-balgarskite-evrei.html", "text": "Министерският съвет одобри отпускането на допълнителни 36 000 лв. по бюджета на Министерството на външните работи за промяна в дизайна и за отливка на паметник-символ за отбелязване на българския принос в спасяването на българските евреи от Холокоста. Отпускането на средствата се налага, тъй като паметникът трябва да бъде преработен и отлят отново.Това съобщиха от правителствената информационна служба.\r\nМонументът – символ на спасяването на евреите от Холокоста, е бил първоначално изработен по договор, сключен между Държавния културен институт и „Aрт студио – Момчил Цветков“ ЕООД, което е отразено в приемо-предавателен протокол от декември 2013 г. В продължение на 5 години транспортирането и монтирането му в Израел не е осъществено и той е престоявал без отговорно пазене в леярната, в която е бил изработен, поради което е в състояние, непозволяващо да бъде използван. По случая е изпратен сигнал до прокуратурата и са предприети действия за търсене на наказателна и дисциплинарна отговорност от директора на Държавния културен институт.\r\nВ допълнение към това, Комисията по паметниците на община Тел Авив е предложила да бъде направена известна промяна в дизайна на паметника, което налага повторното му изливане от метална сплав.", "date": "2018.03.14", "title": "Правителството отпуска 36 000 лв. за преработка на паметник на българския принос за спасяването на българските евреи"}
{"url": "http://www.focus-news.net/news/2018/03/14/2499340/sofiya-sadat-nalozhi-5-godishen-izpitatelen-srok-na-nachalnika-na-otdel-finansova-sigurnost-kam-dans-za-razglasyavane-na-darzhavna-tayna.html", "text": "Софийски градски съд призна за виновен Мирослав М. – началник отдел в Специализирана дирекция „Финансова сигурност“ на ДАНС, разгласявал държавна тайна и му наложи наказание лишаване от свобода за срок от 3 години, изпълнението на което е отложено за изпитателен срок от 5 години. Това съобщиха от пресцентъра на Прокуратура на Република България.\r\nНа 26 април 2016 г. Специализираното звено „Антикорупция“ (СЗА) при Софийска градска прокуратура внесе обвинителен акт в Софийски градски съд срещу Мирослав М. за престъпление по чл. 357 ал.2 пр.1 вр. с ал.1 във вр. с чл. 26 НК. \r\nОбвинението срещу Мирослав М. е за това, че в периода от 27 септември 2013 г. до 01 октомври 2015 г. в гр. София,  при условията на продължавано престъпление е разгласил информация от 11 класифицирани документи, представляваща държавна тайна, която му била поверена по служба, като от престъплението са настъпили особено тежки последици за сигурността на държавата. \r\nСпоред Софийски градски съд не са налице настъпили особено тежки последици за сигурността на държавата и оправда Мирослав М. по обвинението за престъпление по чл. 357 ал.2 пр.1 НК и го призна за виновен само в престъпление по чл.  357 ал. 1 във вр. с чл. 26 НК. \r\nПрипомняме, че разследването на СЗА бе установило, че в инкриминирания период Мирослав М. е разгласил информацията в 11 /единадесет/ класифицирани документи, като предоставил копия от тях на лице, което няма разрешение за достъп до класифицирана информация и го използвал, за да си набави допълнителни парични средства. \r\nОправдателната част на присъдата се протестира от СГП пред  Апелативен съд – София. \r\nСГП ще настоява в протеста си пред Апелативен съд София, че от престъплението са настъпили особено тежки последици за сигурността на държавата, тъй като информацията, съдържаща се в документите разкрива данни за събития и действия против икономическата и финансова сигурност на държавата, разкрива оперативния интерес на службата към лицата, събраната вече информация за тях и други лица, извършили или подготвящи се да извършат престъпления, застрашаващи националната сигурност. Информацията в 11 – те документа съдържа сведения за използваните от службите за сигурност оперативни методи и средства, както и за доброволните сътрудници, подпомагащи службите, което е могло да доведе до застрашаване живота и сигурността на последните и до възпрепятстване на работата по оперативните дела. \r\nСГП ще настоява и да се наложи по-тежко наказание, ориентирано към средния размер, което да се изтърпи ефективно.", "date": "2018.03.14", "title": "София: Съдът наложи 5-годишен изпитателен срок на началника на отдел „Финансова сигурност“ към ДАНС за разгласяване на държавна тайна"}
{"url": "http://www.focus-news.net/news/2018/03/14/2499341/nkzhi-poluchava-upravlenieto-varhu-darzhavni-imoti.html", "text": "Правителството предоставя на Националната компания „Железопътна инфраструктура“ безвъзмездно за управление имоти – публична държавна собственост, в землищата на селата Марикостиново и Генерал Тодоров, община Петрич. Това съобщиха от правителствената информационна служба. Досега те са били стопанисвани от Агенция „Пътна инфраструктура“ предвид изграждането на автомагистрала „Струма“ и съпътстващата инфраструктура, включително изместване на жп линията „София – Кулата“. След въвеждането в експлоатацията на новото трасе на жп линията, съоръженията и земята, върху която са изградени, следва да бъдат предадени за управление на НКЖИ с оглед функциите й по Закона за железопътния транспорт.\r\nС друго решение на кабинета се учредява безсрочен сервитут върху поземлен имот в полза на „Група технология на металите - Ангел Балевски холдинг“ АД. Имотът с площ 159 кв. м се намира в горска територия в землището на с. Мърчаево, Столична община. Сервитутът се учредява въз основа на влязъл в сила подробен устройствен план, одобрен с решение на Столичния общински съвет и е за изграждане и обслужване на подземен електрически кабел в местността „Въртен камък“. За придобиване на ограниченото вещно право дружеството ще заплати нормативно определените цена и режийни разноски.\r\nПравителството отчуждава и части от поземлени имоти – частна собственост, намиращи се в землището на с. Дъждино, за изграждането на участък от обходния път на Кърджали. Обходният път е едно от основните трасета на републиканската пътна мрежа и е част от трансевропейски коридор №9. С изграждането му транзитният трафик ще бъде изведен извън града, което ще повиши безопасността на движение и стандарта на транспортното обслужване, ще се ограничи шумът в населеното място и ще намалее замърсяването на въздуха с вредни емисии. Финансирането на процедурата по отчуждаване на имота се осигурява от Агенция „Пътна инфраструктура“.", "date": "2018.03.14", "title": "НКЖИ получава управлението върху държавни имоти"}
{"url": "http://www.focus-news.net/news/2018/03/14/2499322/oon-dostapat-na-afrin-do-voda-e-prekasnat.html", "text": "Офисът на ООН за хуманитарните въпроси съобщава, че достъпът до вода на сирийския град Африн е отрязан, след като контролът над основния язовир край града е преминал в турски ръце, предава  Reuters.\r\n„Боевете са накарали хиляди души да напуснат домовете си в региона Африн и да се отправят към контролираната от сирийското правителство територия“, съобщава ООН. Турция започна офанзива в Африн през януари, насочена срещу сирийските кюрдски сили, контролиращи региона.  Виктор Турмаков", "date": "2018.03.14", "title": "ООН: Достъпът на Африн до вода е прекъснат"}
{"url": "http://www.focus-news.net/news/2018/03/14/2499345/golyamo-kolichestvo-bezaktsizni-tyutyun-i-tsigari-izzeha-politsai-v-pleven-i-haskovo.html", "text": "Голямо количество безакцизни тютюн и цигари иззеха полицаи в Плевен и Хасково. Това съобщиха от пресцентъра на МВР.\r\nКонтрабандните тютюневи изделия са открити и иззети в рамките на проведени полицейски действия, насочени срещу разпространението на акцизни стоки без бандерол.\r\nРано тази сутрин в с.Клокотница за проверка бил спрян лек автомобил Форд „Галакси“ с пловдивска регистрация. От багажното отделение на автомобила, шофиран от 37-годишен мъж, служителите на РУ-Хасково иззели 10 торби с общо 100 кг нарязан тютюн. По случая е образувано досъдебно производство.  Вчера техни колеги са конфискували общо 2400 къса контрабандни цигари. Част от акцизната стока е открита при проверка на дом в стамболовското село Силен,  а останалата - иззета от маса на зеленчуков пазар в града. Безакцизните папироси са предадени с протоколи, съставени са актове по Закона за акцизите и данъчните складове.\r\nДруги над 70 кг тютюн с неплатен акциз са иззети в рамките на предприети полицейски действия на територията на Плевен. Вчера, на пътния възел при нефтохимическия комбинат, за проверка бил спрян \"Опел Вектра\", управляван от 37-годишен от село Буковлък.  В багажното отделение униформените  установили 5 пакета със суха нарязана жълтокафява листна маса, наподобяваща тютюн, общо около 41 кг. 23-годишна, от същото село,   пътничка в „Опел“-а заявила, че превозваният тютюн е неин и доброволно предала стоката с протокол. По случая е образувано досъдебно производство по чл. 234 от НК. Работата по досъдебното производство продължава.  При инспекция, извършена в района на кооперативния пазар, униформените са намерили други  3 пакета  с общо 30 кг тютюн. Съставен е констативен протокол.", "date": "2018.03.14", "title": "Голямо количество безакцизни тютюн и цигари иззеха полицаи в Плевен и Хасково"}
{"url": "http://www.focus-news.net/news/2018/03/14/2499342/natsionalnata-detska-telefonna-liniya-okazva-spetsializirana-pomosht.html", "text": "Председателят на Държавната агенция за закрила на детето д-р Елеонора Лилова посети Центъра за обаждания на Националната телефонна линия за деца 116111. Това съобщиха от пресцентъра на Държавна агенция за закрила на детето. Тя се запозна на място с психолозите, които оказват специализирана помощ. В центъра работят млади специалисти, които приемат сигналите, консултират, насочват и уведомяват спешно службите, когато се налага незабавна помощ или съдействие. \r\nНа срещата бе обсъден механизмът на координация, за да се реагира адекватно и своевременно на търсещите закрила, също и необходимостта от по-активно популяризиране на телефонната линия 116111, за да се окаже съдействие на всяко нуждаещо се от помощ дете.\r\nЛинията е създадена през 2009 г. като изискване на Закона за закрила на детето за информиране, консултиране и специализирана помощ, която се предоставя чрез психологическа подкрепа или кризисна интервенция за деца. Телефонът 116111 е с национално покритие и е безплатен.\r\nД-р Лилова бе придружена от г-жа Надежда Стойкова, директор на Фондация “Асоциация Анимус”. Организацията е спечелила обществената поръчка за предоставянето на услугата.", "date": "2018.03.14", "title": "Националната детска телефонна линия оказва специализирана помощ"}
{"url": "http://www.focus-news.net/news/2018/03/14/2499346/balgariya-predostavya-200-000-evro-za-podpomagane-na-bezhantsite-ot-siriya.html", "text": "Министерският съвет прие решение за отпускане на 200 000 евро като вноска в Регионалния доверителен фонд на Европейския съюз в отговор на сирийската криза, известен още като Фонд „Мадад“. Това съобщиха от правителствената информационна служба. Чрез него се подпомагат бежанците от гражданската война в Сирия, най-вече тези, които са се устроили временно в съседните държави – Турция, Ливан, Йордания, Ирак.\r\nКъм края на 2017 г. във фонда са внесени 1,409 млрд. евро, като 106 млн. евро е доброволният принос от държавите членки на ЕС. Европейската комисия отчита, че фондът е финансирал програми на обща стойност 1,213 млрд. евро. От тях 40% са насочени към бежанците в Турция, 28% - към Ливан, 17% - към Йордания, 9% - към Ирак.\r\nРазходите, свързани с изпълнението на решението, се осигуряват в рамките на одобрените със Закона за държавния бюджет средства за официална помощ за развитие и хуманитарна помощ по бюджета на Министерството на външните работи.", "date": "2018.03.14", "title": "България предоставя 200 000 евро за подпомагане на бежанците от Сирия"}
{"url": "http://www.focus-news.net/news/2018/03/14/2499343/nikolay-doynov-sayuz-na-narodnite-chitalishta-zapochnahme-initsiativa-za-vazstanovyavane-na-balgarskite-kinosaloni.html", "text": "Започнахме инициатива за възстановяване на българските киносалони. Това каза в Благоевград председателят на  Съюза на народните читалища Николай Дойнов по време на пресконференция във връзка с предстоящо изнесено заседание на Висшия съвет на Съюза на народните читалища, предаде репортер на Радио „Фокус“ - Пирин. „Българинът много лесно се раздели с киното. Много лесно отстъпихме пространството, което е градено с години и киноизкуството, което е градено с години, изведнъж остана на заден план. И то не защото не се произвеждат филми, а няма къде да се прожектират“, коментира Дойнов. По думите му на 1 ноември във Военния клуб в София са удостоили акад. Людмил Стайков с най- високото отличие на съюза и той тогава е казал, че неговата мечта е в 3 000 читалища да види 3 000 киносалона. „С писмо до директора на Националния филмов център, предложихме 200 киносалона да се обновят и модернизират, и да започнат да работят като киносалони, защото киното е най- важното изкуство. Всички знаем, че киното е най- близко до хората и тази идея ако се реализира- българското кино ще има свой форум“, каза Дойнов. Той подчерта, че държавата дава по 15-20 милиона за български филми. „Произвеждат се български филми, които българският зрител не гледа, а не ги гледа, защото няма киносалони. Първият председател на Съюза на народните читалища проф. Иван Шишманов, още през 20-те години вижда, че киното може да издържа читалищата. Тогава започва да се откриват киносалони, които в един момент достигат до 340 киносалона в цялата страна. През 90-те години всичко се промени, а сега всичко остаря. Амбицията ни е да започнем едно изследване и да видим какво е състоянието на тези киносалони“, каза Дойнов. Той подчерта, че това ще бъде една платформа между Министерство на културата, Съюза на читалищата, Национален филмов център и Национално сдружение на общините. „Ще потърсим възможност във всички европейски програми. Тази инициатива я обявявам в Благоевград, защото считам, че в този регион можем много лесно да намерим разбирателство с местните власти и с читалищата, за да създадем една платформа и да търсим финансиране, машините не са вече толкова скъпи. Ще се свържем веднага с всички разпространителски фирми и ще сключим съответните договори и тези кина трябва да започнат да работят. Ние лишихме народът от арт филми, от мислене върху различни филми. Гледаме нещата от към духовната им страна“, каза Дойнов.\r\nЛора КАЛЧЕВА", "date": "2018.03.14", "title": "Николай Дойнов, Съюз на народните читалища: Започнахме инициатива за възстановяване на българските киносалони"}
{"url": "http://www.focus-news.net/news/2018/03/14/2499349/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-kyustendil.html", "text": "Заместник-министърът на регионалното развитие и благоустройството Деница Николова ще вземе участие в заседание на Регионалния съвет за развитие на Югозападен район, което ще се проведе на 15 март в Кюстендил от 10.00 часа в хотел „Стримон Гардън“. Това съобщиха от пресцентъра на Министерство на регионалното развитие и благоустройството. Зам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, заместник-министри и др.\r\nИнициативата на Министерството на регионалното развитие и благоустройството цели широко обществено обсъждане на предложените от Междуведомствената работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.14", "title": "Зам.-министър Деница Николова ще участва в дискусия за новото райониране на страната в Кюстендил"}
{"url": "http://www.focus-news.net/news/2018/03/14/2499348/odobren-e-balgaro-amerikanski-memorandum-v-oblastta-na-otbranata.html", "text": "Правителството одобри проекта на меморандум за разбирателство между министерствата на отбраната на България и на САЩ относно взаимни каталожни услуги. Това съобщиха от правителствената информационна служба.\r\nПодписването на документа създава възможност българското отбранително ведомство да получава безвъзмездно от Министерството на отбраната на САЩ всички необходими каталожни продукти и услуги, необходими за нормалното функциониране на Националната кодификационна система, съвместима с Кодификационната система на НАТО. Това е едно от необходимите и задължителни условия за постигане на пълна оперативна и техническа съвместимост със страните-членки и партньори на Алианса в процеса на управление на материалните средства за отбрана и оптимизация на разходите за доставка на необходимото въоръжение и техника при участие на въоръжените сили в многонационални операции и програми.", "date": "2018.03.14", "title": "Одобрен е българо-американски меморандум в областта на отбраната"}
{"url": "http://www.focus-news.net/news/2018/03/14/2499350/ministarat-na-finansite-shte-rakovodi-balgarskata-delegatsiya-za-godishnata-sreshta-na-saveta-na-upravitelite-na-ebvr.html", "text": "Министерският съвет определи състава на българската делегация за участие в 27-ата годишна среща на Съвета на управителите на Европейската банка за възстановяване и развитие (ЕБВР), която ще се проведе на 8 и 9 май в Йордания. Това съобщиха от правителствената информационна служба. Ръководител на делегацията е министърът на финансите и управител за България в ЕБВР Владислав Горанов. В състава й са включени заместник-министърът на финансите Маринела Петрова, представителят на България в Съвета на директорите на ЕБВР Калин Митрев и посланикът ни в Йордания Венелин Лазаров.\r\nПо време на форума ще бъдат обсъдени икономическото, политическото и социалното развитие на страните, в които се извършват операции на ЕБВР, стратегическите насоки за бъдещата дейност на банката и ще бъдат приети резолюции, свързани с финансовата й дейност.", "date": "2018.03.14", "title": "Министърът на финансите ще ръководи българската делегация за годишната среща на Съвета на управителите на ЕБВР"}
{"url": "http://www.focus-news.net/news/2018/03/14/2499347/veliko-tarnovo-zhitelite-na-strazhishkite-sela-novo-gradishte-i-mirovo-gotvyat-protest-zaradi-loshoto-sastoyanie-na-tretoklasniya-pat-strazhitsa-antonovo.html", "text": "Жителите на стражишките села Ново градище и Мирово готвят протест заради лошото състояние на третокласния път Стражица – Антоново. Той ще се проведе на 14 април от 10.00 часа, като населението на двете села предвижда да блокира пътя. Това съобщи за Радио „Фокус“ – Велико Търново Георги Георгиев, организатор на протестите и жител на село Ново градище. Очаква се протестните действия да бъдат подкрепени и от населените места след Стражица в посока Полски Тръмбеш – Царски извор, Горски Сеновец, Лозен и Виноград, които също са засегнати от лошото състояние на пътя. Жителите на тези населени места ще настояват за незабавен ремонт на пътя. „Протестът не е политически, а по скоро социален, но вече чашата на търпението е преляла. Не може повече да се търпи. Писахме едни писма, писахме едни жалби, събирахме едни подписки. Преди две години събирахме дори пари помежду си да закърпим дупките, но никакъв ефект. Смятам, че хората, които живеем тук не заслужаваме тази съдба. Надявам се да се съберем повече хора. Засега с тези, с които сме разговаряли, всички са съгласни с протеста, защото всички са потърпевши. Потърпевши са  не само живеещите тук, но и тези които си идват, макар и рядко. Това е държавен път. Това е третокласна пътна мрежа. За магистрали дават милиони и милиарди, а не могат да дадат някакви средства  от порядъка на 30 до 50 хиляди лева, за да се разшири пътят. Пътят си го има. Трябва само да се закърпят дупките“, посочи Георги Георгиев. Той допълни, че жителите на двете села са около 300, но потърпевши от лошото състояние на пътната настилката са много повече. Вече са изпратени уведомителни писма за провеждането на протеста до кмета на Община Стражица, областния управител, началника на РУ на МВР и Областно пътно управление.  Георгиев посочи, че ако не бъдат чути, следващата стъпка, която ще предприемат, е затваряне на главен път Варна – София, в района на село Моравица.\r\nНадежда КРЪСТЕВА", "date": "2018.03.14", "title": "Велико Търново: Жителите на стражишките села Ново градище и Мирово готвят протест заради лошото състояние на третокласния път Стражица – Антоново"}
{"url": "http://www.focus-news.net/news/2018/03/14/2499352/utvardeni-sa-rezultatite-ot-zasedanie-na-saveta-na-es-po-zemedelie-i-ribarstvo.html", "text": "Правителството одобри резултатите от заседанието на Съвета на Европейския съюз по земеделие и рибарство, което се състоя на 19 февруари в Брюксел. Това съобщиха от правителствената информационна служба. На заседанието министрите на земеделието на страните-членки обмениха мнения относно Съобщението на Европейската комисия „Бъдещето на прехраната и селското стопанство“. В него е изложена визията на Комисията за Общата селскостопанска политика (ОСП) за периода след 2020 г. В последвалото разискване министрите подчертаха значението на директните плащания, но заявиха, че има възможност за подобряване на ефективността от тях, за да бъдат постигнати по-справедливи резултати за фермерите в целия ЕС. Държавите членки споделят необходимостта от повече гъвкавост и възможност да вземат решения, свързани с прилагането на ОСП в съответствие с техните национални особености, за постигане на поставените цели и показатели както на национално ниво, така и на ниво ЕС.\r\nОбсъдена беше и темата за развитието на селските райони. Делегациите се съгласиха, че поддържането на тяхната жизненост и устойчивост е резултат от създаването на работни места, насърчаване на растежа и обновяване на поколенията в земеделието.", "date": "2018.03.14", "title": "Утвърдени са резултатите от заседание на Съвета на ЕС по земеделие и рибарство"}
{"url": "http://www.focus-news.net/news/2018/03/14/2499354/prezidentat-sezira-konstitutsionniya-sad-po-povod-razporedba-ot-zakona-za-radioto-i-televiziyata.html", "text": "Президентът Румен Радев сезира Конституционния съд с искане за установяване на противоконституционност на чл. 24, ал. 2 от Закона за радиото и телевизията. Това съобщиха от прессекретариата на държавния глава. Съгласно тази разпоредба решението на Народното събрание и указът на президента за определяне на членове на Съвета за електронни медии влизат в сила едновременно, въпреки че периодът, през който Народното събрание и президентът са длъжни да обновяват своята квота, е различен. \r\nПрезидентът счита, че чл. 24, ал. 2 не съответства на общата идея, вложена в правилата за състава на Съвета за електронни медии, и води до неадекватно регулиране на обществените отношения. Според държавния глава тази разпоредба нарушава принципа за разделение на властите и мандатността като основно начало при конституирането и функционирането на органи на публичната власт.", "date": "2018.03.14", "title": "Президентът сезира Конституционния съд по повод разпоредба от Закона за радиото и телевизията"}
{"url": "http://www.focus-news.net/news/2018/03/14/2499353/pregled-na-mezhdunarodnite-novini-do-13-chasa-agentsiya-fokus.html", "text": "Финансовите министри от ЕС се споразумяха да изградят нови правила, насочени срещу трансграничното избягване на данъци – решение, което трябва да бъде ратифицирано от Европейския парламент.\r\nЕвропейският комисар, отговорен за данъчната политика, Пиер Московиси приветства новите правила като „прогрес към данъчната справедливост“. Основната цел на новите мерки е да се намали пренасочването на печалбите към страни, които имат по-ниски данъци. Според проучване на ЕС ежегодно по този начин компаниите заобикалят плащането на около 70 милиарда евро в данъци.\r\nНовите мерки на прозрачност ще изискват данъчните консултанти, включително банките, адвокатите и счетоводителите да информират правителствата, когато компаниите следват политика на агресивно укриване на данъци, или ще бъдат глобявани. Информацията след това ще се записва в централна база данни, към която достъп ще имат всички страни членки на ЕС. \r\nСедем страни членки на ЕС – Белгия, Люксембург, Ирландия, Холандия, Малта, Кипър и Унгария са определени от Московиси като окуражаващи избягването на данъци. \r\n*** Британският министър-председател Тереза Мей заяви, че починалият на 76-годишна възраст астрофизик Стивън Хокинг е бил „брилянтен и невероятен ум“, чието наследство „няма да бъде забравено“.\r\nМей заяви на профила си в социалната мрежа „Туитър“, че Хогинг е „един от най-великите учени на поколението си“ и добави, че „неговата смелост, хумор и целеустременост да получи всичко от живота са вдъхновяващи“. \r\n*** Прессекретарят на Кремъл Дмитрий Песков заяви, че страната му няма нищо общо с инцидента с бившия полковник от разузнаването Сергей Скрипал, който е бил подложен под въздействието на невропаралитично вещество във Великобритания.\r\n„Позицията на Москва е добре известна, позицията на Москва бе представена по дипломатически канали на Лондон. Тя се заключва в това, че Москва няма никакво отношение към случилото се във Великобритания“, подчерта Песков. Той допълни, че „Москва няма да приеме абсолютно голословните и не подкрепени с никакви доказателства обвинения по свой език и няма да приеме езика на ултиматумите“. \r\nПрессекретарят изрази надежда, че другите страни ще разберат, че Лондон няма основания да обвиняват Русия в инцидента с бившия полковник на ГРУ.\r\n*** Турският министър-председател Бинали Йълдъръм заяви, че отношенията между страната му и САЩ не зависят от отделни личности или от тяхното лично мнение относно Турция. Така той коментира притесненията, че уволнението на държавния секретар на САЩ Рекс Тилърсън ще повлияе върху отношенията между двете страни.\r\n„Който и да дойде [на негово място], позицията на Турция е ясна. Не е важно за нас какво новият държавен секретар мисли за Турция“, заяви Йълдъръм. „Надявам се, че след това ще се развият здрави отношения със САЩ“, допълни той.\r\nПо-рано президентът на САЩ Доналд Тръмп обяви, че Майк Помпео, директорът на ЦРУ, ще бъде новият държавен секретар на САЩ на мястото на Рекс Тилърсън. \r\n*** Говорителят на кюрдските „Отряди за народна самоотбрана“ (YPG) Редур Калил заяви, че турските надежди, че ще успеят да превземат град Африн до вечерта са „блянове“.\r\n„Смятам, че турският президент Реджеп Тайип Ердоган явно е изпаднал в състояние на бленуване, когато заяви, че Африн ще падне тази вечер“, заяви Халил, чиито сили контролират населеното място, основна цел на започнатата през януари турска операция „Маслинова клонка“. \r\n***\r\nСеверна и Южна Корея се готвят за двустранна среща, насрочена за края на месец април, това са съобщили от министерството на обединението в Сеул в сряда.\r\n„Двете страни водят комуникации за подготвяне на междукорейска среща, но активната фаза на тези разговори ще започне следващата седмица, когато ще бъде формиран съответният комитет“, заяви Пак Те Хьон от ведомството. Председател на комитета ще бъде високопоставен дипломат от Южна Корея. \r\nПо-рано стана ясно, че до края на месец май ще бъде проведена среща между севернокорейския лидер Ким Чен-ун и американския президент Доналд Тръмп. \r\n****", "date": "2018.03.14", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/14/2499351/odobren-e-dokladat-ot-uchastieto-na-balgariya-v-svetovniya-gradski-forum.html", "text": "Министерският съвет одобри доклада за участието на България в Световния градски форум, който се проведе в Куала Лумпур, Малайзия, от 7 до 13 февруари. Това съобщиха от правителствената информационна служба.\r\nФорумът се провежда на всеки две години, а деветата му сесия тази година бе посветена изцяло на изпълнението на Новия градски дневен ред на ООН след Хабитат III и конференцията в Кито от м. октомври 2016 г. Форумът постави фокус върху Новия градски Дневен ред на ООН като инструмент и ускорител за постигане на Дневния ред за устойчиво развитие 2030 и целите за устойчивото развитие.\r\nВ качеството си на Председател на Съвета на ЕС България взе участие с еврокомисаря по регионална политика Корина Крецу в инициатива на ЕК относно изпълнението на Градския дневен ред на ЕС. България подкрепи посланията на еврокомисаря, че предизвикателствата пред градовете подчертават необходимостта от партньорска визия за градско развитие, която да обедини всички усилия за постигане на устойчиво развитие.\r\nБългария изказа благодарност към представителите на програма Хабитат на ООН за включването на страната ни в проекта за укрепване на капацитета на националните и местните власти за формулиране и прилагане на интегрираните градски стратегии и в частност жилищна политика в подкрепа на изпълнението на целите за устойчиво развитие.", "date": "2018.03.14", "title": "Одобрен е докладът от участието на България в Световния градски форум"}
{"url": "http://www.focus-news.net/news/2018/03/14/2499358/opredeleni-sa-kontsesioneri-na-chetiri-plazha-po-yuzhnoto-chernomorie.html", "text": "Правителството определи концесионерите на четири плажа по Южното Черноморие след проведени конкурси. Договорите се сключват за срок от 15 години. Това съобщиха от правителствената информационна служба. За концесионер на морски плаж „Росенец-север“, община Бургас, е определен „Хермес Солар“ ООД, на плаж „Св. Влас - болницата“, община Несебър - „Тера Тур Сервиз“ ЕООД, на плаж „Слънчев бряг - север“, община Несебър - „Голден сендс бийч“ ООД, и на плаж ,,Несебър - юг“, община Несебър - „Ауто Фактор“ ЕООД. \r\nЗа плаж „Росенец-север“ концесионерът се задължава да предлага в зоната за платени плажни принадлежности цена за един чадър от 10 лв. и за един шезлонг също от 10 лв. Цените за съоръженията на плаж „Св. Влас - болницата“ са съответно по 7 лв. Чадър и шезлонг за по 9 лв. ще се предлагат на плаж „Слънчев бряг - север“, а на плаж ,,Несебър - юг“ цената ще им е по 8 лв. \r\nРазмерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане. За плаж „Росенец-север“ сумата е 12 092,40 лв. с ДДС, за плаж „Св. Влас-болницата“ - 64 807,45 лв. с ДДС, за „Слънчев бряг -север“ - 1 664 784,18 лв. с ДДС и за ,,Несебър-юг“ - 320 756,11 лв. с ДДС. \r\nСредствата за организация на целогодишно санитарно хигиенно поддържане на плаж „Росенец-север“ са в размер на 20 000 лв. без ДДС. За инвестиции за целия срок на концесията за подобряване на пешеходния достъп до морски плаж „Св. Влас - болницата“ са планирани 272 000 лв. без ДДС. Сумата за подобряване на облика на морски плаж „Слънчев бряг-север“ е 12 567 875 лв. с ДДС. Инвестициите в мерки за опазване на околната среда и защитените територии на плаж ,,Несебър-юг“ са 4 891 749 лв. с ДДС.", "date": "2018.03.14", "title": "Определени са концесионери на четири плажа по Южното Черноморие"}
{"url": "http://www.focus-news.net/news/2018/03/14/2499356/prouchvaneto-za-neft-i-gaz-v-blok-han-asparuh-shte-prodalzhi-oshte-dve-godini.html", "text": "Срокът за търсене и проучване на нефт и природен газ в „Блок 1-21 Хан Аспарух“ ще бъде удължен с две години, реши правителството, приемайки искането на титулярите на разрешението – Тотал, ОМВ и Репсол. Това съобщиха от правителствената информационна служба. Блокът е разположен в изключителната икономическа зона на България в дълбоко Черно море и се проучва въз основа на договор, който изтече в края на януари т. г. През двегодишното удължаване на срока ще бъдат извършени допълнителни геолого-геофизични работи и сеизмични изследвания на обща стойност 3 млн. евро. \r\nМинистерският съвет одобри и издаването на разрешение за търсене и проучване на метални полезни изкопаеми в площта „Чуката“, разположена на територията на община Ивайловград. Проучванията ще се извършват от „Източни ресурси“ ООД. За 3-годишния срок на разрешението дружеството ще вложи минимум 454 хил. лева в проучвателните дейности, които ще се осъществяват при ограниченията на законодателството и заплащане на нормативно определените такси и обезпечения.", "date": "2018.03.14", "title": "Проучването за нефт и газ в блок „Хан Аспарух” ще продължи още две години"}
{"url": "http://www.focus-news.net/news/2018/03/14/2499337/afp-spored-siriyskite-kyurdi-turtsite-mogat-samo-da-blenuvat-che-shte-prevzemat-afrin-do-kraya-na-vecherta.html", "text": "Говорителят на кюрдските „Отряди за народна самоотбрана“ (YPG) Редур Калил заяви, че турските надежди, че ще успеят да превземат град Африн до вечерта са „блянове“, предава  AFP.\r\n„Смятам, че турският президент Реджеп Тайип Ердоган явно е изпаднал в състояние на бленуване, когато заяви, че Африн ще падне тази вечер“, заяви Халил, чиито сили контролират населеното място, основна цел на започнатата през януари турска операция „Маслинова клонка“.  Виктор Турмаков", "date": "2018.03.14", "title": "AFP: Според сирийските кюрди турците могат само \"да бленуват\", че ще превземат Африн „до края на вечерта“"}
{"url": "http://www.focus-news.net/news/2018/03/14/2499359/pazardzhik-prodalzhava-initsiativata-na-bchk-za-nabirane-na-hranitelni-produkti-za-hora-v-neravnostoyno-sotsialno-polozhenie.html", "text": "Областният съвет на БЧК продължава инициатива за набиране на хранителни продукти за хора в неравностойно социално положение, като е поставена количка за пазаруване в една от веригите супермаркети в Пазарджик, Пещера и Велинград, където гражданите могат да поставят продукти, които да дарят. Това съобщи за Радио „Фокус“ – Пазарджик Живко Дишков, председател на червенокръстката организация в Пазарджик. Изискването за продуктите е те да бъдат опаковани, ясно да е упоменат върху тях срокът на годност и да не е нарушена целостта на опаковката.\r\n „Набираме предимно хранителни продукти, които са част от асортимента в конкретната хранителна верига магазини. Ръководството на магазина има социална изразена социална политика и затова инициативата се провежда именно там“, уточни Дишков. В количката могат вече да бъдат забелязани доста продукти, които са закупени и оставени от гражданите – предимно олио, захар, леща, брашно и други продукти от първа необходимост за домакинствата.\r\nАлбена ЖИЛЕКОВА", "date": "2018.03.14", "title": "Пазарджик: Продължава инициативата на БЧК за набиране на хранителни продукти за хора в неравностойно социално положение"}
{"url": "http://www.focus-news.net/news/2018/03/14/2499360/evropeyskata-komisiya-mobilizira-dopalnitelni-sredstva-za-mehanizma-za-siriyskite-bezhantsi.html", "text": "Вярна на ангажимента си да оказва подкрепа на сирийските бежанци в Турция, Европейската комисия мобилизира днес допълнителни средства за Механизма за бежанците, благодарение на който досега 500 000 деца получиха достъп до образование, а 1,2 милиона бежанци получават месечни парични преводи. Това съобщиха от пресцентъра на Представителство на ЕК в България. С днешното решение се установява правната рамка за втория транш в размер на 3 милиарда евро съгласно предвиденото в Изявлението ЕС—Турция, като от бюджета на ЕС се мобилизира сума в размер на 1 милиард евро. Първият транш от създадения през 2016 г. Механизъм бе съставен от 1 милиард евро от бюджета на ЕС и 2 милиарда евро, предоставени чрез вноски на държавите членки. Комисията предлага тази схема да продължи да се прилага, за да може да продължи успешната и ефективна работа на Механизма за проекти в полза на бежанците в Турция. \r\nЕвропейският съюз вече изпълни ангажимента си да предостави 3 милиарда евро за 2016 и 2017 г. чрез Механизма за бежанците в Турция, като преди края на 2017 г., т.е. само за 21 месеца, бяха изготвени програми, бяха поети задължения и бяха сключени договори за цялата сума. Турция приютява около 3,5 милиона сирийски бежанци и Комисията е решена да продължи да оказва подкрепа, тъй като необходимостта от помощ е все още значителна.", "date": "2018.03.14", "title": "Европейската комисия мобилизира допълнителни средства за Механизма за сирийските бежанци"}
{"url": "http://www.focus-news.net/news/2018/03/14/2499361/dans-shte-sabira-dannite-na-patnitsite-na-poleti.html", "text": "Правителството одобри и предлага на Народното събрание да приеме промени в Закона за Държавна агенция „Национална сигурност“. С тях се въвеждат в цялост изискванията на Директива (ЕС) 2016/681 относно използването на резервационни данни на пътниците с цел предотвратяване, разкриване, разследване и наказателно преследване на терористични и тежки престъпления. Според националната правна уредба, Националното звено за получаване и обработване на резервационни данни на пътниците в страната, превозвани по въздух, е част от структурата на ДАНС. Това съобщиха от правителствената информационна служба.\r\nЗаконопроектът предвижда актуализиране, съобразно директивата, на списъка на престъпленията, за предотвратяването, разкриването, разследването и наказателното преследване на които се предоставят и обработват резервационни данни на пътниците. Уреждат се случаите на съвместно използване на кодовете на полети. Определят се срокове за предаване на данните от въздушните превозвачи или упълномощени доставчици на услуги на Националното звено. Въвежда се фигурата на длъжностното лице по защита на данните. Урежда се редът за предоставяне или обмен на резервационни данни с националните звена или други компетентни органи на държави-членки на ЕС, с Европол или с трети страни, както и предоставянето на статистическа информация на Европейската комисия.\r\nИзвън изискванията на директивата е предвидено задължение за предоставяне на Националното звено и на данни за екипажа. Целта е да се създадат по-големи гаранции за защита на националната сигурност.\r\nВ проекта са включени и разпоредби, усъвършенстващи регламента на дейността на Агенцията и статута на нейните служители. Предвижда се изключение от конкурсното начало за постъпване на служба в ДАНС по отношение на лица, които са държавни служители в МВР, МО, в службите за сигурност и за обществен ред, ако отговарят на изискванията и след писмено съгласие на председателя на Агенцията и ръководителя на съответната служба.", "date": "2018.03.14", "title": "ДАНС ще събира данните на пътниците на полети"}
{"url": "http://www.focus-news.net/news/2018/03/14/2499355/veliko-tarnovo-v-grada-beshe-pochetena-pametta-na-ubitiya-v-lyaskovets-komandos-emil-sharkov.html", "text": "Паметта на убития в Лясковец командос Емил Шарков почетоха в Професионалната гимназия по електроника и електротехника в града. На поклонението, освен всички ученици и учители от школото и директорката Нели Николова, присъства и семейството на трагично загиналия спецполицай, предаде репортер на Радио „Фокус“ – Велико Търново. В двора на училището се събраха и десетки колеги на Емил. Всички присъстващи поднесоха венци и цветя пред паметната плоча на командоса. В обръщението си към близките директорът Нели Великова подчерта, че днешната дата предизвиква голяма тъга в много хора, която времето няма да заличи. „Но тази дата е и огромна гордост и пример за всички млади момчета и момичета от това училище, в което е завършил Емил Шарков“, каза още Великова. Тя се обърна и към колегите на Емил с благодарност за всичко, което те правят за българската нация. „На близките искам да кажа, че животът винаги продължава, той е като река, а реката няма спиране. Там винаги обаче има едно камъче, което стои и напомня, че е оставено от течението. Така е и с Емил – той винаги ще остане в сърцата на близките си и в нашите сърца“, допълни директорката.  Да си спомним за Емо призова и неговата съпруга Милена Шаркова. „Той беше човек  с огромно сърце, харизма и доброта. За всички, които го обичахме и беше близо до нас, загубата става все по-тежка, с всяка изминала година, защото да загубиш такъв човек – величина, наистина е много тежко“, посочи още Милена Шаркова. Тя допълни и, че работата на фондацията на името на Емил Шарков, която подпомага деца на загинали служители от структурите на МВР, продължава. „През настоящата година се надявам лагерите, които организираме за тези младежи, да се проведат в бази Министерство на вътрешните работи. Дори днес имам среща с председателят на комисията от МВР, която е отговорна за децата на загиналите служители, и се надявам тя да е ползотворна“, каза още  Милена Шаркова.\r\nЛуиза ТРАНЧЕВА", "date": "2018.03.14", "title": "Велико Търново: В града беше почетена паметта на убития в Лясковец командос Емил Шарков"}
{"url": "http://www.focus-news.net/news/2018/03/14/2499362/odobreni-sa-balgarskite-pozitsii-za-zasedaniya-na-saveta-na-es.html", "text": "Правителството одобри позицията на България за заседанието на Съвета на ЕС по заетост, социална политика, здравеопазване и потребителски въпроси, формат „Заетост и социална политика“, което ще се проведе на 15 март в Брюксел. Това съобщиха от правителствената информационна служба. На заседанието ще бъдат проведени дискусии за бъдещето на социална Европа в периода след 2020 г., както и по темата за премахване на разликата в заплащането на жените и мъжете. Очаква се приемането на Съвместния доклад по заетостта, който за първи път включва преглед на изпълнението на Европейския стълб на социални права от държавите членки. Комисията ще представи и докладите по държави за 2018 г. в рамките на Европейския семестър. Очаква се министрите да приемат и Препоръката за Европейска рамка за качествено и ефективно чиракуване.\r\nОдобрена беше и позицията на страната ни за заседанието на Съвета на ЕС по земеделие и рибарство, което ще се проведе на 19 март в Брюксел. Министрите ще приемат Заключения на Съвета по Съобщението на ЕК „Бъдещето на прехраната и селското стопанство“. Заключенията обхващат основните дискутирани до момента теми за бъдещето на Общата селскостопанска политика (ОСП) след 2020 г., включително засилването на добавената стойност на политиката с цел посрещане на новите предизвикателства, нейното опростяване, екологизиране и по-голяма резултатност, както и възможността за по-голяма субсидиарност и гъвкавост, която отчита националните и регионални специфики. В областта на рибарството Комисията ще представи на Съвета предложението за Регламент относно многогодишен план за дънните видове в западната част на Средиземно море.\r\nПравителството одобри също така позициите на страната ни за заседанията на Съвет „Общи въпроси“ и Съвет „Общи въпроси“ по чл. 50, които ще се проведат на 20 март в Брюксел. Съвет „Общи въпроси“ ще подготви редовното заседание на Европейския съвет на 22 март, което ще бъде посветено на темите „Работни места, растеж и конкурентоспособност”, „Данъчно облагане” и „Външни отношения”. Ще се обменят мнения и по Европейския семестър и препоръките към отделни държави-членки, изграждането на Европейския стълб за социални права, търговията и Западните Балкани преди Срещата на върха в София. На специалното заседание на Съвет „Общи въпроси“ по чл. 50 се очаква министрите да обсъдят проекта на Насоки за бъдещите отношения между Европейския съюз и Обединеното кралство, който да бъде представен за приемане на Европейския съвет (чл. 50) на 23 март. Според България, предложеният проект на споразумение за оттегляне съдържа ясни клаузи по всички аспекти на оттеглянето, включително правата на гражданите и финансовите аспекти.", "date": "2018.03.14", "title": "Одобрени са българските позиции за заседания на Съвета на ЕС"}
{"url": "http://www.focus-news.net/news/2018/03/14/2499365/na-mbal-sveta-marina-e-potvarden-statutat-na-universitetska-bolnitsa.html", "text": "Правителството определи Многопрофилна болница за активно лечение „Света Марина“ ЕАД за университетска болница за срока на новата й акредитационна оценка. Това съобщиха от правителствената информационна служба.\r\nСъс заповед на министъра на здравеопазването от януари 2018 г. на лечебното заведение е присъдена акредитационна оценка „отлична“ за срок от 5 години. Лечебното заведение и до настоящия момент се е ползвало с правата на университетска болница и е основна база за теоретично, клинично и практическо обучение па студенти, докторанти и специализанти на медицинския университет.", "date": "2018.03.14", "title": "На МБАЛ „Света Марина“ е потвърден статутът на университетска болница"}
{"url": "http://www.focus-news.net/news/2018/03/14/2499363/petima-iztaknati-deytsi-na-kulturata-sa-predlozheni-za-udostoyavane-s-darzhavna-nagrada.html", "text": "Правителството предлага на Народното събрание да бъдат отпуснати държавни парични награди на доайена на българската археологическа наука Мария Чичикова, пианиста проф. Иван Дреников, оперната певица Александрина Милчева, актьора Павел Поппандов и композитора проф. Петър Льондев за изключителни постижения и за цялостния им принос в областта на културата. Това съобщиха от правителствената информационна служба.\r\nНаградите се предоставят пожизнено и са в размер на 700 лева месечно.", "date": "2018.03.14", "title": "Петима изтъкнати дейци на културата са предложени за удостояване с държавна награда"}
{"url": "http://www.focus-news.net/news/2018/03/14/2499368/burgas-obshtinskiyat-savetnik-ot-gerb-stefan-kolev-organizira-priemna-za-grazhdani-na-15-mart.html", "text": "Общинският съветник от ГЕРБ-Бургас Стефан Колев ще има приемен ден на 15 март от 16.30 часа до 18.00 часа в централата на партията в града, намираща се на улица \"Конт Андрованти\" 5. Това съобщиха от пресцентъра на ПП ГЕРБ.\r\nСтефан Колев е член на постоянната Комисия по образование и вероизповедания и на Комисията по устройство на територията в Общинския съвет на Бургас.\r\nЗаписвания се правят на място в офиса на ГЕРБ или на телефон 056 81 90 40.", "date": "2018.03.14", "title": "Бургас: Общинският съветник от ГЕРБ Стефан Колев организира приемна за граждани на 15 март"}
{"url": "http://www.focus-news.net/news/2018/03/14/2499344/sergey-lavrov-rusiya-tvardo-i-po-vsichki-kanali-e-predupredila-sasht-da-ne-nanasya-udari-po-damask.html", "text": "Руският външен министър Сергей Лавров заяви, че Москва твърдо и по всички канали е предупредила Вашингтон да не нанася удар по Дамаск от страна на оглавяваната от САЩ международна коалиция, предава ТАСС.\r\n„Вчера ние предупредихме САЩ по всички канали. Надявам се, че тези безотговорни планове няма да бъдат осъществени“, заяви Лавров. Той допълни, че Русия няма основание да се съмнява в намеренията на Вашингтон да остане задълго или завинаги в Сирия и да способства разпадането на арабската република.\r\n„Обсъдихме действията на САЩ на източния бряг на река Афрат и по цялото протежение на източната част на Сирия, където американците наистина изграждат военни бази“, уточни министърът. Виктор Турмаков", "date": "2018.03.14", "title": "Сергей Лавров: Русия твърдо и по всички канали е предупредила САЩ да не нанася удари по Дамаск"}
{"url": "http://www.focus-news.net/news/2018/03/14/2499366/bashtata-na-ubitiya-komandos-emil-sharkov-streletsat-petko-petkov-vse-oshte-ne-e-zapochnal-izplashtaneto-na-kravninata-po-deloto-sreshtu-nego-tay-kato-e-prodal-vsichko-koeto-ima-predi-da-vlezem-v-sada.html", "text": "Все още не е започнало изплащането на кръвнината по делото срещу Петко Петков, стрелецът от Лясковец. Причината е, че преди още да бъде даден старт на процеса в съда, подсъдимият е продал всички имоти, с които разполага. Това обясни пред журналисти във Велико Търново Емил Шарков, бащата на загиналия при специализирана акция командос Емил Шарков, предаде репортер на Радио „Фокус“ – Велико Търново. Той сподели, че това не е най-важното, но адвокатите все още се борят за постигане на правосъдие. „Ние все още не знаем какво ще правим. И аз, и Милена – съпругата на Емил, имаме адвокати, които движат нещата и аз не се вълнувам много от това, защото все още ми е трудно да осъзная загубата, която всички преживяхме“, каза още Шарков. Той допълни, че защитниците на опечалената г-жа Шаркова имат намерение да заведат дело за обезсилване на продажбата, но все още не е ясно кога ще се случи това, защото процедурата е много дълга и трудна.„Фокус“ припомня, че преди около година доживотната присъда на Петко Петков бе потвърдена и от Върховния касационен съд. Делото пред най-висшата инстанция бе образувано по жалби на подсъдимия и защитата му срещу решение на Апелативен съд-Велико Търново с искане за неговата отмяна и връщане на делото за ново разглеждане, както и за определяне на по-леко наказание. Петков е осъден и да заплати на гражданските ищци по делото обезщетение за претърпени неимуществени вреди, ведно със законната лихва. В тежест на подсъдимия са възложени деловодните разноски и дължимата държавна такса върху уважения размер на гражданските искове.\r\nЛуиза ТРАНЧЕВА", "date": "2018.03.14", "title": "Бащата на убития командос Емил Шарков: Стрелецът Петко Петков все още не е започнал изплащането на кръвнината по делото срещу него, тъй като е продал всичко, което има, преди да влезем в съда"}
{"url": "http://www.focus-news.net/news/2018/03/14/2499367/sofiya-vazstanoveno-e-dvizhenieto-vav-vsichki-lenti-v-uchastaka-17-18-km-v-posoka-sofiya-na-am-trakiya.html", "text": "Възстановено е движението във всички ленти в участъка 17 - 18 км в посока София на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.03.14", "title": "София: Възстановено е движението във всички ленти в участъка 17 - 18 км в посока София на АМ \"Тракия\""}
{"url": "http://www.focus-news.net/news/2018/03/14/2499371/parlamentat-udalzhi-rabotnoto-si-vreme-do-priklyuchvane-na-debatite-i-glasuvaneto-po-aktualiziranata-strategiya-za-natsionalna-sigurnost.html", "text": "Парламентът удължи работното си време до приключване на дебатите и гласуването по актуализираната стратегия за национална сигурност, предаде репортер на Агенция „Фокус“. Предложението направи председателят на Правна комисия и депутат от ГЕРБ Данаил Кирилов. „За“ предложението му гласуваха  101 народни представители, „против“ -  25 и  „въздържали се“ - 9 , с което то бе прието. \r\nДеница КИТАНОВА", "date": "2018.03.14", "title": "Парламентът удължи работното си време до приключване на дебатите и гласуването по актуализираната стратегия за национална сигурност"}
{"url": "http://www.focus-news.net/news/2018/03/14/2499375/kyustendil-regionalniyat-savet-za-razvitie-na-yugozapaden-rayon-zasedava-pri-zakriti-vrata.html", "text": "Регионалният съвет за развитие на Югозападен район заседава при закрити врата, предаде репортер на Радио „Фокус” – Кюстендил. На заседанието присъстват кметовете на Кюстендил, Дупница и Банско. Областните управители на Кюстендил, Благоевград и София, народни представители, директорът на Областна дирекция на МВР – Кюстендил и други. Дневният ред включва представяне на теми свързани със регионалната сигурност, с модела и механизмите за борба с организираната  престъпност - корупция, киберпрестъпност, трафик на хора, наркотици. Ще бъде представен и Законът за противодействие на корупцията и за отнемане на незаконно придобитото имущество. Заседанието на съвета ще продължи и на 15 март, когато зам.-министърът на регионалното развитие и благоустройството Деница Николова ще представи трите варианта на нов териториален обхват на районите от ниво 2 в България.\r\nВенцеслав ИЛЧЕВ", "date": "2018.03.14", "title": "Кюстендил: Регионалният съвет за развитие на Югозападен район заседава при закрити врата"}
{"url": "http://www.focus-news.net/news/2018/03/14/2499376/veliko-tarnovo-obshtina-svishtov-se-vklyuchva-v-blagotvoritelnata-initsiativa-dari-praznik-na-baba-i-dyado.html", "text": "За трета поредна година община Свищов се включва в благотворителната инициатива „Великден за всеки“ – „Дари празник на баба и дядо“, която се провежда под патронажа на  омбудсмана на Република България Мая Манолова. Инициативата е насочена към традиционно най-социално слабите членове на обществото ни – българските пенсионери, съобщиха от Общината. И тази година ще се набират както парични средства, така и хранителни продукти, които с любезното съдействие на Домашен социален патронаж – град Свищов ще бъдат раздадени в седмицата преди Великден на възрастните хора.  Набраните средства по дарителската сметка ще бъдат обърнати във ваучери за храна, всеки от който на стойност по 20 лева. С тях притежателите им ще могат да пазаруват в определени вериги магазини, които допълнително ще бъдат обявени на сайта на омбудсмана. Ваучерите ще бъдат раздадени по предварително уточнени поименни списъци, предоставени от НОИ. С тях ще бъдат подпомогнати онези пенсионери, които няма да получат надбавка от правителството.\r\nТази година кампанията „Великден за всеки“ – „Дари празник на баба и дядо“ набира средства по банкова сметка в УниКредит Булбанк, разкрита конкретно и единствено за целите на кампанията.\r\nСредствата се набират по следната банкова сметка:\r\nтитуляр на сметката е Български червен кръст (БЧК)\r\nIBAN: BG53UNCR70001522802795\r\nБанков код: UNCRBGSF\r\nВАЖНО: В платежното нареждане е необходимо изрично да се посочи общината, за която се прави паричното дарение, за да могат дарените средства да отидат при пенсионерите от посочената община.\r\nСредства се набират и със SMS 1255 – на стойност 1 лев, освободен от ДДС\r\nЧрез on-line дарения от България и чужбина на сайта на БЧК –  www.regcross.bg\r\nПовече информация за тази благородна инициатива може да намерите на сайта на омбудсмана:  www.ombudsman.bg", "date": "2018.03.14", "title": "Велико Търново: Община Свищов се включва в благотворителната инициатива „Дари празник на баба и дядо“"}
{"url": "http://www.focus-news.net/news/2018/03/14/2499374/ivan-ivanov-bsp-v-aktualiziranata-strategiya-za-natsionalna-sigurnost-tryabva-da-bade-zapisano-che-chernomorskiyat-region-tryabva-da-ostane-vstrani-ot-vsyakakvi-konflikti.html", "text": "Черноморският регион трябва да остане встрани от всякакви конфликти и това трябва да бъде записано в актуализираната Стратегия за национална сигурност. Това каза народният представител от ПГ на „БСП за България“ Иван Иванов по време на дебатите по Актуализираната стратегия за национална сигурност, предаде репортер на Агенция „Фокус“. Според Иванов част от Националната стратегия на България трябва да бъде, че този регион трябва да бъде встрани от всякакви конфликти. „Ние не разбрахме защо и по каква причина това беше отхвърлено и защо колегите от мнозинството не приеха този текст“, посочи Иванов. Той поясни, че БСП предлага още Черноморският регион да не се милитаризира. Според него с отхвърлянето на предложението на БСП в стратегията се допуска Черноморският регион да се милитаризира и да се допускат конфликти в него. „Тези съмнения, които сме имали в миналото, че тук ще се правят военни формирования, които ще увеличат възможността за конфликти там, са доста основателни“, коментира Иванов. Според него промяната в стратегията при нейната актуализация е около 35%. Иванов отчете, че в Актуализираната стратегия са въведени две нови секторни политики – киберсигурност и управление на кризи. По думите му текстовете в стратегията са логически непоследователни и неразбираеми. „От анализа се вижда, че промените са произволно избрани направления и политики. Не е направена оценка на въздействието на стратегията или ако е направена, тя е неточна и формална. Не са отчетени и недостатъците и пропуските през досега действащия 6-годишен период на тази стратегия“, заяви Иванов. Той предупреди, че излизането на Великобритания от ЕС ще се отрази на кохезионната политика и че това трябва да бъде заложено в стратегията. \r\nПредседателят на ПГ на ГЕРБ Цветан Цветанов коментира в реплика, че в петък е станало ясно, че кохезионната политика трябва да остане в стратегията. \"В момента се търсят възможности, така че в тази посока, не смятам, че трябва да правим някакво уточнение, а трябва да си остане текста\", каза Цветанов. \r\nВицеадмирал Пламен Манушев заяви, че не е могъл да разбере какво има предвид Иван Иванов с предложението да се демилитаризира Черно море. \"Да се закрие българският флот? С това вашето решение е да кажем на Русия да освободи Крим? Това не е сериозно, ние си имаме планове. Флотът ни е не е толкова застрашаващ?\", посочи вицеадмирал Манушев. \r\nДеница КИТАНОВА", "date": "2018.03.14", "title": "Иван Иванов, БСП: В актуализираната Стратегия за национална сигурност трябва да бъде записано, че Черноморският регион трябва да остане встрани от всякакви конфликти"}
{"url": "http://www.focus-news.net/news/2018/03/14/2499357/reuters-propravitelstvenite-sili-na-siriya-sa-obstrelyali-turski-pozitsii-v-stranata.html", "text": "Проправителствените сили на Сирия са нанесли обстрел по турските позиции в североизточната част на страната в сряда в отговор на турски въздушен удар, убил петима техни бойци, предава  Reuters.\r\n„Бойците от шиитските милиции използваха артилерия срещу турските позиции в град Мареа, северно от Алепо“, съобщи командирът им.\r\nТурски въздушен удар нанесе удар по контролен пункт на път, водещ към Африн, където турските въоръжени сили водят борба срещу кюрдските „Сили за народна самоотбрана“. Проправителствените сили са се присъединили към тях в региоа срещу турците.  Виктор Турмаков", "date": "2018.03.14", "title": "Reuters: Проправителствените сили на Сирия са обстреляли турски позиции в страната"}
{"url": "http://www.focus-news.net/news/2018/03/14/2499377/kyustendil-56-shahmatisti-uchastvaha-v-sedmoto-izdanie-na-turnira-bogomil-antonov.html", "text": "56 шахматисти участваха в седмото издание на турнира „Богомил Антонов” в Кюстендил, предаде репортер на Радио „Фокус” – Кюстендил. Мемориалният турнир се проведе в голямата зала на читалище „Братство”, а победител в него стана международният майстор Сашо Николов от София. Тази година в турнира участваха шахматисти от България, Македония, Сърбия, Косово и Франция. Организатори на проявата са Община Кюстендил, шахматен клуб „Богомил Андонов” и Българска федерация по шахмат. Състезанието се проведе в 9 кръга по швейцарска система.\r\nВенцеслав ИЛЧЕВ", "date": "2018.03.14", "title": "Кюстендил: 56 шахматисти участваха в седмото издание на турнира „Богомил Антонов”"}
{"url": "http://www.focus-news.net/news/2018/03/14/2499370/ria-novosti-london-se-opitva-da-vavede-v-zabluda-svetovnata-obshtnost-s-deloto-skripal.html", "text": "Руският външен министър Сергей Лавров заяви, че страната му ще отстоява международното право по въпроса за бившия полковник от ГРУ Сергей Скрипал. Според него Великобритания се опитва да въведе в груба заблуда международната общност, предава  РИА Новости.\r\n„Ще отстояваме международното право. Не виждаме аргументи у нашите партньори. Без предявяването на конкретни факти на Великобритания ще ѝ се наложи да отговаря за откровен опит да въведе в груба заблуда световната общност“, заяви Лавров. Той допълни, че Лондон по отношение на Москва е избрал тактиката „подозрението е царица на доказателствата, а така няма да се получи“. \r\nРуският външен министър допълни, че Москва няма мотив да отравя Скрипал, а такива има у тези, които се стремят да продължат с русофобската кампания.  Виктор Турмаков", "date": "2018.03.14", "title": "РИА Новости: Лондон се опитва да въведе в заблуда световната общност с делото Скрипал"}
{"url": "http://www.focus-news.net/news/2018/03/14/2499364/afp-angela-merkel-se-zakle-kato-kantsler-za-chetvarti-pat.html", "text": "Германският канцлер Ангела Меркел се закле в длъжност в парламента, започвайки своя четвърти мандат на поста ръководител на най-голямата  икономика в Европа, предава  AFP.\r\nДепутатите в Бундестага я избраха с 364 срещу 315 гласа с девет въздържали се. Меркел след това бе официално назначена от президента на Германия Франк-Валтер Щайнмайер и се закле пред долната камара на парламента.  Виктор Турмаков", "date": "2018.03.14", "title": "AFP: Ангела Меркел се закле като канцлер за четвърти път"}
{"url": "http://www.focus-news.net/news/2018/03/14/2499380/ek-neobhodimi-sa-neprekasnati-usiliya-za-poddarzhane-na-napredaka-evropeyska-programa-za-migratsiyata.html", "text": "Преди заседанието на Европейския съвет през март Комисията докладва за постигнатия напредък по европейската програма за миграцията и определя ключовите действия, които трябва да бъдат предприети, включително в съответствие с приетата от нея през декември 2017 г. политическа пътна карта за постигане на всеобхватно споразумение за миграцията до юни 2018 г.  Това съобщиха от Представителство на ЕК в България.\r\nСпадът в броя на незаконно пристигащите мигранти се запази през цялата 2017 г. и първите месеци на 2018 г. През 2017 г. бяха регистрирани 205 000 незаконни преминавания на границите на ЕС, a натискът върху националните системи за управление на миграцията, макар и отслабващ, остава значителен със 685 000 заявления за убежище, подадени през 2017 г. Усилията за спасяване на човешки живот, борба с първопричините, защита на външните граници на Европа и допълнително укрепване на сътрудничеството с международни партньори продължават. \r\nВъпреки това ситуацията като цяло остава нестабилна и ще бъдат необходими допълнителни усилия и най-вече по-значителни финансови ресурси от страна на ЕС и държавите членки, за да се гарантира по-нататъшното успешно преодоляване на предизвикателствата, свързани с миграцията.", "date": "2018.03.14", "title": "ЕК: Необходими са непрекъснати усилия за поддържане на напредъка европейска програма за миграцията"}
{"url": "http://www.focus-news.net/news/2018/03/14/2499381/plovdiv-zapochna-remont-na-podleza-na-panaira-v-grada.html", "text": "Започна ремонт на подлеза на Панаира. Това съобщи пред журналисти кметът на Пловдив Иван Тотев, предаде репортер на Радио „Фокус” - Пловдив. Обявена е процедура за изпълнител, сумата, която е отпусната е 80 000 лева. „Надяваме се въпросът да бъде решен скоро”, каза кметът Тотев. Предстои ново боядисваме и на другия подлез в Северен, който често е обект на вандализъм.\r\nДва подлеза в район „Централен” са дадени на концесия. И двата са на бул. „Цар Борис трети Обединител”. Общината е против удължаване на концесиите. През месец март следващата година изтича концесията на подлеза при Тримонциум. „Преди 1 година стартирахме процедура за прекратяване на концесията там, но загубихме делото”. По думите му след март 2019 година със сигурност подлезът ще се стопанисва вече от общината. Съдбата на подлез „Археологически” ще се решава от експертна група, с решение на Общинския съвет от днес. Археологическият обект кандидатства, заедно с още два други, за включване в списъка на Юнеско.\r\n„За подлеза на гарата, на бул. „Христо Ботев” няма да се прави нищо повече от това, което е направено през миналата година, тъй като ще се отваря целият булевард и там ще се прави хидроизолация”, каза кметът.\r\nЦветана ТОНЧЕВА", "date": "2018.03.14", "title": "Пловдив: Започна ремонт на подлеза на Панаира в града"}
{"url": "http://www.focus-news.net/news/2018/03/14/2499373/afp-spored-donald-tusk-moskva-nay-veroyatno-stoi-zad-napadenieto-sreshtu-sergey-skripal.html", "text": "Председателят на Европейския съвет Доналд Туск заяви, че Москва „най-вероятно“ стои зад отравянето на бившия руски двоен агент Сергей Скрипал на територията на Великобритания, предава  AFP.\r\n„Изразявам пълната си солидарност към британския министър-председател Тереза Мей в лицето на бруталната атака, вдъхновена, най-вероятно, от Москва“, заяви Туск по време на посещението си във Финландия.  Виктор Турмаков", "date": "2018.03.14", "title": "AFP: Според Доналд Туск Москва „най-вероятно“ стои зад нападението срещу Сергей Скрипал"}
{"url": "http://www.focus-news.net/news/2018/03/14/2499384/stara-zagora-obshtinata-organizira-fotografski-konkurs-za-detsa-i-mladezhi-za-maskaradni-igri-2018.html", "text": "Общината и Центърът за подкрепа за личностно развитие организират за седми пореден път фотоконкурс за деца и младежи под надслов: „Маскарадните игри през моя обектив”, по повод предстоящия XХ -ти Фестивал на маскарадните игри, който ще се проведе на 18 март 2018 г. в Стара Загора. Това съобщиха от пресцентъра на Общината. В конкурса могат да участват деца и младежи от Стара Загора на възраст от 11 до 29 години, които трябва да представят до три оригинални фотоса от събитието. Те трябва да се изпращат на адрес: iskra_mldom_stz@abv.bg, с тема на писмото – Фотоконкурс за деца и младежи „Маскарадни игри - 2018”. \r\nСрокът за изпращане на творбите е от 18 до 30 март 2018 г. Участниците в конкурса ще бъдат разпределени в три възрастови групи: 11 – 14 години, 15 – 19 години и 19 – 29 години. \r\nФотосите трябва да са до три на брой, да имат заглавие и да са в дигитален формат JPEG. Големината на изображението трябва да бъде нe по-малка от 1024 пиксела по дългата страна, а резолюцията – не по-малка от 72 dpi. Задължително е фотосите да бъдат в оригинал, без допълнителни фото ефекти! В електронното писмо трябва да са посочени още следните данни: трите имена на участника, възраст, клас, училище, e-mail за обратна връзка, телефон за контакт. \r\nДо участие в конкурса няма да бъдат допускани творби, изпратени с непълни данни. Всеки участник ще получи на електронния си адрес потвърждение за успешно извършената регистрация на материала, който е изпратил за участие в конкурса. Целта на конкурса е да се покажат и отличат фотосите, които се доближават максимално до естествената среда, която са запечатали, а не да се показват умения на автора да работи с фотообработващи програми. Фотосите ще бъдат оценявани от жури, включващо специалисти в областта на фотографията и експерти от Община Стара Загора. На победителите ще бъдат връчени предметни награди – по една за първо, второ и трето място в три възрастови групи. \r\nДвадесетте най-добри фотоса на наградените участници ще бъдат отпечатани и подредени в изложба, при откриването на която ще бъдат връчени наградите. Победителите ще бъдат обявени в сайта на Община Стара Загора.", "date": "2018.03.14", "title": "Стара Загора: Общината организира фотографски конкурс за деца и младежи за Маскарадни игри 2018"}
{"url": "http://www.focus-news.net/news/2018/03/14/2499378/okrazhna-prokuratura-stara-zagora-razporedi-proverka-vav-vrazka-s-intsidenta-v-zavod-arsenal.html", "text": "Във връзка с възникналия днес инцидент в цех на Завод-3 в гр. Казанлък на дружеството „Арсенал” АД , Окръжна прокуратура-Стара Загора разпореди извършването на процесуално следствени действия. Това съобщиха от пресцентъра на Прокуратурата. Към настоящия момент се извършва оглед на местопроизшествие от двама следователи от Окръжен следствен отдел в Окръжна прокуратура-Стара Загора. На мястото на инцидента е и административният ръководител-окръжен прокурор на Окръжна прокуратура-Стара Загора – Дичо Атанасов. По първоначални данни вследствие на инцидента е починало едно лице и едно лице е с тежки наранявания. Повече информация ще бъде предоставена на по-късен етап.", "date": "2018.03.14", "title": "Окръжна прокуратура-Стара Загора разпореди проверка във връзка с инцидента в завод „Арсенал”"}
{"url": "http://www.focus-news.net/news/2018/03/14/2499372/vratsa-zamarsena-e-vodata-za-bitovo-piteyni-nuzhdi-vav-varbitsa-predprieti-sa-deystviya-za-izpompvane-na-mrasnata-voda-ot-rezervoara-na-pompenata-stantsiya-koyato-zahranva-grada.html", "text": "Замърсена е водата за битово-питейни нужди във Върбица, предприети са действия за изпомпване на мръсната вода от резервоара на помпената станция, която захранва града. Община Враца ще подпомогне с техника ВиК – Враца за отстраняване на проблема с водоподаването на населението в село Върбица. Това каза на среща с жители на населеното място кметът Калин Каменов, съобщиха от пресцентъра на Общината. Той, заедно с директора на водоснабдителното дружество - инж. Ангел Престойки, разговаряха с хората и обсъдиха варианти за разрешаване на проблема с водата за битово-питейни нужди.\r\nЗа да не попадат в каптажа повърхностни и подпочвени води, които го замърсяват, Община Враца ще осигури багер, който ще предприеме дейности по тяхното отвеждане. Булдозер на ВиК - Враца ще подравни терена и ще запълни неравностите, в близост до водоизточника, както и ще се предприемат мерки по изпомпване на мръсната вода от резервоара на помпената станция, от където се подава на населението.\r\n„Ще предприемем необходимите мерки, но съоръженията трябва да се пазят и да не се допускат посегателства. Обмисляме вариант и за поставяне на видеонаблюдение в района“, каза още Каменов.", "date": "2018.03.14", "title": "Враца: Замърсена е водата за битово-питейни нужди във Върбица, предприети са действия за изпомпване на мръсната вода от резервоара на помпената станция, която захранва града"}
{"url": "http://www.focus-news.net/news/2018/03/14/2499386/deputatat-ot-gerb-radostin-tanev-otkri-v-narodnoto-sabranie-fotoizlozhbata-az-obicham-stara-zagora.html", "text": "Депутатът от ГЕРБ - Стара Загора Радостин Танев откри днес в Народното събрание фотоизложба от 17 снимки „Аз обичам Стара Загора“. Това съобщиха от пресцентъра на ПП ГЕРБ. 17-те фотоса спечелиха симпатиите на потребителите на „Фейсбук“ в конкурса „Аз обичам Стара Загора“, организиран именно от Танев. Във фотографската инициатива участваха общо 36 снимки, изпратени от професионалисти и любители.\r\n„Това е нашият град, такъв какъвто го виждаме ние“, каза при откриването на изложбата старозагорският народен представител Радостин Танев. „Стара Загора е изпепелявана до основи, възродила се, неспираща да се развива. Върху здравата основа на хилядолетната история градим хилядолетно бъдеще, а снимките, които показваме днес тук, са само част от красотата, която вижда всеки един от нас“, подчерта Танев.\r\n„Стана добра традиция в кулоарите на Народното събрание колегите народни представители да ни запознават с красотата на избирателните си райони. Със сигурност гражданите на Стара Загора има с какво да се гордеят“, добави председателят на парламента Цвета Караянчева.\r\nЕкспозицията ще бъде  на разположение на посетителите на парламента тази седмица. „Общо снимките, които получихме на електронната поща, бяха 36. Тук показваме 15 от тези, които събраха най-много харесвания в социалната мрежа. Две от снимките, които съдържа изложбата, разкриват как е изглеждала Стара Загора през 30-те години на миналия век“, допълни още Радостин Танев. Той обяви още, че 17-те фотоса ще бъдат показани и в Стара Загора, като в родния му град изложбата ще бъде допълнена още с поне по един фотос от всеки участник.\r\nСнимките от конкурса  „Аз обичам Стара Загора“ разгледаха първо депутатите от ГЕРБ-Стара Загора Борис Кърчев, Маноил Манев и Емил Христов, който е и зам.-председател на Народното събрание. Освен десетките народни представители, гости на откриването на изложбата бяха и кметовете на 45 от старозагорските села, които са на посещение в парламента.", "date": "2018.03.14", "title": "Депутатът от ГЕРБ Радостин Танев откри в Народното събрание фотоизложбата „Аз обичам Стара Загора“"}
{"url": "http://www.focus-news.net/news/2018/03/14/2499383/emsc-zemetresenie-s-magnitud-47-e-registrirano-v-rayona-na-vrancha.html", "text": "Земетресение с магнитуд 4,7 по скалата на Рихтер е регистрирано в румънския централен район Вранча, показва справка на интернет страницата на Европейския средиземноморски сеизмологичен център (EMSC).\r\nТрусът е регистриран в 10:24 часа местно време (съвпада с българското) на 148 км. северно от Букурещ и на 48 км. западно от град Фокшани на дълбочина от 140 км.\r\nНяма данни за жертви и разрушения.  Виктор Турмаков", "date": "2018.03.14", "title": "EMSC: Земетресение с магнитуд 4,7 е регистрирано в района на Вранча"}
{"url": "http://www.focus-news.net/news/2018/03/14/2499382/d-r-slavcho-slavchev-broyat-na-horata-sas-sanni-problemi-se-uvelichava-predvid-savremenniya-nachin-na-zhivot.html", "text": "Броят на хората със сънни проблеми се увеличава предвид съвременния начин на живот. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Нашето ежедневие е доста напрегнато. Ако сравним живота на нашите баби и дядовци и сегашното ни ежедневие, разликата е доста голяма и е в полза на родителите ни. В сегашния ни живот имаме много допълнителни фактори, които ни карат да спим по-малко - Интернет, дискотеки и др. причини, които, особено при младежите, са силно изразени“, коментира д-р Славчев. По думите му младите рискуват да платят със сън. „Това време, в което трябва да спят, те работят или се наслаждават на живота. Независимо от това обаче, ние се увреждаме, ако не спим достатъчно. Този заем, който ползваме от нашата банка на съня, трябва да се върне. Той се връща само със сън. Когато процесът на нормалния сън, на нормалното време за него и качеството му, са нарушени, се явяват тези усложнения като прекомерната сънливост. С този начин на живот, броят на хората със сънни проблеми може да се приеме, че е увеличен“, каза още д-р Славчо Славчев.\r\nЛюба АЛЕКСИЕВА", "date": "2018.03.14", "title": "Д-р Славчо Славчев: Броят на хората със сънни проблеми се увеличава предвид съвременния начин на живот"}
{"url": "http://www.focus-news.net/news/2018/03/14/2499385/niggg-ban-nyama-danni-zemetresenieto-v-rayona-na-vrancha-da-e-useteno-na-teritoriyata-na-balgariya.html", "text": "Няма данни земетресението в румънския окръг Вранча да е усетено на територията на България. Това съобщиха за Агенция \"Фокус\" от Националния институт по Геофизика, Геодезия и География към БАН. Трусът е регистриран край Вранча в 12.24 часа. Той е магнитуд 5 по скалата на Рихтер и дълбочина 100 км.", "date": "2018.03.14", "title": "НИГГГ- БАН: Няма данни земетресението в района на Вранча да е усетено на територията на България"}
{"url": "http://www.focus-news.net/news/2018/03/14/2499379/yurki-kataynen-es-tseli-da-razreshi-tsyalata-barkotiya-s-targoviyata-a-ne-da-provokira-sasht.html", "text": "Вицепредседателят на Европейската комисия Юрки Катайнен заяви, че Европейският съюз ще се фокусира върху осигуряването на изключение пред вносните мита, налагани от САЩ, а не върху провокирането на търговска война, предава  Reuters.\r\n„Това не е спор между Европа и САЩ. Затова и ЕК ще се концентрира върху решаването на проблема, вместо върху провокирането на по-нататъшни проблеми“, заяви Катайнен. „Това, което искаме, е да разрешим цялата тази бъркотия. Смятам, че има добри причини и двете страни да приемат, че не се нуждаем, че не искаме търговска война. Вместо това трябва да се съсредоточим върху подобряването на условията за търговия“, допълни той.\r\nНа свой ред европейският комисар по търговията Сесилия Малмстрьом заяви, че диалогът между САЩ и ЕС е „интензивен“. Тя допълни, че коренът на проблемите свръхпроизводството на металите – тема, по която ЕС, САЩ и Япония си сътрудничат.  Виктор Турмаков", "date": "2018.03.14", "title": "Юрки Катайнен: ЕС цели да разреши цялата бъркотия с търговията, а не да провокира САЩ"}
{"url": "http://www.focus-news.net/news/2018/03/14/2499387/yambol-divi-praseta-predizvikaha-katastrofa-na-avtomagistrala-trakiya-v-rayona-na-km-303-nyama-postradali.html", "text": "Четири автомобила, пътуващи по автомагистрала „Тракия”, в района на 303 км в посока Бургас - София са ударили няколко диви прасета, съобщиха  от ОДМВР - Ямбол. Инцидентът е станал на 13 март около 21.40 часа. Няма пострадали хора. Дивите прасета са пресичали напречно пътното платно. Материални щети са нанесени по две моторни превозни средства. По случая е взето отношение по административен ред. Уведомени са служители от горска стража и Областно пътно управление.", "date": "2018.03.14", "title": "Ямбол: Диви прасета предизвикаха катастрофа на автомагистрала „Тракия“, в района на км 303, няма пострадали"}
{"url": "http://www.focus-news.net/news/2018/03/14/2499389/burgas-deputatat-ot-gerb-ivan-valkov-organizira-priemna-za-grazhdani-na-19-mart.html", "text": "Народният представител от ГЕРБ - Бургас Иван Вълков организира открита приемна за граждани на 19 март. Това съобщиха от пресцентъра на ПП ГЕРБ. Срещата с жителите на Бургас ще е в централата на ГЕРБ в морския град, намираща се на ул. \r\n\"Конт Андрованти\" 5. Приемният ден ще започне в 10.00 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.\r\nВсички желаещи могат да се запишат за среща с Иван Вълков на място в офиса на партията или на телефон 056/819040.", "date": "2018.03.14", "title": "Бургас: Депутатът от ГЕРБ Иван Вълков организира приемна за граждани на 19 март"}
{"url": "http://www.focus-news.net/news/2018/03/14/2499390/kyustendil-obshtina-dupnitsa-organizira-obucheniya-za-pridobivane-na-umeniya-za-vklyuchvane-na-pazara-na-truda.html", "text": "Община Дупница организира обучения за придобиване на умения за включване на пазара на труда. Това каза пред Радио „Фокус” – Кюстендил Ели Подгорска, началник на отдел „Социални проекти с европейско и национално финансиране” към Община Дупница. Обученията се провеждат днес и утре (15 март) и са по проект „Дневен център за възрастни хора с увреждания – шанс за активно включване”. Целта на обучението е придобиване на умения и подкрепа за придобиване на работа, информиране и предоставяне на възможностите на целевата група за позитивната им роля в обществото, с цел разчупване на стереотипите и промяна на нагласите в обществото и сред работодателите спрямо тях. „Хората се обучават в комуникация и правила при общуване, изготвяне на автобиография, на мотивационно писмо, как да се държат по време на интервю за работа, как да се регистрират в „Бюро по труда”, как да започнат собствен бизнес”, каза Подгорска.\r\nВенцеслав ИЛЧЕВ", "date": "2018.03.14", "title": "Кюстендил: Община Дупница организира обучения за придобиване на умения за включване на пазара на труда"}
{"url": "http://www.focus-news.net/news/2018/03/14/2499388/sofiya-vazstanoveno-e-dvizhenieto-v-tunel-trayanovi-vrata-na-am-trakiya-v-posoka-burgas.html", "text": "Възстановено е движението в тунел \"Траянови врата\" на АМ \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2018.03.14", "title": "София: Възстановено е движението в тунел \"Траянови врата\" на АМ \"Тракия\" в посока Бургас"}
{"url": "http://www.focus-news.net/news/2018/03/14/2499394/stefan-radev-kmet-na-sliven-oshte-edin-kvartal-na-grada-shte-ima-parno-zapochva-i-stroitelstvoto-na-krastovishte-rozova-gradina.html", "text": "Пробивът на ул. „Г. С. Раковски“ ще се забави заради полагане на централен тръгопровод, съобщи пред Радио „Фокус“ – Сливен кметът Стефан Радев. „Топлофикация - Сливен“ е поискала да постави тръби по ул. “Антим I“ и да осигури топлоподаване и към кв. „Звездите“.\r\n“Моето становище и становището на Общината е това да стане сега, за да не се копае когато е готова улицата. Добре е да се координират действията и всичко под улицата да се направи едновременно“, каза още кметът и допълни, че се изчаква проектът на „Топлофикация“ да бъде внесен. „Така от една страна улицата след това няма да бъде разкопавана, а от друга страна хората от кв. „Звездите“ да бъдат зарадвани с възможността да се присъединят към топлопреносната мрежа“, коментира Радев.\r\nПолучено е и последното разрешение за кръговото кръстовище „Розова градина“. Налице са всички документи и вече може да се поиска разрешение за строеж от главния архитект.  Според кмета е важно да се изготвят добри проекти за организацията на движение, така че минимално да има намеса в комуникационния трафик. „Със сигурност ще има известно неудобство за хората, но ще се стремим да бъде минимално“, добави кметът.", "date": "2018.03.14", "title": "Стефан Радев, кмет на Сливен: Още един квартал на града ще има парно, започва и строителството на кръстовище „Розова градина“"}
{"url": "http://www.focus-news.net/news/2018/03/14/2499393/nikolay-doynov-sayuz-na-narodnite-chitalishta-izklyuchitelno-dobre-rabotyat-chitalishtata-v-blagoevgradska-oblast.html", "text": "Изключително добре работят читалищата в Благоевградска област. Това каза в Благоевград председателят на Съюза на народните читалища Николай Дойнов по време на пресконференция във връзка с предстоящо изнесено заседание на Висшия съвет на Съюза на народните читалища, предаде репортер на Радио „Фокус“ - Пирин. Според Дойнов НЧ „Никола Вапцаров - 1866\" - Благоевград е най- голямото в страната, с най- много дейности и най-голям експертен капацитет. „Съюзът на народните читалища е най-голямата организация в България и тя акумулира в себе си над 2 300 читалища. Представители на читалищата ще пристигнат в Благоевград от цялата страна. Целта на събирането е не само да направим изнесено заседание на Върховния читалищен съвет и да направим преглед на тримесечието, което измина, но и да покажем, че за нас Благоевградска област е много важна. Тук осъществяваме едни от най-важните си идеи в публично-частното партньорство“, каза още Дойнов. По думите му по време на утрешната среща ще се наблегне на две важни неща, а именно планиране и стратегия на читалищната дейност. „Не тайна, че имаме известни пропуски при планиране на нашите дейности и при създаване на стратегия за съответните години, които имаме на места. Читалищата работят с хора, а когато няма хора ситуацията става много трудна за работа, особено в Северозападна България положението е много тежко. Няма да търпим имитация на дейности и няма да търпим хора, заради които има обвинения, че едва ли не се източва държавния бюджет“, каза още Дойнов.\r\nЛора КАЛЧЕВА", "date": "2018.03.14", "title": "Николай Дойнов, Съюз на народните читалища: Изключително добре работят читалищата в Благоевградска област"}
{"url": "http://www.focus-news.net/news/2018/03/14/2499395/ek-predstavya-predlozheniya-za-po-silna-po-efikasna-i-po-sigurna-vizova-politika.html", "text": "Комисията предлага реформи на общата визова политика на ЕС, насочени към адаптиране на правилата към променящите се рискове във връзка със сигурността, към предизвикателствата, свързани с миграцията, и към новите възможности, предлагани от развитието на технологиите. Това съобщиха от пресцентъра на Представителство на ЕК в България. Благодарение на предложените изменения на Визовия кодекс законно пътуващите лица ще могат по-лесно да получават визи за пътуване до Европа, с което ще се улеснят туризмът, търговията и стопанската дейност, като същевременно ще бъде засилена сигурността и ще бъдат смекчени рисковете, свързани с незаконната миграция. \r\nПредложените днес актуализации са предназначени да модернизират и рационализират общите визови правила на ЕС, да улеснят процеса за издаване на визи за законно пътуващите и за държавите членки и същевременно да засилят стандартите за сигурност на процедурата за издаване на визи. \r\nТе са първата стъпка от реформата на общата визова политика на ЕС — тази пролет ще бъде направено и предложение за актуализиране на Визовата информационна система (ВИС) — базата данни, в която се регистрират заявленията и биографичните данни на кандидатите за виза. \r\nПреди края на 2018 г. Комисията ще започне и проучване за осъществимост и ще инициира обсъждане с Европейския парламент и държавите членки относно начина, по който процесът на кандидатстване за виза може да бъде напълно цифровизиран.", "date": "2018.03.14", "title": "ЕК представя предложения за по-силна, по-ефикасна и по-сигурна визова политика"}
{"url": "http://www.focus-news.net/news/2018/03/14/2499397/veliko-tarnovo-evropeyska-sedmitsa-na-predpriemachestvoto-v-grada-sreshtna-regionalni-predpriemachi-s-obshtinata.html", "text": "Клуб на програмистите във Велико Търново съвместно с организациите Start It Smart, „Заедно успяваме “и с подкрепата на Община Велико Търново проведоха събитие в рамките на  Европейска седмица на предприемачеството. Това съобщиха от пресцентъра на Общината. Присъстваха 30 представители на бизнеса, студенти, клубове, общности и местната власт.\r\nВелико Търново за пръв път домакинства Европейска седмица на предприемачеството, част от глобалната инициатива Startup Europe Week, стартирана през 2016 г. \r\nСъбитието се проведе в Ритуалната зала на Община Велико Търново и беше посетено от 30 представители на местния бизнес, неправителствен сектор, студенти, специалисти на свободна практика и институции.\r\nСъбитието в града, проведено под егидата на Европейската седмица на предприемачестово, се проведе в три части. В първия панел Невен Боянов от Клуба на програмистите във Велико Търново, Григор Димитров от Start It Smart и Ваня Димитрова от доброволчески клуб “Заедно успяваме” представиха клубове и общности. Представителят на общината Павел Христов разказа за възможностите за предприемачество и развиване на малък и среден бизнес в града и потвърди желанието на общината да подкрепя инициативи на местни предприемачески общности.\r\nВъв втората част от събитието гости бяха Явор Киряков от “Университет за деца”, както и Гергана Маркова и Тодор Захариев от “ЕГТ Интерактив”. Киряков разказа личната си история, как се е родила идеята и как на практика е създадена фондацията, както и за плановете си за Велико Търново. Маркова и Захариев от своя страна споделиха опита си за стартиране на бизнес с онлайн игри на световния пазар, плановете им за отваряне на офис във Велико Търново и възможностите за кариерна реализация в България.  Събитието премина в разговори за бъдещето на града и конкретни инициативи за стимулирането и развиването на бизнес средата във Велико Търново. Млади предприемачи заявиха желанието и намерението си да стартират и да развиват своите компании във Велико Търново и региона.\r\nСъбитие от серията Startup Europe Week, създадена през 2016 г., за първи пръв път се проведе във Велико Търново, като целта беше да се покажат локалните възможности и ресурси, в подкрепа на малките стартиращи бизнеси и стартъп компании. Startup Europe Week, която тази година се провежда паралелно в повече от 300 града в Европа, девет от които в България, е серия координирани събития по инициатива Startup Europe, проект на Европейския Съюз за развитие на предприемачеството и стартъп компаниите в Европа. Национален партньор и съ-организатор за България е отворената мрежа за дигитално развитие EDIT.", "date": "2018.03.14", "title": "Велико Търново: Европейска седмица на предприемачеството в града срещна регионални предприемачи с Общината"}
{"url": "http://www.focus-news.net/news/2018/03/14/2499398/gd-granichna-politsiya-intenziven-e-trafikat-za-tovarni-avtomobili-na-granitsite-s-rumaniya-gartsiya-i-turtsiya.html", "text": "Интензивен е трафикът за товарни автомобили на границите с Румъния, Гърция и Турция. Това съобщиха за Агенция \"Фокус\" от ГД \"Гранична полиция\". На българо-румънската граница трафикът е интензивен на гранични контролно-пропускателни пунктове \"Дунав мост - Русе\" и \"Дунав мост - Видин\" за товарни автомобили в двете посоки.\r\nНа българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. \r\nНа българо-гръцката граница трафикът е интензивен на на граничен контролно-пропускателен пункт \"Кулата\" за товарни автомобили на вход. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.03.14", "title": "ГД \"Гранична полиция\": Интензивен е трафикът за товарни автомобили на границите с Румъния, Гърция и Турция"}
{"url": "http://www.focus-news.net/news/2018/03/14/2499391/stara-zagora-nespazvane-na-tehnologichnata-distsiplina-i-na-instruktsiite-za-bezopasnost-nay-veroyatno-sa-doveli-do-intsidenta-v-zavod-arsenal.html", "text": "Вътрешна дежурна комисия от завод „Арсенал“ разследва причината за инцидента, при който загина 26-годишен мъж. Това съобщиха от пресцентъра на Областна администрация - Стара Загора. Областният управител Гергана Микова посети днес казнлъшкия вонен завод „Арсенал“ във връзка със станалата около 10.20 тази сутрин тежка производствена авария в помещение на цех 130 на завод 3. При него един мъж на 26 години загина, а друг – на 46 години, получи тежки обгаряния. Микова разговаря с изпълнителния директор на дружеството Николай Ибушев. \r\nНа този етап като причина за инцидента се посочва възникнало запалване при разбъркване на смес за димни гранати в бронирана кабина. Неспазване на технологичната дисциплина и на инструкциите за безопасност най-вероятно са довели до смъртта на мъжа, който е бил в непосредствена близост. Тежко пострадалият му колега е откаран в УМБАЛ „Проф. д-р Ст. Киркович“. \r\nВътрешна дежурна комисия от завода разследва причината за инцидента. На мястото са представители на полицията и на РД ПБЗН. Извършва се замерване чистотата на въздуха. Данните сочат, че няма опасност за работниците от завода.", "date": "2018.03.14", "title": "Стара Загора: Неспазване на технологичната дисциплина и на инструкциите за безопасност най-вероятно са довели до инцидента в завод „Арсенал“"}
{"url": "http://www.focus-news.net/news/2018/03/14/2499399/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Днешното издание на предаването „Симитли – минало, настояще и бъдеще“ по Радио „Фокус“ – Пирин ще посветим на едно изключително интересно предстоящо събитие, което ще се случи в общината след по-малко от две седмици. Става дума за това, че в Симитли ще бъде открит новия рафтинг сезон. За целта клубовете на територията на общината обединяват усилия, адреналин и любов към водата и екстремните спортове за провеждането на Балкански рафтинг фестивал на 24 и 25 март. Какво подготвят организаторите на събитието за всички, които ще посетят Симитли в тези два дни и какви са най-важните неща, които трябва да знаем ако искаме да се докоснем до този спорт ще попитаме Станимир Станимиров – Чачи, председател на Х-клуб, инструктор по рафтинг, каяк и алпинизъм.\r\nВ края на предаването по традиция ще направим и обзор на по-важните новини за Община Симитли от последните 7 дни.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.03.14", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/03/14/2499401/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с управителя на Областния информационен център Радослав Пешалов. Поводът е днешната среща в Община Белово на тема „Предприемачи в действие“. В предаването ще ви разкажем за историята и настоящето на едно от населените места в общината – село Момина клисура. От къде идва името на селото, колко хора живеят там и какви проекти са успешно реализирани в Момина клисура ще чуете от кмета Георги Котев. Във втората част на предаването ще научите за живота и дейността на Георги Михайлов, който написва „История на Голямо Белово“. Малката книжка не е издадена, но съдържа ценни сведения за населеното място и се съхранява в Регионалния исторически музей в Пазарджик. По темата наш събеседник ще бъде Севдалина Попова, старши специалист „Музейно дело“ в Община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.14", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/03/14/2499392/reuters-donald-tusk-prizova-donald-tramp-da-sazhivi-targovskite-pregovori-mezhdu-es-i-sasht.html", "text": "Председателят на Европейския съвет Доналд Туск заяви, че ЕС и САЩ трябва да подновят намиращите се в застой търговски преговори като начин да се изключат европейските производители от наложените от президента на САЩ вносни мита върху стоманата и алуминия, предаде  Reuters.\r\n„Когато президентът Тръмп се оплаква, че има твърде много тарифи между ЕС и САЩ, го разбирам добре. И ние не сме доволни“, заяви Туск. „Това е и причината защо преди няколко години започнахме търговски преговори със САЩ. Трябва да ги подновим“, допълни той.\r\n„Правете търговия, а не война“, препоръча председателя на Европейския съвет.  Виктор Турмаков", "date": "2018.03.14", "title": "Reuters: Доналд Туск призова Доналд Тръмп да „съживи търговските преговори“ между ЕС и САЩ"}
{"url": "http://www.focus-news.net/news/2018/03/14/2499400/prof-emil-botev-ban-zemetresenieto-v-rayona-na-vrancha-ne-mozhe-da-ima-vazdeystvie-varhu-infrastrukturata-i-sgradite-koeto-da-zastrashava-zdraveto-na-horata.html", "text": "Това земетресение, теоретично, би трябвало да бъде усетено на територията на нашата страна, но доколкото аз имам информация – няма данни за по-осезаемо въздействие. Това каза за Агенция „Фокус“ проф. Емил Ботев – директор на Националния институт по Геофизика, Геодезия и География (НИГГГ) към БАН във връзка със земетресението с магнитут 4.7 по скалата на Рихтер, регистрираното в румънския централен район Вранча. „Теоретично не може да има и въздействие върху инфраструктурата, сградите или елементи от конструкцията на сградите и съоръженията, което да застрашава здравето на хората. До този момент нямаме такива данни“, подчерта проф. Ботев. \r\n„Тези земетресения, с магнитуд до към 5.5, не носят сериозно въздействие на територията на нашата страна. Могат да бъдат усетени от по-чувствителни хора и на по-високи етажи в местата около Русе, Силистра и т.н.“, подчерта той и увери, че не може да се очаква някаква обезпокоителна информация във връзка със земния трус. \r\nИван ЛАЗАРОВ", "date": "2018.03.14", "title": "Проф. Емил Ботев, БАН: Земетресението в района на Вранча не може да има въздействие върху инфраструктурата и сградите, което да застрашава здравето на хората"}
{"url": "http://www.focus-news.net/news/2018/03/14/2499405/ek-predstavya-merki-za-uskoren-spad-na-neobsluzhvanite-krediti-v-bankoviya-sektor.html", "text": "След постигнатия значителен напредък за намаляване на рисковете в банковия сектор днес Комисията предлага амбициозен пакет от комплексни мерки за справяне с необслужваните кредити в Европа. Това съобщиха от пресцентъра на Представителство на ЕК в България. С представените днес мащабни мерки Комисията изпълнява одобрения от Съвета план за действие, целящ да се понижи големият дял на необслужваните кредити и да се предотврати евентуалното им натрупване в бъдеще. Благодарение на постоянните усилия на държавите членки, надзорните органи, кредитните институции и ЕС през последните години делът на необслужваните кредити в банките и държавите от ЕС намалява. \r\nВъпреки отбелязания напредък обаче са необходими допълнителни мерки във връзка с оставащите необслужвани кредити и евентуалното им натрупване в бъдеще. Целта на предложенията е банковият сектор в ЕС да стъпи на още по-здрава основа, за да могат гражданите да разчитат на стабилни банки, изпълняващи незаменимата си роля за подкрепа на икономиката и икономическия растеж. Пакетът допълва дейностите за изграждането на съюз на капиталовите пазари и е съществена стъпка, за да се завърши изграждането на банковия съюз - един от непосредствените приоритети, съгласувани от ръководителите на ЕС, с цел да се заздрави икономическият и паричен съюз. \r\nСъщо днес Комисията представя и втория си доклад относно напредъка за намаляване на необслужваните кредити в Европа, според който делът на тези кредити продължава да намалява.", "date": "2018.03.14", "title": "ЕК представя мерки за ускорен спад на необслужваните кредити в банковия сектор"}
{"url": "http://www.focus-news.net/news/2018/03/14/2499403/ministerstvo-na-zdraveopazvaneto-sredno-s-18-sa-povisheni-zaplatite-na-sluzhitelite-v-regionalnite-zdravni-inspektsii.html", "text": "Всички служители в 28-те структури на РЗИ ще получат увеличение на работните заплати, считано от 1 януари тази година в съответствие с Наредбата за заплатите на служителите в държавната администрация. Това съобщиха от пресцентъра на Министерството на здравеопазването. Със Закона за държавния бюджет на Република България за 2018 г. са предвидени средства във връзка с увеличение на минималната работна заплата, както и за увеличение на заплатите на работещите в системата на МЗ. За структурите на РЗИ средното увеличение на разходите за възнаграждения е 18%, като на някои места повишението ще надхвърли предвиденото, в зависимост от числеността на персонала. \r\nПовишението ще бъде изплатено на служителите заедно с мартенските им възнаграждения. Данните на Министерството на здравеопазването показват, че средно за страната служителите на Регионалните здравни инспекции получават около 640 лв. на месец. В резултат на увеличението се очаква средната заплата да достигне 754 лв. \r\nВ бюджета на Министерството на здравеопазването за 2018 година са заложени средства и за увеличение на работните заплати на служителите в държавните психиатрични болници, в домовете за медико-социални грижи за деца, в Националния център по трансфузионна хематология и в регионалните центрове по трансфузионна хематология: \r\n- В центровете по трансфузионна хематология увеличението на разходите за персонал е в размер на 730.9 хил. лв. Със средствата се очаква средно увеличение с 11.5 %. \r\n- За държавните психиатрични болници увеличението на разходите за персонал е в размер на 2 449.6 хил. лв. Със средствата се очаква средно увеличение с 13,0 %. \r\n- За домовете за медико-социални грижи за деца разходите за персонал са увеличени с 1 067.3 хил. лв. Със средствата се очаква средно увеличение на работните заплати със 7,0 %. \r\nМинистерството на здравеопазването ще изпълни поетите ангажименти за изпълнение на Концепция за развитие на спешна медицинска помощ 2018-2020 г., като за 2018 г. е предвидено увеличение на разходите за персонал на работещите в центровете за спешна медицинска помощ.", "date": "2018.03.14", "title": "Министерство на здравеопазването: Средно с 18% са повишени заплатите на служителите в Регионалните здравни инспекции"}
{"url": "http://www.focus-news.net/news/2018/03/14/2499409/evrodeputatat-momchil-nekov-obsadi-s-eksperti-dvoynoto-kachestvo-na-produktite-v-es-pri-otkrivaneto-na-tsentara-za-kachestvoto-na-hranite-v-strasburg.html", "text": "Българският евродепутат Момчил Неков беше специален гост на лансирането на Център за знания за измамите с храни и качеството на храните снощи в Страсбург. Това съобщиха от пресофиса на Момчил Неков.Новото звено ще бъде управлявано от Съвместния изследователски център и ще бъде финансирано изцяло от Европейската комисия. Центърът за знания за измамите с храни и качеството на храните в Страсбург бе открит от еврокомисарят по въпросите на образованието, културата, младежта и спорта Тибор Наврачич.\r\n Момчил Неков обсъди с директора на отдел „Здраве, потребители и референтни материали“ към Съвместния изследователски център към ЕК г-жа Елке Анклам, въпроса с изследването на храните, както и Становището за „Двойното качество на продуктите на единния пазар“, което той внесе в Европейския парламент. Българският евродепутат обсъди препоръката си през 2018 г. да бъдат проведени и финализирани анализите относно хранителните продукти в различните държави членки, за които ЕК отпусна 2 милиона евро.\r\nЕлке Анклам увери Неков, че в момента се работи по методологията за изследване на храните, като се очаква тя да бъде финализирана и обявена до края на април. „Паралелно с това ще започнат проучванията на продуктите в държавите членки, като  ще направим каквото е в нашите компетенции през 2018 година да завършим изследванията“, уточни Анклам.  \r\nНеков изрази притесненията на европейските граждани, от това че има различни продукти в различните държави членки и заяви, че с внесеното становище за „Двойното качество на продуктите на единния пазар“ в ЕП настоява практиката „еднаква марка, еднакъв продукт, различно съдържание“ да бъде прекратена.", "date": "2018.03.14", "title": "Евродепутатът Момчил Неков обсъди с експерти двойното качество на продуктите в ЕС при откриването на Центъра за качеството на храните в Страсбург"}
{"url": "http://www.focus-news.net/news/2018/03/14/2499407/blagoevgrad-prez-poslednoto-denonoshtie-sa-registrirani-povisheniya-na-vodnite-niva-na-rekite-v-zapadnobelomorski-baseyn.html", "text": "През последното денонощие са регистрирани повишения на водните нива на реките в Западнобеломорски басейн вследствие на валежи от дъжд, сочи справка на сайта на Националният институт по метеорология и хидрология към Българската академия на науките (НИМХ към БАН). Понижения са регистрирани в горните части на река Струма от 60 см при град Перник, както и в притоците на река Струма. Регистрираните колебания на речните нива в останалата част от басейна са от минус 12 см до плюс 22 см. Водните количества в басейна са около и над праговете за високи води. Днес и утре ще има незначителни повишения на водните нива на реките във водосбора на река Струма и река Места. От следобедните часове на 15 март и през следващите два дни речните нива в басейна ще се понижават, като вследствие оттичане ще има повишения на речните нива в средните и долни части на реките Струма и Места.\r\nКристина МИТКОВА", "date": "2018.03.14", "title": "Благоевград: През последното денонощие са регистрирани повишения на водните нива на реките в Западнобеломорски басейн"}
{"url": "http://www.focus-news.net/news/2018/03/14/2499404/nikolay-doynov-sayuz-na-narodnite-chitalishta-narodno-chitalishte-virtualen-svyat-blagoevgrad-ima-chetiri-akta-ot-ministerstvo-na-kulturata-po-zakona-za-avtorsko-pravo.html", "text": "Народно читалище „Виртуален свят“ – Благоевград има четири акта от Министерство на културата по Закона за авторско право. Това каза в Благоевград председателят на Съюза на народните читалища Николай Дойнов по време на пресконференция във връзка с предстоящо изнесено заседание на Висшия съвет на Съюза на народните читалища, предаде репортер на Радио „Фокус“ - Пирин. Според Дойнов това читалище е в тотален спор с всички, като не се знае точното местонахождение на институцията. „Виртуалността е нещо много хубаво, но ние имаме Закон за народните читалища. В България читалищната дейност има 140 годишна традиция и сме първите уникални фенове в цяла Европа по отношение на гражданско общество посветено на култура и образование. С новите технологии съществуват всякакви виртуални неща, но когато закона казва, че ти си веществен и знаете, че книгата е движима вещ и изведнъж да се казва, че ние имаме виртуална библиотека, това минава всякакви граници‘, каза Дойнов.\r\nЛора КАЛЧЕВА", "date": "2018.03.14", "title": "Николай Дойнов, Съюз на народните читалища: Народно читалище „Виртуален свят“ – Благоевград има четири акта от Министерство на културата по Закона за авторско право"}
{"url": "http://www.focus-news.net/news/2018/03/14/2499406/d-r-slavcho-slavchev-tonizirashtite-i-energiynite-napitki-mogat-da-vi-razsanyat-i-sabudyat-no-samo-ako-imate-normalniya-zapas-ot-san.html", "text": "Тонизиращите и енергийните напитки имат своето действие и могат да ви разсънят и събудят, но само ако имате нормалния запас от сън. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Ако сте спали нормален физиологичен сън. Ако имате събран дефицит на съня, това е все едно да удряте уморен кон, за да бяга бързо. Той рано или късно ще се строполи на земята, защото няма енергията и възстановителния процес на почивката. По същия начин са и нещата с тонизиращите напитки и медикаменти, които се вземат. Има такива, които дават възможност 48 часа да не спите и да работите без почивка, но след това трябва да си отспите часовете, които се пропуснали“, обясни д-р Славчев. По думите му възстановяването става бързо. „Ако не сте спали 2-3 денонощия, световният рекорд е 7, можете да си отспите в рамките на 14-20 часа и да възстановите бодрото си състояние. В този смисъл препоръката е да не допускате натрупването на този сънен дълг, за който преди малко обясних. Когато се пътува, винаги трябва да сядате на волана добре наспали се. Неслучайно в някои народи първата работа сутрин е хората да се попитат „Как спа снощи?“. Това не е случайно измислен въпрос от любезност, а въпрос какво е настроението ви днес, какъв сте вие – добър ли сте или сте малко опасен“, допълни той и подчерта, че неспалият човек е неадекватен. „Такъв пример има в живота на президента Кенеди. На събиране с журналисти, за да ги награди, той започва да ги ругае. На следващия ден се извинява, като обяснява, че предишната нощ не е спал добре“, каза още д-р Славчо Славчев. \r\nЛюба АЛЕКСИЕВА", "date": "2018.03.14", "title": "Д-р Славчо Славчев: Тонизиращите и енергийните напитки могат да ви разсънят и събудят, но само ако имате нормалния запас от сън"}
{"url": "http://www.focus-news.net/news/2018/03/14/2499412/blagoevgrad-v-regionalniya-istoricheski-muzey-shte-badat-eksponirani-nad-30-vida-ekzotichni-zhivotni-ot-16-mart-do-16-april.html", "text": "В Регионален исторически музей – Благоевград ще бъдат експонирани над 30 вида екзотични животни от 16 март до 16 април. Това съобщи за Радио „Фокус“ – Пирин Здравка Димитрова, екскурзовод в културната институция. В рамките на изложбата, посетителите на музея ще могат да видят някои от най-опасните влечуги на земята. „В културната институция хората ще видят Тайпани, Черна мамба, Зелена мамба, гърмящи зими, отровници, кобри, смоци, питони, игуани, крокодил, анаконда, паяци, скорпиони и други“, каза още Димитрова. В периода на изложбата музеят ще работи без почивен ден от 10.00 до 17.30 часа. Входът за посетителите ще бъде 3 лева, а за студентите, учениците и пенсионерите ще има намаление, като те ще трябва да заплатят по 2 лева. За деца от 3 до 7 години, входът е 1 лев. Жителите и гостите на града ще имат възможността да се снимат и с някои от животните. Цената на заснемането с неотровно животно е 4 лева с апарат на музея и 3 лева със собствен.\r\nЛивия НИНОВА", "date": "2018.03.14", "title": "Благоевград: В Регионалния исторически музей ще бъдат експонирани над 30 вида екзотични животни от 16 март до 16 април"}
{"url": "http://www.focus-news.net/news/2018/03/14/2499396/afp-savetat-za-sigurnost-na-oon-shte-provede-izvanredno-zasedanie-otnosno-otroveniya-bivsh-ruski-shpionin.html", "text": "По молба на Великобритания Съветът за сигурност на ООН ще се събере на извънредно заседания, за да обсъди на отравянето на бившия руски двоен агент Сергей Скрипал в Англия, предава  AFP.\r\nВеликобритания ще уведоми страните членки на Съвета за сигурност по време на срещата, започваща в 21:00 българско време, относно атаката с невропаралитичен газ, оставила Скрипал и дъщеря му в критично състояние. Това бе съобщено от британската мисия в ООН.  Виктор Турмаков", "date": "2018.03.14", "title": "AFP: Съветът за сигурност на ООН ще проведе извънредно заседание относно отровения бивш руски шпионин"}
{"url": "http://www.focus-news.net/news/2018/03/14/2499414/byudzhetat-za-otbrana-tryabva-da-dostigne-2-ot-bvp-do-2024-godina-spored-prietata-ot-parlamenta-strategiya-za-natsionalna-sigurnost.html", "text": "Народните представители приеха актуализираната Стратегия за национална сигурност с времеви хоризонт до 2025 година, предаде репортер на Агенция „Фокус“. „За“ гласуваха 118 народни представители, 4 бяха „против“, а 35 се въздържаха. Стратегията бе подкрепена от всички парламентарни групи, с изключение на БСП, които гласуваха с „въздържал се“. \r\nМинистърът на вътрешните работи Валентин Радев изтъкна, че Стратегията е внесена след КСНС и по нея е постигнато съгласие. „Не приемам забележките за липса на капацитет. Ако някой няма капацитет- това не е ГЕРБ“, заяви той. „Целият пакет документи за националната сигурност и отбраната е с автор ГЕРБ“, посочи той. \r\nЗам.-председателят на ПГ на БСП Драгомир Стойнев се обърна към министър Радев: „Не разбирам удовлетвореността ви от Стратегията- проблемите са много и очевидни“. „Нямаме една машина, която да може да литне, но трябва да сме спокойни. Имаме ограда по границата, която всеки момент може да падне, но трябва да сме спокойни“, коментира той. „Прегръщайте си се, правете каквото искате, но благодарение на опозицията все пак Стратегията има някакъв вид“, заяви Драгомир Стойнев.\r\nСтратегията е разгледана от 15 парламентарни комисии. Предвидено е, че до 2024 година бюджетът за отбрана трябва да достигне 2% от БВП. В Стратегията са включени нови политики - киберсигурност, транспортна сигурност, управление при кризи и защита на националните архиви като част от културно-историческото наследство. Текстовете за управлението на кризи са изцяло нови. В документа е включено изграждането на Национална система за управление при кризи със Национален ситуационен център и областни центрове. \r\nВ Стратегията е констатирано, че пълномащабен военен конфликт срещу България е малко вероятен, но расте заплахата от хибридни действия и кибератаки. Посочва се, че радикализацията и тероризмът ще продължат да генерират заплахи за глобалната и националната сигурност. \r\nСпоред Стратегията българските национални малцинства се нуждаят от по-голямо внимание от държавата, а в отделни страни те са подложени на икономически, политически и асимилационен натиск. Налице е опасност от подобни тенденции и в държави, в които към настоящия момент българските общности се ползват от сравнително широки права. \r\nВ Стратегията приоритет остава диверсификацията на доставчиците и на пътищата за доставка на природен газ. Изтъква се, че корупцията, в частност тази по високите етажи, остава един от основните проблеми в обществото. Основни заплахи за страната ни са организираната престъпност и трансграничната престъпност, основно трафикът на наркотици и на хора. Престъпленията със „сивата икономика“ намаляват, но остават сравнително широко разпространени. \r\nСпоред документа конвенционалната престъпност продължава да заплашва гражданите, възникват зони на повишен риск, нараства несигурността в обезлюдяващите райони. Броят на катастрофите говори за „война по пътищата“, загиват стотици, а ранените са хиляди. Съществува риск от ограничаване на водните ресурси, от все повече горски пожари, свлачища и наводнения.\r\nБиляна ИВАНОВА", "date": "2018.03.14", "title": "Бюджетът за отбрана трябва да достигне 2% от БВП до 2024 година според приетата от парламента Стратегия за национална сигурност"}
{"url": "http://www.focus-news.net/news/2018/03/14/2499415/blagoevgrad-obshtinata-organizira-initsiativata-zimno-predizvikatelstvo-v-mestnostta-bodrost.html", "text": "Забавна програма под надслов „Зимно предизвикателство“ ще се проведе в местността Бодрост за поредна година. Това съобщиха от пресцентъра на Община Благоевград. Зимният празник ще бъде открит на 17 март от 11.00 часа в местността Бодрост, в ски център „Картала“. По време на инициативата жители и гости на Благоевград ще имат възможност да станат част от разнообразни игри, забавления, състезания и много изненади. През целия ден малкият влек ще работи напълно безплатно за деца и младежи до 18 годишна възраст. За забавлението на малки и вече пораснали деца са се погрижили специалисти, които са подготвили много игри, състезания с шейни и сноуборд. Предвиден е и кът, в който да се изработват снежни фигури. По време на игрите има подготвена  музикална програма и водещ. Организаторите на зимното предизвикателство са подготвили много интересни награди за участниците в игрите. Събитието се организира съвместно с Община Благоевград, Българска асоциация „Спорт за всички” и ски център „Картала“. С тазгодишното издание на „Зимно предизвикателство“ 2018 ски център „Картала“ ще закрие зимния си сезон. Целта на инициативата е да бъде популяризиран здравословния начин на живот чрез практикуване на зимни спортове и туризъм в планината. Програмата се провежда от 1994 година през февруари и март. В последните години проявата се реализира във все повече градове и зимни курорти на страната ни.", "date": "2018.03.14", "title": "Благоевград: Общината организира инициативата „Зимно предизвикателство“ в местността Бодрост"}
{"url": "http://www.focus-news.net/news/2018/03/14/2499408/ria-novosti-generalniyat-sekretar-na-saveta-na-evropa-smyata-che-otravyaneto-na-sergey-skripal-e-nepriemlivo-narushenie-na-zakona.html", "text": "Генералният секретар на Съвета на Европа Турбьорн Ягланд изпрати писмо до министър-председателя на Великобритания Тереза Мей във връзка с отравянето на бившия офицер на ГРУ Сергей Скрипал и нарече инцидента неприемливо и опасно нарушение на върховенството на закона, предава РИА Новости.\r\nВ писмото си Ягланд заяви, че използването на отровен газ срещу Сергей и Юлия Скрипал „засяга няколко от присъствалите на местопроизшествието“. „Това е неприемливо и представлява опасно нарушение на закона, който трябва да се съблюдава от всички“, смята Ягланд. \r\n„В Съвета на Европа нашите мисли са с всички жертви. Желаем им пълно и бързо оздравяване“, добави генералният секретар.  Виктор Турмаков", "date": "2018.03.14", "title": "РИА Новости: Генералният секретар на Съвета на Европа смята, че отравянето на Сергей Скрипал е неприемливо нарушение на закона"}
{"url": "http://www.focus-news.net/news/2018/03/14/2499418/pernik-kmetat-na-obshtinata-d-r-vyara-tserovska-posreshtna-v-kabineta-si-ekip-na-rota-grazhdansko-voenno-satrudnichestvo.html", "text": "Кметът на Община Перник д-р Вяра Церовска посрещна в кабинета си екип на рота „Гражданско-военно сътрудничество“, водена от капитан Грегъри Ромеро - главен офицер на Американската армия. Това съобщиха от пресцентъра на Общината. Той и колегите му от резерва гл. сержант Никълъс Фриш и Джъстин Маккей бяха придружени от техните български колеги - ст. сер. Дилиян Маринов и мл. сер. Ралица Димкова, водени от капитан Александър Василев.\r\nВ протоколната среща българските и американски военни от резерва, представиха накратко пред градоначалника своята дейност – в подкрепа на населението и извършването на хуманитарни мисии не само при възникнали бедствени ситуации. \r\n„Мисля, че това е точното време за тази среща, защото подобни обстоятелства се обсъждат в спокойна обстановка, каквато е в момент и можем да уточним нашите бъдещи взаимоотношения, които ще бъдат в полза на гражданите“, заяви кметът Вяра Церовска и запозна гостите с развитието на община Перник, реализираните проекти и значимите събития , както и с част от проблемите на града.  \r\nВ рамките на срещата стана ясно, че екипът разполага с модули за борба с пожарите, както и че имат модерни техника за бързо реагиране при бедствена ситуация. Кап. Ромеро каза, че освен община Перник  той и българските му колеги са посетили общините  Благоевград, Шумен, Търговище и Ямбол, но не скри възхищението си от топлото посрещана на кмета Вяра Церовска и отличната ѝ комуникация .", "date": "2018.03.14", "title": "Перник: Кметът на Общината д-р Вяра Церовска посрещна в кабинета си  екип на рота „Гражданско-военно сътрудничество“"}
{"url": "http://www.focus-news.net/news/2018/03/14/2499402/reuters-velikobritaniya-shte-izgoni-ot-svoya-teritoriya-golyam-broy-ruski-diplomati.html", "text": "Великобритания ще изгони значителен брой руски дипломати в отговор на отравянето на бившия руски двоен агент Сергей Скрипал в Южна Англия, предава  Reuters.\r\nСпоред журналисти от местна медия министър-председателят Тереза Мей „ще обяви експулсирането на руски дипломати от Великобритания“. \r\nРуския отрича намеса в отравянето на бившия агент Скрипал, както и на дъщеря му.  Виктор Турмаков", "date": "2018.03.14", "title": "Reuters: Великобритания ще изгони от своя територия голям брой руски дипломати"}
{"url": "http://www.focus-news.net/news/2018/03/14/2499420/shumen-okrazhnata-prokuratura-privleche-kato-obvinyaem-mazh-za-pritezhanie-na-okolo-40-grama-chay-za-pushene-i-amfetamini.html", "text": "В ареста за срок до 72 часа е бил задържан с постановление на Окръжната прокуратура в Шумен 26-годишният Климент М. Това съобщиха от Апелативна прокуратура - Варна. Той е бил привлечен като обвиняем за държане с цел разпространение на високорискови наркотични вещества – престъпление по член 354а, ал. 1 от НК. На 13 май тази година при обиск на обвиняемия са намерени и иззети около 40 грама суха тревиста маса, по-известна като чай за пушене, както и 3 грама амфетамини. Младият мъж вече е осъждан ефективно за същото престъпление. Окръжната прокуратура в Шумен е внесла искане в Окръжния съд в града за определяне мярка за неотклонение „Задържане под стража“ спрямо Климент М.", "date": "2018.03.14", "title": "Шумен: Окръжната прокуратура привлече като обвиняем мъж за притежание на около 40 грама чай за пушене и амфетамини"}
{"url": "http://www.focus-news.net/news/2018/03/14/2499416/nadya-karatova-zam-kmet-na-obshtina-kyustendil-ima-vazmozhnost-da-se-vklyuchat-dopalnitelni-proekti-za-finansirane-v-izgotvenata-i-odobrena-investitsionna-programa-na-obshtinata.html", "text": "Има възможност да се включат допълнителни проекти за финансиране в изготвената и одобрена Инвестиционна програма на Общината. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите ѝ в началото на тази година управляващия орган на Оперативна програма „Региони в растеж” е изменил насоките за кандидатстване с проектни предложения за изпълнение на инвестиционните програми на общините за изпълнение на интегрираните планове за градско възстановяване и развитие, като е включил нова възможност за актуализация на вече одобрените инвестиционни програми, които вече се изпълняват от страна на общините. „Актуализацията на тази инвестиционна програма ще бъде под формата на включване на нови обекти в нея, които да отговарят на определени изисквания в рамките на освободения ресурс от изпълнението на другите проекти от инвестиционната програма”, каза Надя Каратова.\r\nВенцеслав ИЛЧЕВ", "date": "2018.03.14", "title": "Надя Каратова, зам.-кмет на Община Кюстендил: Има възможност да се включат допълнителни проекти за финансиране в изготвената и одобрена Инвестиционна програма на Общината"}
{"url": "http://www.focus-news.net/news/2018/03/14/2499422/kyustendil-do-15-mart-tryabva-da-bade-sformirana-rabotna-grupa-za-aktualizatsiya-na-odobrenata-investitsionna-programa-na-obshtinata.html", "text": "До 15 март в Кюстендил трябва да бъда сформирана работна група за актуализация на одобрената Инвестиционна програма на Общината. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите ѝ в работната група могат да участват собственици или ползватели на сгради и инфраструктура в обхвата на интегрирания план за градско възстановяване и развитие, неправителствени организации, бизнес организации, граждани на територията на общината, заинтересовани лица от изпълнението на инвестиционната програма. „Работната група трябва да бъде сформирана съвсем скоро, защото в момента на сайта на общината стои поредната трета и последна според правилата на управляващия орган, покана за сформиране на работната група. Поканата е до всички заинтересовани лица, които искат да вземат участие в работната група. Те могат до 15 март 2018 година да подадат своите предложения за включването в нея в деловодството на Общината”, каза Надя Каратова. По думите ѝ когато бъде сформирана работната група, ще се обяви прием за проектни фишове с проектни идеи. Тези проектни фишове могат да ги подават всички заинтересовани лица на територията на общината. „Това са сдруженията на собствениците в сградите с етажна собственост, неправителствените организации, публични институции, организации и групи от граждани и подавайки тези проектни фишове, работната група има за задача да направи предварителен подбор на проектни идеи и да оцени тези проектни фишове”, каза Надя Каратова. Според нея актуализирането на инвестиционната програма зависи от това, колко бързо ще се формира работната група. Тя може да е от 5 до 25 лица, като едва 49% от нея могат да са представители на общинската администрация.\r\nВенцеслав ИЛЧЕВ", "date": "2018.03.14", "title": "Кюстендил: До 15 март трябва да бъде сформирана работна група за актуализация на одобрената Инвестиционна програма на Общината"}
{"url": "http://www.focus-news.net/news/2018/03/14/2499421/predsedatelyat-na-parlamenta-tsveta-karayancheva-problemite-na-balgarskite-obshtini-sa-osnoven-angazhiment-na-zakonodatelnata-institutsiya.html", "text": "Проблемите на българските общини са основен ангажимент на законодателната институция. Това каза председателят на Народното събрание Цвета Караянечева по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. По думите й кметовете са тези, които са най-близко до хората и най-добре знаят проблемите на българските граждани. „Именно с тази цел беше подписано Споразумение за сътрудничество между 44-тото НС и НСОРБ. В него предвидихме парламентът да се допитва до НСОРБ за изготвянето на предварително обективна оценка на въздействието на планираото законодателство. Една от основинте цели е приемането на качествено законодателство. За тази цел ние провеждаме периодични съвместни дискусии с НСОРБ и законодателния оран и изпълнителната власт. Такъв ще бъде и днешният дебат. Сигурна съм, че заедно ще продължим да работим за добро взаимодействие“, каза Цвета Караянчева и пожела успех на предстоящата дискусия. \r\nДеница КИТАНОВА", "date": "2018.03.14", "title": "Председателят на парламента Цвета Караянчева: Проблемите на българските общини са основен ангажимент на законодателната институция"}
{"url": "http://www.focus-news.net/news/2018/03/14/2499419/tsvetan-tsvetanov-gerb-sreshtata-s-nsorb-shte-dade-yasen-znak-za-vzaimodeystvieto-i-vzaimnata-podkrepa-mezhdu-institutsiite.html", "text": "Срещата с НСОРБ ще даде ясен знак за взаимодействието и взаимната подкрепа между институциите. Това каза председателят Вътрешна комисия и на ПГ на ГЕРБ Цветан Цветанов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. „Убеден съм, че днешната среща ще даде много ясен знак за институционалното взаимодействие и взаимната подкрепа, която трябва да дават институциите, за да се постигат основните цели. Това е да гарантираме сигурността, развитието и просперитета на българските общини“, каза Цветан Цветанов. \r\nДеница КИТАНОВА", "date": "2018.03.14", "title": "Цветан Цветанов, ГЕРБ: Срещата с НСОРБ ще даде ясен знак за взаимодействието и взаимната подкрепа между институциите"}
{"url": "http://www.focus-news.net/news/2018/03/14/2499413/reuters-britanskiyat-poslanik-v-moskva-e-obsadil-sluchaya-skripal-v-mvnr-na-rusiya.html", "text": "Британският посланик в Москва Лоури Бристоу съобщи, че е присъствал на среща в руското МВнР, по времето на която е обсъдено отравянето в Англия на бившия руски двоен агент Сергей Скрипал, предава  Reuters.\r\n„Обсъдих с колегите си скорошния инцидент в Салисбъри и руската реакция на молбите, които по-рано тази седмица отправихме. Министър-председателят Тереза Мей ще направи по-късно този следобед обръщение пред парламента“, заяви дипломатът.  Виктор Турмаков", "date": "2018.03.14", "title": "Reuters: Британският посланик в Москва е обсъдил „Случая Скрипал“ в МВнР на Русия"}
{"url": "http://www.focus-news.net/news/2018/03/14/2499411/inspektsiyata-po-truda-razsledva-intsidenta-v-zavod-arsenal.html", "text": "Екип от експерти от Главна дирекция „Инспектиране на труда“ е командирован да подпомогне инспекторите по труда от Дирекция „Инспекция по труда“ Стара Загора при разследването на инцидента в Завод 3 на „Арсенал“ АД, при който един работник загина, а друг е в болница с тежки изгаряния. Това съобщиха от „Главна инспекция по труда“. По първоначална информация инцидентът е възникнал около 10.10 часа днес в Цех 130 на Завод 3, обект 171 – за производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея. \r\nПо предварителна информация по време на работата сместа се запалва, в резултат на което двамата работещи получават изгаряния, от които единият работник умира, а другият е откаран в болнично заведение с 80 % изгаряния. Производството, в което е станал инцидентът, е ново и е обезпечено с ново оборудване. \r\nПредстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н.\r\nПроизводствата на „Арсенал“ АД, които са с висок риск, са включени в списъка за периодичен контрол на рискови производства и дейности. Планирани проверки в тях се извършват на три месеца, в които участват и експерти от Централната администрация на ИА ГИТ. Извършват се и последващи проверки за изпълнението на дадените предписания.\r\nОт 2016 г., когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка. Установени са 460 бр. нарушения, от които 395 бр. – по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка „спиране“. В 22 случая на работодателя е потърсена административнонаказателна отговорност. В сила са влезли 20 акта. Като цяло издадените предписания се изпълняват.\r\nОбщо за всички производства, установените в рамките на контрола нарушения, които  са застрашавали пряко живота и здравето на работещите,  са необезопасени въртящи части на машините; неосигурен метрологичен контрол на средства за измерване (манометри, термометри); корозия на работно оборудване; неправомерно съхранение на горими материали; непочистени работни места от остатъчни взривни вещества в края на работната смяна; използване на искрообразуващи инструменти; метални съоръжения и машини, които не са надлежно заземени.", "date": "2018.03.14", "title": "Инспекцията по труда разследва инцидента в Завод \"Арсенал\""}
{"url": "http://www.focus-news.net/news/2018/03/14/2499426/dobri-belivanov-kmet-na-haskovo-kam-nastoyashtiya-moment-reshenieto-na-obshtinskiya-savet-za-taksite-za-detski-gradini-e-v-sila.html", "text": "Към настоящия момент решението на Общинския съвет за таксите за детски градини е в сила. Това се посочва в становище на кмета на Хасково Добри Беливанов, съобщиха от пресцентъра на Общината. Не е обжалвано и спряно от никого, още по-малко от кмета. Но това решение е за определена група родители – с постоянен или настоящ адрес в община Хасково. Ползването зависи от волята на родителите след подадени декларация за адресна регистрация. Така, че не е необходимо кметът да издава заповед или какъвто и да е друг документ за изпълнение на решението. И действащата до сега Наредба са предвидени преференции, които се прилагат без да има специална заповед за това. Друг е въпросът относно съмнението ми за законността на решението. На заседанието на Общинския съвет предложих разработка от общинска администрация за изцяло нова Наредба, но за съжаление бе отхвърлена от съветниците. По нея според дните на посещение на детето заплащаната от родителите такса щеше да е под 40 лева за всички. Без подаване на декларации, които между другото не е ясно от наредбата дали ще се подават всеки месец или в началото на учебната година. Считам, че е наложително да внеса нова докладна за коригиране на Наредбата съобразно изискванията на закона.\r\nСъгласно действащите изискванията Общината е длъжна да осигури почасова грижа в детските градини. Тя е необходима най-вече за децата със специални образователни потребности. Това е един от начините те да бъдат социализирани и да получават адекватна грижа и обучение. В настоящата Наредба това не се предвижда, въпреки, че е задължение на Общината.\r\nСпоред Закона не може да бъде начислявана такса за пет и шест годишните деца, за тях е допустимо да се заплаща само храната за присъствените дни. В така приетата от Общинския съвет Наредба се говори за „сума“. Такова понятие няма. Закона за предучилищното и училищното образование  гласи : „Задължителното предучилищно и училищно образование в държавните и в общинските детски градини и училища е безплатно за децата и учениците.“ \r\nСъгласно Закона за Местни данъци и такси Общините събират следните местни такси:\r\n„за ползване на детски ясли, детски кухни,, детски градини, специализирани институции за предоставяне на социални услуги, лагери, общежития и други общински социални услуги.“\r\n„за дейностите по хранене на децата в задължителното предучилищно образование извън финансираното от държавата.“\r\nПриетите промени в Наредбата на Общинския съвет не са финансово обосновани. Колко ще струва на Общината това намаление? Каква сума ще е необходима в бюджета за да се покрие разликата? От къде ще се осигурят необходимите средства? \r\nАко родителите подадат декларация на дневен ред е  въпроса каква сума трябва да заплатят . Продължавам да твърдя, че текстът на Наредбата с приетите промени е неясен , поради следните обстоятелства:\r\nСъгласно общинската Наредба:\r\n„За Целодневни детски градини и Обединени детски заведения , размерът на месечната такса е, както следва:\r\nа/ за град Хасково - 45 лв. такса, от които 25 лв. постоянна част, която не се влияе от посещаемостта на детето и 20 лв. диференцирана част.\r\nб/ за селата – 45 лв. такса, от които 15 лв. постоянна част, която не се влияе от посещаемостта на детето и 30 лв. диференцирана част.\r\nв/ за 5 и 6-годишните, посещаващи подготвителните групи в детските градини се заплащат само разходите за храна в размер на 3.30 лева на ден. Посещаващите подготвителните групи в детските градини по селата, заплащат реалния размер на разходите за храна. 5 и 6-годишните деца, посещаващи подготвителни групи, ползват всички преференции по отношение на разходите за храна, касаещи и таксите за ползване на детски градини.“\r\n- с новосъздаденият чл.26 б се приема следното правило:\r\n„За общински детски градини се въвежда облекчение при заплащане на сумите по чл.26, ал.3 от Наредбата, като родителят или настойникът заплаща сума в размер на един лев на присъствен ден на детето при наличие на следното условие: „постоянен или настоящ адрес на един от родителите в община Хасково.“\r\nТака създаденият нов член може да бъде тълкуван нееднозначно в няколко варианта:\r\n- да се дължи съответната постоянна такса, като се заплаща допълнително по един лв. на присъствен ден\r\n- доколкото е въведен израза „облекчение при заплащане на сумите“ е възможно тълкуване, при което да се дължи по един  лв. на присъствен ден за постоянната и диференцираната част от таксата, при което реално се получава по два лв. на ден\r\n- да се заплаща единствено един лв. на присъствен ден\r\nСъгласно Закона за нормативните актове, разпоредбите на нормативните актове се формулират кратко, точно и ясно, за да няма необходимост от различни тълкования за приложението им, каквито в момента възникват. Указания и тълкувания на нормативни актове се правят от вносителя.", "date": "2018.03.14", "title": "Добри Беливанов, кмет на  Хасково: Към настоящия момент решението на Общинския съвет за таксите за детски градини е в сила"}
{"url": "http://www.focus-news.net/news/2018/03/14/2499430/emil-radev-stana-chast-ot-novata-spetsialna-komisiya-otnosno-finansovite-prestapleniya-otklonenieto-ot-danachno-oblagane-i-izbyagvaneto-na-danatsi.html", "text": "Българският евродепутат от ЕНП - ГЕРБ Емил Радев бе избран за зам.-член на новата специална Комисия относно финансовите престъпления, отклонението от данъчно облагане и избягването на данъци на Европейския парламент. Това съобщиха от пресцентъра на ПП ГЕРБ. Той ще допринесе към работата на комисията с опита му като докладчик в сянка по Петата директива за борба срещу изпирането на пари и финансирането на тероризма.\r\nНовата комисия, чийто мандат бе приет по време на предишното пленарно заседание, е не само да доразвива досега предприетите действия в Европейския парламент по отношение на мерките срещу укриване на данъци, но и да направи оценка на въздействието на ДДС измамите и правилата за административно сътрудничество в Съюза и обмен на информация между държавите-членки.\r\nРаботата на комисията ще включва още да допринесе към общия дебат относно данъчното облагане на цифровата икономика, да направи анализ на национални схеми, които осигуряват данъчни привилегии като например програмите за гражданство, както и на направи оценка на сътрудничеството и обмена на информация с трети държави и международни органи.\r\nНе на последно място, новосформираната комисия ще оцени работата на Европейската комисия по изготвяне на списъка на високорисковите трети държави по отношение на изпирането на пари, както и на списъка на юрисдикциите, неоказващи съдействие за данъчни цели.", "date": "2018.03.14", "title": "Емил Радев стана част от новата специална Комисия относно финансовите престъпления, отклонението от данъчно облагане и избягването на данъци"}
{"url": "http://www.focus-news.net/news/2018/03/14/2499410/afp-nato-prizova-rusiya-da-otgovori-na-britanskite-vaprosi-okolo-otravyaneto-na-sergey-skripal.html", "text": "НАТО призова Русия да отговори на британските въпроси относно отравянето на бившия шпионин Сергей Скрипал с невропаралитичен газ, наричайки възможната атака „ясно нарушение на международните норми“, предава  AFP.\r\n„Съюзниците изразяват солидарност с Великобритания, предлагат ѝ своята подкрепа в провеждането на настоящето разследване и призовават Русия да отговори на британските въпроси“, пише в общо заявление на страните членки на Алианса.  Виктор Турмаков", "date": "2018.03.14", "title": "AFP: НАТО призова Русия „да отговори на британските въпроси“ около отравянето на Сергей Скрипал"}
{"url": "http://www.focus-news.net/news/2018/03/14/2499423/aleksandar-yakovenko-poslanik-na-rusiya-v-london-rusiya-razglezhda-deystviyata-na-britanskoto-pravitelstvo-kato-provokatsiya.html", "text": "Русия разглежда действията на правителството на Великобритания във връзка с инцидента около бившия полковник от ГРУ Сергей Скрипал като провокация. Това бе съобщено от посланика на Русия във Великобритания Александър Яковенко, след посещението му в британското външно министерство, предава ТАСС.\r\n„Тъкмо имах среща в британското външно министерство. Заявих, че всичко, което днес се прави от британското правителство, е абсолютно недопустимо и ние го оценяваме като провокация“, заяви той, подчертавайки, че Русия „не е готова да говори на езика на ултиматумите“.  Виктор Турмаков", "date": "2018.03.14", "title": "Александър Яковенко, посланик на Русия в Лондон: Русия разглежда действията на британското правителство като провокация"}
{"url": "http://www.focus-news.net/news/2018/03/14/2499431/gabrovo-12-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "12 случая на варицела са регистрирани в област Габрово през изминалата седмица. Това съобщиха за Радио „Фокус“ – Велико Търново от Регионалната здравна инспекция. 11 от заболелите са в община Габрово. Регистрирано е едно заразено лице в община Трявна. Варицелата, позната още като лещенка, е вирусна заразна болест, главно сред деца до 10 години. Тя протича леко с обрив по кожата, без да оставя следи. Инкубационният период е от 11 до 21 дни.\r\nВ седмицата от 5 до 11 март един случай на салмонелоза – в Габрово, един случай на туберкулоза – в Трявна и един случай на скарлатина – в Габрово. Заболелите от ентероколити са 7. Най-много са регистрираните с ентероколити – 7.\r\nЗаболеваемостта от остри респираторни заболявания е 174,07% на 10000.\r\nНадежда КРЪСТЕВА", "date": "2018.03.14", "title": "Габрово: 12 случая на варицела са регистрирани в областта през изминалата седмица"}
{"url": "http://www.focus-news.net/news/2018/03/14/2499427/daniel-panov-kmet-na-veliko-tarnovo-prez-1990-g-4532-yazovira-stavat-obshtinski-a-resursat-ni-ne-e-dostatachen-za-upravlenieto-im.html", "text": "През 1990 г. са прехвърлени 5700 язовира, от които 4532 стават общински. Ресурсът, който имат общините не е достатъчен най-вече за предписанията, които се правят от съответните институции, даже не говоря за превантивни мерки и за управление на тези язовири. Това каза председателят Националното сдружение на общините на Република България (НСОРБ) и кмет на Велико Търново Даниел Панов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус\". По думите му бедствията в Северозапада показват, че местната власт не може да се оправи без помощта на държавата. Той уточни, че днешната дискусия ще се занимае и с функции на общините по опазване на обществения ред. \r\nПанов поясни, че предложенията, свързани с опазване на обществения ред са съгласуван с МВР. Според него проблем в тази област са ограничените правомощия на служителите от съответните общини. „Искам да изразя задоволство не само от подписаното споразумение, но и в годините НСОРБ винаги е имало добри контакти и добра работа с парламента. През 2016 г. беше променен и Законът за нормативните актове, като благодарение на промяната на този закон законопроектите минават за съгласуване и становище от местната власт от НСОРБ и неговият управителен съвет“, каза Панов.\r\nДеница КИТАНОВА", "date": "2018.03.14", "title": "Даниел Панов, кмет на Велико Търново: През 1990 г. 4532 язовира стават общински, а ресурсът ни не е достатъчен за управлението им"}
{"url": "http://www.focus-news.net/news/2018/03/14/2499433/ministar-nikolay-nankov-obmislyame-sazdavaneto-na-fond-za-preodolyavane-na-shtetite-sled-prirodni-bedstviya.html", "text": "Обмисляме създаването на Фонд за преодоляване на щетите след природни бедствия. Това е едно от решенията за справяне с недостига на средства на държавата за такива цели. Това каза пред медии министърът на регионалното развитие и благоустройството Николай Нанков след като откри форум на Постоянната комисия по кадастър на Европейския съюз на тема \"Данните като основа на цифровото общество\", съобщиха от пресцентъра на Министерство на регионалното развитие и благоустройството. Министърът обясни, че подобни практики има в редица европейски държави, а механизмите за генериране на средства във фонда могат да бъдат различни. За частни имоти това може да е чрез минимална вноска от данък „Сгради“ или чрез застрахователните полици, а за публични – и чрез бюджетни средства. В момента в страната има над 2 хиляди свлачища, само миналата година са регистрирани 40 на брой, а през изминалата седмица нововъзникналите по републиканската пътна мрежа са 17.  \r\n„За справяне с всички свлачища в страната е необходим огромен ресурс, който нито държавата, нито МРРБ може да осигурят“, каза министър Нанков. Той подчерта, че държавата трябва да създаде механизъм и дългосрочна политика за превенция и реакция за справяне с бедствени ситуации, а не да се действа частично. \r\nЗа да се подобри работата на геозащитните дружества, в момента се извършва тяхното преструктуриране и се създава едно геозащитно дружество с клонове в страната, стана ясно от думите на министъра. Николай Нанков обясни, че се работи за максимално бързото вземане на решение за започване на аварийни дейности на срутището на пътя Смолян – Мадан и осигуряването на алтернативен маршрут в региона, по който хората няма да заобикалят 27-28 километра, а само около километър. \r\n\"Подобряването на обслужването на гражданите и бизнеса е сред основните задачи, които МРРБ и Агенцията по геодезия, картография и кадастър си поставят\", каза още министър Нанков. На форума регионалният министър съобщи, че в рамките на следващите две години над 90 на сто от територията на страната се очаква да бъде покрита с кадастрална карта. Сега този процент е 36. \r\nПо данни на НСИ за миналата година над 67 на сто от българите имат достъп до интернет, но едва 10 на сто от потребителите на услугите на агенцията ги заявяват по електронен път. Николай Нанков напомни, че заявени по електронен път, услугите са с 30 на сто по-евтини.\r\nСлед покритието на страната с кадастрална карта и преминаването на регистъра на поземлената собственост към агенцията, ще има надграждане със специализирана информация за подземна и наземна инфраструктура, ще се картографира и геоложкият, и сеизмичният риск.  \r\n\"Предизвикателство пред агенцията е и политиката по усвояването на методическите указания на геореферираните и геопространствените данни по евродирективата Inspire\", отбеляза в заключение министърът.", "date": "2018.03.14", "title": "Министър Николай Нанков: Обмисляме създаването на Фонд за преодоляване на щетите след природни бедствия"}
{"url": "http://www.focus-news.net/news/2018/03/14/2499434/d-r-slavcho-slavchev-harkaneto-e-vik-za-pomosht-za-tova-che-ne-dishate-kakto-tryabva.html", "text": "Хъркането е вик за помощ за това, че не дишате както трябва. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Този вик остава неразпознат. В някои случаи се тълкува погрешно, но ако погледнете действително много хора, голям процент от мъжете, но и от жените, хъркат. Не всички обаче, които хъркат, са опасно застрашени. Има проучвания, които показват, че даже само факторът хъркане, е опасност за нашето здраве и особено за сърдечно-съдовата система“, обясни д-р Славчев. По думите му хъркането при сънната апнея обаче, е накъсано, силно, редуващо се със спиране на дишането, отново прохъркване, това е опасно. „Касае ли се за сънна апнея, това вече е заболяване, което е сериозно за здравето и живота понякога. За щастие е много ефективно лечимо с апарати, които се ползват нощно време. Чрез въздушна струя под постоянно налягане, която се подава в носоглътката през маска, се поддържа нормалното дишане“, допълни д-р Славчев.  \r\nСпоред него преминаването към лятно часово време е стара болка, която е измислена, за да може да се икономиса електричество. „Оказва се всъщност, че икономиите са толкова малки, че не могат да покрият загубите от това, че нарушаваме нашия нормален баланс на сън и бодърстване. Когато изместим часовото време с един час, това означава, че открадваме един час време сън. Тази кражба, за да се възстанови и компенсира, трябва да минат най-малко от 5 до 7 дни, за да може организмът да се напасва на новото часово време“, коментира той. По думите му това е свързано с редица неудобства, които се дискутират много дълго и нашироко и въпреки големите разисквания по този въпрос, не може да се стигне до връщане на нормалното часово астрономическо време. Д-р Славчев добави, че има някои страни, които не са въвели тази мярка за икономии и всъщност са постъпили по-правилно. \r\nЛюба АЛЕКСИЕВА", "date": "2018.03.14", "title": "Д-р Славчо Славчев: Хъркането е вик за помощ за това, че не дишате както трябва"}
{"url": "http://www.focus-news.net/news/2018/03/14/2499432/zhivko-todorov-kmet-na-stara-zagora-ako-kmetovete-mogat-da-nalagat-globi-za-previshena-skorost-shte-imat-po-dobra-sabiraemost.html", "text": "Ако кметовете могат да налагат глоби за превишена скорост, ще имат по-добра събираемост. Това каза кметът на Стара Загора Живко Тодоров по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. Във връзка с идеята кметове на общините да могат да издават наказателни постановления на водачите, глобени по Закона за движение по пътищата, Тодоров посочи: „Ние трябва да имаме модерни, съвременни начини, да контролираме превишената скорост в градовете и това може да стане с монтиране на видеонаблюдение“.\r\nПо въпроса за общинската полиция, Тодоров заяви: „На практика с досегашното законодателство ние нямаме истинска общинска полиция, ние имаме наемна полиция. Плащаме за извършването на определена услуга от страна на МВР“. По думите му в Стара Загора има 16 общински полицаи, а те извършват много широк набор от дейности, който трябва да бъдат обезпечи. Той уточни, че тези служители са на щат в МВР, а не на общината. \"Общинските служители нямат право да изискват личните документи на съответните нарушители. Ние сме назначили към инспектората такива служители, които отговарят за екологията и обществения ред. Ако те не получат съдействието на гражданите, нямат необходимите права“, заяви кметът на Стара Загора.\r\nДеница КИТАНОВА", "date": "2018.03.14", "title": "Живко Тодоров, кмет на Стара Загора: Ако кметовете могат да налагат глоби за превишена скорост, ще имат по-добра събираемост"}
{"url": "http://www.focus-news.net/news/2018/03/14/2499438/varna-po-predlozhenie-na-obshtinski-savetnitsi-ot-gerb-remontirat-patishta-i-chitalishte-v-provadiya.html", "text": "По настояване на общинските съветници от ГЕРБ в новия бюджет на Провадия са предвидени средства за инфраструктурни ремонти. Това съобщиха от пресцентъра на ПП ГЕРБ – Варна. „Конкретните предложения, които отправихме и получиха подкрепа в местния парламент, са резултат от непрекъснатия диалог с граждани и с кметове на малките населени места в общината”, коментира общинският съветник Димо Димов, който е и ръководител на структурата на ГЕРБ в Провадия. Необходимостта от обновяване на общинската инфраструктура беше във фокуса на провелата се среща в града с народния представител и административен секретар на областната организация на ПП ГЕРБ – Варна Павел Христов.\r\n„Ремонтът на пътя Провадия – Добрина – Манастир, който е в много лошо състояние, залегна в новия бюджет, като за целта са предвидени 130 000 лв. По наше предложение се заделят и  50 000 лв. за належащия основен ремонт на пътя Храброво – Комарево. Получихме уверение, че през следващата година ще бъде финансирано и преасфалтирането на пътя Овчага – Черковна, за който настояваме”, обясни Димо Димов. По думите му решение вече има и за необходимия ремонт на покрива на читалище „Илия Добрев 1899 г.” в с. Манастир, за което са отпуснати 9 000 лв. „Одобрение получи и предложението ни в селото да бъде изградена открита площадка за игра на децата. Обезпечени са и ремонтните дейности в кметствата на селата Комарево и Златина, където също спешно се налага обновяване на покривите на сградите”, посочи Димов. Той допълни още, че общинските съветници от ГЕРБ са подкрепили искането от страна на пенсионерските клубове за завишаване на отпусканото им финансиране. „Въпросът, поставен по време на публичното обсъждане, намери реално отражение в бюджета, като средствата се увеличиха с 8 000 лв. спрямо предходната година”, обясни Димо Димов. Той заяви, че инициираната от ГЕРБ програма за енергийна ефективност на многофамилни жилища се прилага успешно в Провадия. „Разяснителната кампания, която проведохме по време на предизборните обиколки, стимулира хората да кандидатстват за саниране. Само година по-късно ремонтите в четири панелки са приключили и техните обитатели споделят, че обновените сгради вече са по-топли и по-уютни”, изтъкна общинският съветник и информира, че други два блока предстои да бъдат санирани в града. От името на граждани на Провадия Димо Димов отправи молба към народния представител Павел Христов програмата за саниране да бъде продължена.", "date": "2018.03.14", "title": "Варна: По предложение на общински съветници от ГЕРБ ремонтират пътища и читалище в Провадия"}
{"url": "http://www.focus-news.net/news/2018/03/14/2499439/podpomognati-sa-parvite-detsa-na-balgarskata-koleda-20172018.html", "text": "Лечението на първите 200 деца на „Българската Коледа“ 2017/2018 г. беше  подпомогнато със средства, набрани от петнадесетото издание на благотворителната кампания, която се провежда под патронажа на българския държавен глава. Това съобщиха от прессекретариата на държавния глава. \r\nНа проведените заседания през февруари и март т.г. на Експертния съвет и на Комисията към благотворителната инициатива „Българската Коледа“ бяха разгледани постъпилите общо 250 заявления за подпомагане на деца, които страдат от различни заболявания и се нуждаят от подпомагане за осъществяване на медикаментозно лечение и  рехабилитация.\r\nВъз основа на предложение на Експертния съвет и решение на Комисията,  36 деца ще проведат 10-месечна медикаментозна терапия (до края на 2018 година) с лекарствата Genotropin, Omnitrope, Sandimmun neural, CellCept. Децата са с диагнози: Синдром на Силвър Ръсел, Нанизъм, Метафизарна дисплазия, Синдром на вродените аномалии свързани с нисък ръст, Остеохондроплазия, Синдром на Ди Джорж, Хипофосфатазия, Ахондроплазия, Хипофункция и други разстройства на хипофизата, Синдром на Корнелия де Ланге, Синдром на потоки Шефер, Нефротичен синдром, Остеогенезис имперфекта. Медикаментозната терапия с дарените лекарства за посочените диагнози не се заплаща от Републиканския бюджет, Националната здравноосигурителна каса и Център „Фонд за лечение на деца”.\r\n164 деца с диагнози Детска церебрална парализа, Епилепсия и хидроцефалия, Спина бифида, Спинална мускулна атрофия, Мускулна дистрофия тип Дюшен, Родова травма, Разстройство в развитието на двигателните функции и вродени аномалии, включително вродена глухота, са подпомогнати за осъществяване на специализирана рехабилитация в допълнение към тази, заплащана от Националната здравноосигурителна каса. \r\nНе са удовлетворени 50 от заявленията за подпомагане поради неясни искания и липса на актуални медицински документи, удостоверяващи здравословното състояние на съответното дете.\r\nОрганизаторите на благотворителната инициатива напомнят, че набраната сума се изразходва само за лечение на деца, осигуряване на медицински изделия и помощни средства, които не се финансират от републиканския бюджет, НЗОК или Ц”ФЛД”, както и за допълнителни рехабилитационни процедури и безвъзмездно предоставяне на медицинска апаратура, предназначена за деца. \r\nРешенията за отпускане на средства за лечение на деца и за закупуване на медицинска апаратура се вземат от Комисия с представители на президентската администрация, Нова телевизия и Българската национална телевизия на основание на предложение от Експертния съвет към „Българската Коледа“. \r\nНе се предоставят средства в брой, а дарената сума се превежда по дарителска банкова сметка на нуждаещото се дете за неговото лечение. С цел постигане на висока степен на публичност и прозрачност, правилата на Благотворителната инициатива на Президента на Република България „Българската Коледа” са публично достъпни на интернет страницата на инициативата www.bgkoleda.bg.  \r\nЗаявления за подпомагане на нуждаещи се от лечение и рехабилитация деца се приемат през цялата година (https://www.bgkoleda.bg/red-na-kandidatstvane) \r\nДарителската банкова сметка на Кампанията, както и номерата за изпращане на кратки съобщения и гласови обаждания са активни целогодишно.", "date": "2018.03.14", "title": "Подпомогнати са първите деца на „Българската Коледа“ 2017/2018"}
{"url": "http://www.focus-news.net/news/2018/03/14/2499435/ivelina-vasileva-gerb-nayasno-sme-s-golemiya-broy-yazoviri-i-s-trudnostite-na-obshtinite-i-se-nadyavame-diskusiyata-s-nsorb-da-doprinese-za-podobryavane-na-zakonodatelstvoto.html", "text": "Наясно сме с големия брой язовири на територията на общините. Те срещат редица трудности и ние сме на разположение. Надявам се днешната дискусия да допринесе за усъвършенстване на законодателството. Това каза председателят на Комисията по околна среда и води и депутат от ГЕРБ Ивелина Василева по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“.   \r\n„Мисля, че е необходимо да се вземе предвид и инициативата, която правителството на Република България предприе с разработването на нови законодателни предложения по подпомагане на общините при поддържането на хидротехническите съоръжения, които са тяхна собственост“, каза Василева и добави, че защитата от вредното въздействие от водите е много важна. „Безспорно важна е координацията на всички институции. В тази посока работим заедно дълги години. През 2016 г. бяха приети стратегическите документи, плановете за риска от наводнение“, поясни Василева. \r\nДеница КИТАНОВА", "date": "2018.03.14", "title": "Ивелина Василева, ГЕРБ: Наясно сме с големия брой язовири и с трудностите на общините и се надяваме дискусията с НСОРБ да допринесе за подобряване на законодателството"}
{"url": "http://www.focus-news.net/news/2018/03/14/2499429/shte-dovede-li-sluchayat-skripal-do-sriv-na-otnosheniyata-mezhdu-rusiya-i-zapadai-obzor.html", "text": "Отношенията между Лондон и Москва се изостриха във връзка с британските обвинения, че Русия да е отговорна за отравянето на бившия офицер от Главното разузнавателно управление (ГРУ) Сергей Скрипал. Премиерът на Обединеното кралство поясни, че Скрипал и дъщеря му Юлия са отровени с вещество от вид, разработен в Русия. \r\nПо молба на Великобритания Съветът за сигурност на ООН ще се събере на извънредно заседания, за да обсъди на отравянето. Великобритания ще уведоми страните членки на Съвета за сигурност по време на срещата, започваща в 21:00 българско време.  Британският министър-председател Тереза Мей назова Москва като отговорна за нападението. „Руската държава е виновна в опита за убийството на Скрипал и на дъщеря му Юлия“, заяви премиерът  пред депутати. Тя допълни, че Великобритания ще изгони 23 руски дипломати от страната. „Те са идентифицирани като необявени офицери от разузнаването“, допълни тя, давайки им седмица, за да напусната пределите на страната. „Мнозина гледаха постсъветска Русия с надежда. Ние искахме по-добри отношения и е трагично, че президентът Путин избра да действа по такъв начин“, заяви Мей. Руското правителство категорично отхвърли обвиненията и заяви, че няма желание да \"говори с Великобритания на езика на ултиматумите\".  Прессекретарят на Кремъл Дмитрий Песков заяви, че страната му няма нищо общо с инцидента с бившия полковник от разузнаването Сергей Скрипал. Той допълни, че „Москва няма да приеме абсолютно голословните и не подкрепени с никакви доказателства обвинения по свой език и няма да приеме езика на ултиматумите“. Прессекретарят изрази надежда, че другите страни ще разберат, че Лондон няма основания да обвиняват Русия в инцидента с бившия полковник на ГРУ.\r\nРуският външен министър Сергей Лавров заяви, че страната му ще отстоява международното право по въпроса за Скрипал. Според него Великобритания се опитва да въведе в груба заблуда международната общност. Той допълни, че Лондон по отношение на Москва е избрал тактиката „подозрението е царица на доказателствата, а така няма да се получи“. Руският външен министър допълни, че Москва няма мотив да отравя Скрипал, а такива има у тези, \"които се стремят да продължат с русофобската кампания\".Международната реакция не закъсня. Председателят на Европейския съвет Доналд Туск заяви, че Москва „най-вероятно“ стои зад отравянето.\r\nГенералният секретар на Съвета на Европа Турбьорн Ягланд нарече инцидента неприемливо и опасно нарушение на върховенството на закона. Според него използването на отровен газ срещу Сергей и Юлия Скрипал „засяга няколко от присъствалите на местопроизшествието“. НАТО призова Русия да отговори на британските въпроси относно отравянето на бившия шпионин Сергей Скрипал с невропаралитичен газ, наричайки възможната атака „ясно нарушение на международните норми“. Виктор Турмаков", "date": "2018.03.14", "title": "Ще доведе ли \"Случаят Скрипал\" до срив на отношенията между Русия и Запада? (ОБЗОР)"}
{"url": "http://www.focus-news.net/news/2018/03/14/2499440/pazardzhik-obshtina-velingrad-vazstanovi-peykite-v-park-zhenska-banya.html", "text": "Община Велинград възстанови пейките в парк „Женска баня“. Това съобщи за Радио „Фокус“ – Пазарджик Бояна Кирилова от Общината. Тя обясни, че пейките са били изпочупени. „В парка при Женска баня са обновени и боядисани всички пейки. Освен това по инициатива на кмета д-р Костадин Коев преди дни бяха възстановените и пейките пред блок Гергана. Желанието на градоначалника е да се подобри облика на града. От началото на мандата на д-р Коев Община Велинград полага максимални усилия затова“, коментира Кирилова. Тя каза още, че за да бъде градът чист и привлекателен, и по-уютно място, както за велинградчани, така и за гостите на СПА столицата, всички трябва да дадат своя принос за опазване и поддържане на градската среда.\r\nВаня НИКОЛОВА", "date": "2018.03.14", "title": "Пазарджик: Община Велинград възстанови пейките в парк „Женска баня“"}
{"url": "http://www.focus-news.net/news/2018/03/14/2499425/nikolay-ibushev-izp-direktor-na-arsenal-narushenie-na-instruktsiite-za-bezopasna-rabota-e-prichinata-za-intsidenta-v-zavoda.html", "text": "В завод 3 при нарушаване на инструкциите за безопасна работа загива един работник, друг е тежко обгорен. Това каза каза пред журналисти изпълнителният директор на завод \"Арсенал\" Николай Ибушев, предаде репортер на Радио \"Фокус\". Той поясни, че инцидентът е възникнал в помещение, където има смесител - миксер за димна смес. Миксерът се задвижва от пулт, който се намира извън помещението. \"При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата. Какво е състоянието му не мога да кажа\", поясни Ибушев. Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства.\" Едно е ясно, че има отново нарушение на инструкциите за безопасна работа, както се получава в такива случаи, имаме и инцидент\", каза Ибушев. Той поясни, че по данни на станцията, която прави замервания, няма обгазяване в района. Спокойно протича и работният процес в завода: \"Няма никакви причини за безпокойство сред населението\", категоричен бе Николай Ибушев.\r\nСлавяна ГАЙДАРОВА", "date": "2018.03.14", "title": "Николай Ибушев, изп. директор на \"Арсенал\": Нарушение на инструкциите за безопасна работа е причината за инцидента в завода"}
{"url": "http://www.focus-news.net/news/2018/03/14/2499437/angel-dzhonev-istorik-parviyat-pametnik-na-ilyo-voyvoda-zae-zasluzheno-myasto-v-tsentara-na-kyustendil.html", "text": "Първият паметник на Ильо войвода зае заслужено място в центъра на Кюстендил. Това каза пред Радио „Фокус” – Кюстендил историкът Ангел Джонев, по повод монтирането на бюст-паметника на войводата на централната улица „Демокрация” в града. Според доцент Ангел Джонев по този начин се вижда отношението и признателността на кюстендилци към живота и делото на големия деец за Освобождението на България от османско робство – Ильо Марков. „През 1898 година, пред 120 години на 17 април Ильо войвода умира и е погребан в кюстендилското гробище. През 1910 година възниква идеята за построяването на паметник на известния войвода, тази идея отново е актуална в началото на 30-те години на ХХ век, а през 1934 година е създаден и специален комитет”, каза Ангел Джонев. По думите му изработката на скулптурата е възложена на художника Драган Лозенски, а през 1937 година паметникът е експониран в близост до къщата, в която е живял войводата. Паметникът остава на това място до края на 70-те години на ХХ век, когато е демонтиран и преместен в двора на бившия обувен завод. На мястото на стария паметник е изграден нов монумент, свързан с реставрираната и въведената в действие къща-музей „Ильо войвода”. Старият паметник остава в двора на обувния завод и след приватизацията, но при спиране на основната му дейност е преместен в двора на частна фирма, а от тази седмица вече е монтиран на централната улица „Демокрация” в града, по решение на Общинския съвет.\r\nВенцеслав ИЛЧЕВ", "date": "2018.03.14", "title": "Ангел Джонев, историк: Първият паметник на Ильо войвода зае заслужено място в центъра на Кюстендил"}
{"url": "http://www.focus-news.net/news/2018/03/14/2499441/afp-ruskoto-posolstvo-v-london-osadi-vrazhdebnite-deystviya-na-velikobritaniya.html", "text": "Руското посолство в Лондон осъди „враждебните действия“ – мерките, предприети от Великобритания като реакция на отравянето на бившия руски двоен агент Сергей Скрипал в Лондон, предава  AFP.\r\n„Смятаме това за враждебни действия, които са напълно неприемливи, неоправдани и късогледи. Цялата отговорност за влошаването на руско-британските отношения лежи върху лъжите на настоящото политическо ръководство на Великобритания“, пише в официално заявление на министерството. Виктор Турмаков", "date": "2018.03.14", "title": "AFP: Руското посолство в Лондон осъди „враждебните действия“ на Великобритания"}
{"url": "http://www.focus-news.net/news/2018/03/14/2499417/afp-tereza-mey-obvini-che-rusiya-e-vinovna-za-otravyaneto-na-sergey-skripal.html", "text": "Британският министър-председател Тереза Мей назова Москва като отговорна за нападението на нервопаралитечен газ срещу бившия руски двоен агент Сергей Скрипал в Англия, предава  AFP.\r\n„Руската държава е виновна в опита за убийството на Скрипал и на дъщеря му Юлия“, заяви Тереза Мей пред депутати.\r\nТя допълни, че Великобритания ще изгони 23 руски дипломати от страната. „Те са идентифицирани като необявени офицери от разузнаването“, допълни тя, давайки им седмица, за да напусната пределите на страната. Виктор Турмаков", "date": "2018.03.14", "title": "AFP: Тереза Мей обвини, че Русия е виновна за отравянето на Сергей Скрипал"}
{"url": "http://www.focus-news.net/news/2018/03/14/2499442/evrodeputatat-momchil-nekov-za-balgarskiya-biznes-e-vazhno-da-zapazi-ikonomicheskata-vrazka-s-velikobritaniya.html", "text": "Брекзит ще донесе промяна в Европейския съюз както за гражданите, така и за бизнеса. За нас българите, както и за всички европейци, е важно в кратки срокове да се постигне споразумение, което да гарантира правата на гражданите, за да могат всички тези стотици хиляди европейци да живеят без притеснения за бъдещето си. Това заяви евродепутатът от групата на Прогресивния алианс на социалистите и демократите Момчил Неков на пленарната сесия в Стасбург по време на обсъждането на отношенията между ЕС и Обединеното кралство, съобщиха от пресофиса на евродепутата. „За последното десетилетие стокообменът между Великобритания и България се е удвоил до 1,2 милиарда евро на годишна база. Без споразумение след Брекзит, българският износ за Обединеното кралство, равняващ се на 500 милиона евро, е застрашен. В наш интерес е тази икономическа връзка да се запази поне на днешните нива“, заяви Неков. „Сигурен съм, че и другите страни поглеждат с притеснение върху развитието на търговските и политическите отношения с Великобритания“, добави евродепутатът. „Трябва да се изостави езикът на политическите обвинения и да погледнем прагматично на бъдещите отношения между ЕС и Обединеното кралство“, подчерта Момчил Неков. \r\nДнес Европейският парламент прие резолюция, излагаща възможната рамка на бъдещите отношения между ЕС и Обединеното кралство след Брекзит.\r\nВзимайки предвид червените линии, обявени от британското правителство, едно споразумение за асоцииране може да предостави подходяща рамка за бъдещите отношения между страната и ЕС. Това се казва в резолюцията, приета с 544 гласа „за“, 110 гласа „против“ и 51 гласа „въздържал се“. Отношенията могат да бъдат базирани на четири основи:\r\n- търговия и икономически отношения;\r\n- вътрешна сигурност;\r\n- сътрудничество във външната политика и отбраната;\r\n- тематично сътрудничество, например в сферата на трансгранични научни и иновационни проекти.", "date": "2018.03.14", "title": "Евродепутатът Момчил Неков: За българския бизнес е важно да запази икономическата връзка с Великобритания"}
{"url": "http://www.focus-news.net/news/2018/03/14/2499443/temata-balgariya-v-mezhdunarodnite-medii-agentsiya-fokus.html", "text": "Ръководителят на комисията по транспорт, информационни технологии и връзка в Народното събрание на България Халил Летифов заяви, че страната работи над модернизацията на своите железопътни линии за пълноценно участие в проектите на страните участници „Новия път на коприната“, предава  Trend.\r\n„Развитието на транспортно-логистичните проекти в рамките на „Новия път на коприната“ ще помогне за постигането на реално икономическо развитие в страните от региона. Модернизацията на железопътните участъци, финансирани най-вече със средствата от програмите за развитие на ЕС, ще ни позволят да разширим транзитния потенциал, а също да се участва в повече проекти от „Новия път на коприната“, заяви Летифов.\r\nСпоред него се предвижда и използването на най-новите технологии в областта на транспортния превоз, включително и безпилотни средства за превоз на товари. Той отбеляза, че мерките за развитие на ЖП линиите включват екологични решения, с цел да се отстрани негативното влияние на мащабните транспортни проекти за околната среда. \r\nКитай през 2013 г. обяви своята нова стратегия за икономическо развитие „Един пояс – един път“, целящ създаването на инфраструктура и налагане на връзки между страните от Евразия. Стратегията включва две основни направления – икономическият пояс „Нов път на коприната“ и морски „Път на коприната“. Става дума за създаване на търговски коридор за преки доставки на стоки от изток на запад при облекчени условия. \r\n***\r\nРумънският министър на външните работи Теодор Мелешчану заяви, че страната му, България и Гърция имат намерение да активизират политическия диалог и да положат съвместни усилия за съдействие на програмите на ЕС, предава  Рамблер.ру.\r\nСпоред него външните министри на трите страни са провели в Букурещ среща, на която са обсъдени въпросите, свързани със Западните Балкани, Армения, Азербайджан, Беларус, Грузия, Молдова и Украйна, а също така са обменени мнения по проблемите на Черно море, Дунав и Средния изток. \r\nГоворейки за стратегиите за развитието на Дунав външният министър на България Екатерина Захариева заяви, че страната ѝ отделя повишено внимание за взаимовръзката между Дунав и Черно море. Тя изрази надежда, че България и Румъния скоро ще влязат в Шенген, което, според нея, е важно както за тях двете, така и за останалите страни-членки на ЕС. \r\nВъншният министър на Гърция Никос Кодзиас на свой ред заяви, че Атина подкрепя присъединяването на България и Румъния към Шенген. \r\n***\r\n Българското министерство на отбраната избра руската самолетна корпорация „МиГ“ за предоставяне на ВВС на страната на интегрирано логистично обслужване за нейните 15 изтребителя МиГ-29 за следващите 48 месеца, предава  Jane’s 360.\r\nБългарският министър на отбраната Красимир Каракачанов е подписал споразумението на 6 март, след преговори с руската компания, приключили на 16 февруари.\r\nМинистерството на отбраната на България първоначално обявява конкурс на 7 декември с намерение да сключи българско-руско споразумение до края на 2017 г. Въпреки това процесът бе прекъснат на 19 декември, когато украинската компания „Укринмаш“  обжалва търга. \r\n***\r\nРъководствата на Гърция и на Република Кипър в момента внимателно готвят стратегии относно позициите си по време на  контактите си с Турция по време на срещата на високо равнище във Варна на 26  март, пише   To Vima.\r\nСрещата ЕС-Турция ще бъде посетена от председателя на Европейския съвет Доналд Туск, от председателя на Европейската комисия Жан-Клод Юнкер, българския министър-председател Бойко Борисов и от президента на Турция Реджеп Тайип Ердоган.\r\n„Тази среща ще бъде възможност да се преценят въпросите от взаимен интерес и скорошното развитие на събитията. Лидерите ще обсъдят как да придвижат напред евро-турските отношения на основата на взаимно уважение и общи интереси“, пише в официално заявление на ЕС.\r\nГърция и Кипър ще използват срещата като форум да отбележат своята загриженост относно турската активност в Егейско и Средиземно море и може би ще се опитат да убедят европейските си партньори да изискат от Анкара да поеме определени ангажименти относно своето поведение. \r\n***\r\nСпоред високопоставен европейски служител скорошната среща на високо равнище в България на 26 март между Турция и ЕС е „много важна крачка“ за разрешаването на въпросите между Съюза и страната, предава  Anadolu Agency. На нея ще присъстват лидерите на ЕС, както и президентът на Турция Реджеп Тайип Ердоган.\r\n„Очаква се обсъждането на отношенията между Турция и ЕС, регионалните и международните въпроси, включващи глобалната търговска политика, сигурността, борбата срещу тероризма, Близкия изток, Африка и тероризма“, заяви европейския служител, говорещ при условие за запазване на анонимността. То допълни, че съществува „среда на доверие“ между Турция и ЕС за обсъждането на специфичните въпроси и че срещата предоставя платформа, на която и двете страни ще се изслушат взаимно. \r\nИзточникът допълни, че по време на срещата ще се обсъди и безвизовото пътуване в Европа на турските граждани и допълни, че в момента Европейската комисия разглежда необходимата документация.\r\n***", "date": "2018.03.14", "title": "Темата България в международните медии (Агенция \"Фокус\")"}
{"url": "http://www.focus-news.net/news/2018/03/14/2499445/plovdiv-23-godishen-mazh-e-zadarzhan-za-napadenie-nad-politseyski-sluzhitel.html", "text": "23-годишен мъж е задържан за нападение над полицейски служител. Това съобщиха от ОДМВР - Пловдив. Мъжът оказал съпротива на служители на реда в Пловдив около 22.30 часа снощи. Патрул на Общинско предприятие „Общинска охрана“ поискал съдействие от Второ РУ заради възникнал конфликт с млад мъж във видимо неадекватно състояние в близост до Цар-Симеоновата градина. Пристигналите на място полицаи били посрещнати с агресия от 23-годишния извършител, който нанесъл удари по единия от униформените. Спрямо младия мъж е взета 24-часова мярка за неотклонение. Образувано е бързо производство. Предстои материалите по образуваното бързо производство по чл. 325, ал.2 от НК да бъдат внесени в прокуратурата.", "date": "2018.03.14", "title": "Пловдив: 23-годишен мъж е задържан за нападение над полицейски служител"}
{"url": "http://www.focus-news.net/news/2018/03/14/2499444/kyustendil-chitalishte-bratstvo-shte-bade-domakin-na-izlozhba-na-ekzotichni-zhivotni.html", "text": "Читалище „Братство” ще бъде домакин на изложба на екзотични животни. Това съобщиха за Радио „Фокус” – Кюстендил от читалището. Изложбата ще бъде открита на 16 март от 10.00 часа. Интересната експозиция включва над 40 вида змии и гущери, настанени в декоративни терариуми. В изложбата ще бъдат представени още различни видове скорпиони, паяци и други. Посетителите ще имат възможност да видят някои от най-опасните влечуги – кралска кобра, мамби, тайпани, отровници, гърмящи змии, смоци. Сред екзотичните животни ще бъде показана и най-отровната змия на земята – континентален тайпан.\r\nВенцеслав ИЛЧЕВ", "date": "2018.03.14", "title": "Кюстендил: Читалище „Братство” ще бъде домакин на изложба на екзотични животни"}
{"url": "http://www.focus-news.net/news/2018/03/14/2499446/haskovo-17-godishen-mladezh-e-zadarzhan-za-pritezhanie-na-nad-130-grama-kanabis.html", "text": "17-годишен младеж от Димитровград е задържан за съхранение на дрога. Това съобщиха от пресцентъра на МВР. Вчера около 18.00 часа, криминалисти от РУ-Димитровград проверили младежа на улица „Гросето“. При обиска, у него те окрили плик със 104 г суха зелена листна маса. Младежът признал, че държи още от същия наркотик в пощенска кутия на споменатия адрес и при последвалото претърсване оттам са иззети още 30 г канабис и електронна везна. Познатият на органите на реда младеж е задържан до 24 часа по образуваното бързо производство по чл.354-а ал.3 от НК.", "date": "2018.03.14", "title": "Хасково: 17-годишен младеж е задържан за притежание на над 130 грама канабис"}
{"url": "http://www.focus-news.net/news/2018/03/14/2499449/burgas-okrazhnata-prokuratura-predade-na-sad-mazh-obvinen-za-prichinyavane-na-smart-po-nepredpazlivost-pri-katastrofa.html", "text": "Окръжна прокуратура – Бургас предаде на съд Златомир В. (на 18 г.). Това съобщиха от пресцентъра на Окръжна прокуратура - Бургас. Той е подсъдим за това, че на 31 декември 2015 г. около 23.45 часа на път в посока от гр. Айтос към гр. Бургас, на 200 метра след разклон за гр. Българово, при управление на лек автомобил марка „Пежо”, в пияно състояние (0,84 промила алкохол в кръвта) и без да има необходимата правоспособност, действайки като непълнолетен, но разбирайки свойството и значението на извършеното и можейки да ръководи постъпките си, нарушил правилата за движение по пътищата, като се движил с превишена скорост от 125 км/ч., в резултат  на което виновно е допуснал  самостоятелно пътно транспортно произшествие, изгубвайки управлението върху автомобила при навлизане в ляв завой, като последвали удари на същият в предпазните мантинели, при което е последвало излизане на тялото на возещия се в автомобила В.В. и падането му на крайпътния терен, при което същият е получил травми, в резултат на които е последвала смъртта му.\r\nПодсъдимият и пострадалият били в една компания и празнували новогодишната нощ. По време на тържеството консумирали алкохол. Докато празнували решили да вземат колата на бащата (без негово съгласие и знание) на трето момче от компанията, с която всички да се поразходят. Така общо четирима души тръгнали от бургаския комплекс „Меден рудник“, където празнували към гр. Айтос, където се намирала компания от техни познати. Катастрофата е настъпила по пътя от гр. Айтос към гр. Бургас, когато пострадалият и подсъдимият се връщали.\r\nОкръжен съд – Бургас е насрочил заседанието си за 15 март 2018 г.", "date": "2018.03.14", "title": "Бургас: Окръжната прокуратура предаде на съд мъж, обвинен за причиняване на смърт по непредпазливост при катастрофа"}
{"url": "http://www.focus-news.net/news/2018/03/14/2499447/tsvetan-tsvetanov-gerb-shte-pomognem-na-obshtinite-kato-im-dadem-vazmozhnost-protsent-ot-globite-ot-narushitelite-po-patishtata-da-otiva-za-tyah.html", "text": "Ще помогнем на общините като им дадем възможност процент от глобите от нарушителите по пътищата да отива за тях. Това каза председателят Вътрешна комисия и на ПГ на ГЕРБ Цветан Цветанов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. Във връзка с видеонаблюдението, Цветанов посочи, че през 2011 г. се е дала възможност 50 % от глобите на нарушителите да се инвестират в изграждането на инфраструктура. „Можем да помогнем на общините като дадем възможност част от този процент да отива и за тях. Знаем, че общината, респективно кметската администрация може да бъде по-добър стопанин“, поясни Цветанов. По отношение на общинската полиция, Цветанов коментира, че първите законодателни промени са били за възможността да се въведе общинска полиция. „Впоследствие се установи, че този законов механизъм няма да сработи в пълния си обем, защото се оказа, че за да може да създадеш общинска полиция, трябва да имаш необходимото финансиране. Знаем какви са бюджетните възможности. Тук мога да кажа, че както общините  Стара Загора, Варна, Пловдив, София, си създадоха възможност да създадат такава общинска полиция. Тя  в никакъв случай не може да запълни вакуума“, заяви Цветанов. Той обърна внимание на Закона  за частната охранителна дейност, който  се дискутира публично от 2016 г. Цветанов поясни, че поради предсрочното прекратяване на мандата на 43-ия парламент, той не е могъл да влезе в пленарна зала, за да бъде обсъждан и разгледан. „Това, което направихме в рамките на последните 4 месеца е действително този законопроект да бъде обсъден и да могат да участват всички“, поясни Цветанов. Той уточни, че в момента тази тема е станала един възможен фокус за политическо говорене, а не за решаване на проблемите. „Колеги, издръжката на един полицай, когато се създава общинска полиция, са необходими финансови изражения от 2400-2700 лв.“, каза той и поясни, че като се сложат обезщетенията се получава една голяма разходна част, която бюджетът на общините не може да го осигури. „Затова се взе това нещо и знаем, че в немалко от случаите българските общини разчитат с договорните отношения с частните охранителни фирми“, коментира Цветанов. По думите му така ще може да се покрие по-голям периметър. \r\nДеница КИТАНОВА", "date": "2018.03.14", "title": "Цветан Цветанов, ГЕРБ: Ще помогнем на общините като им дадем възможност процент от глобите от нарушителите по пътищата да отива за тях"}
{"url": "http://www.focus-news.net/news/2018/03/14/2499428/afp-tereza-mey-zayavi-che-e-tragichno-che-ruskiyat-prezident-e-izbral-da-deystva-po-takav-nachin.html", "text": "Британският министър-председател Тереза Мей обвини руския президент Владимир Путин за влошаването на отношенията между Москва и Лондон, докато обявяваше ответните мерки след отравянето на бившия руски шпионин Сергей Скрипал в Англия, предава  AFP.\r\n„Мнозина гледаха постсъветска Русия с надежда. Ние искахме по-добри отношения и е трагично, че президентът Путин избра да действа по такъв начин“, заяви Мей.  Виктор Турмаков", "date": "2018.03.14", "title": "AFP: Тереза Мей заяви, че е „трагично“, че руският президент „е избрал да действа по такъв начин“"}
{"url": "http://www.focus-news.net/news/2018/03/14/2499436/abc-news-postoyanniyat-predstavitel-na-velikobritaniya-v-oon-v-zheneva-zayavi-che-povedenieto-na-velikobritaniya-e-bezotgovorno.html", "text": "Постоянният представител на Великобритания в органите на ООН в Женева Джулиън Брайтуейт осъди Русия за „напълно възможната“ нейна роля в отравянето на бившия служител на ГРУ Сергей Скрипал в Англия, предава  ABC News.\r\nСпоред дипломата „руското безотговорно поведение противоречи на всичко, за което ООН се бори“.  Според него „или Русия нарочно обърква основания на правила международен ред, или е загубила контрол над собствените си химически оръжия“. \r\nСъщевременно Брайтуейт разкритикува Русия за „незаконното анексиране“ на Крим, както и за нейната роля в конфликта в Сирия. Виктор Турмаков", "date": "2018.03.14", "title": "ABC News: Постоянният представител на Великобритания в ООН в Женева заяви, че поведението на Великобритания е безотговорно"}
{"url": "http://www.focus-news.net/news/2018/03/14/2499452/dobrich-obshtinskite-savetnitsi-ot-gerb-shte-obsadyat-sas-svoite-sagrazhdani-problemite-na-zdraveopazvaneto-na-15-mart.html", "text": "„Здравеопазване“ е темата на приемната, която ще проведат утре – 15 март, общинските съветници от ГЕРБ - Добрич. Това съобщиха от пресцентъра на ПП ГЕРБ. Те ще се срещнат с граждани в офиса на партията на бул. „25 септември“ №3 от 17.30 до 18.30 часа. В разговорите ще участват общинските съветници, членове на Постоянната комисия по здравеопазване д-р Бисерка Пачолова, Петя Обретенова, Кина Драгнева, както и Камелия Койчева.", "date": "2018.03.14", "title": "Добрич: Общинските съветници от ГЕРБ ще обсъдят със своите съграждани проблемите на здравеопазването на 15 март"}
{"url": "http://www.focus-news.net/news/2018/03/14/2499453/shumen-proveren-e-signal-za-zamarsyavane-na-yazovir-shumen-ne-e-ustanoveno-iztichane-na-otsveteni-vodi.html", "text": "РИОСВ – Шумен, Басейновата дирекция „Черноморски район“ и Регионалната лаборатория към Изпълнителна агенция по околна среда извършиха проверка по сигнал от 13 март за заустване в язовир \"Шумен\" на отпадъчни води с тъмно син до виолетов цвят, наблюдавани на 11 март. Това съобщиха от пресцентъра на РИОСВ - Шумен. При проверката на дъждовната канализация заустена в дерето, преминаващо зад хотел „Акцион“, не е установено изтичане на оцветени води. Водата в дерето е без цвят с лека опалесценция и специфичен мирис на „ароматизатори“. При извършения оглед на яз. \"Шумен\" е констатирано, че в него няма оцветени води. Проверена е и дъждовната канализация на предприятието „Фикосота“ ООД в Шумен.  В крайната ѝ канализационна шахта е установено наличие на дъждовни води, не съдържащи производствени води. Проверена е и шахта, която по информация от предприятието е предназначена да обслужва битово-фекалните води от дружеството.  Установено е  наличие на оцветени в син цвят води. \r\n По искане на басейновата дирекция са взети две водни проби: от точката на заустване в дерето и от 50 м. от точката на вливане на потока със замърсени води от дерето в язовир Шумен. Пробите ще бъдат изследвани по показатели активна реакция (pH), електропроводимост, температура на водата, разтворен кислород, неразтворени вещества, БПК5, ХПК, синтетични повърхностно-активни вещества, амониев азот, нитритен азот, нитратен азот, общ азот, общ фосфор и фосфати като фосфор. Резултатите ще бъдат оповестени след всички анализи на водните проби.\r\nСъставени са протоколи от РИОСВ – Шумен и БД „Черноморски район“. Регионалната екоинспекция е дала предписание за установяване точката на заустване от  площадка северна на  „Фикосота“ ООД в канализационна система на Шумен. Дадени са предписания за пречистване на производствените отпадъчни води преди постъпване в Градската пречиствателна станция за отпадъчни води (ГПСОВ).", "date": "2018.03.14", "title": "Шумен: Проверен е сигнал за замърсяване на язовир \"Шумен\", не е установено изтичане на оцветени води"}
{"url": "http://www.focus-news.net/news/2018/03/14/2499454/premierat-boyko-borisov-shte-se-sreshtne-s-kantslera-na-avstriya-sebastian-kurts-na-15-mart.html", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София на 15 март. Това съобщиха от правителствената информационна служба. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.", "date": "2018.03.14", "title": "Премиерът Бойко Борисов ще се срещне с канцлера на Австрия Себастиан Курц на 15 март"}
{"url": "http://www.focus-news.net/news/2018/03/14/2499455/manol-genov-bsp-ikonomicheskiyat-efekt-ot-postavyaneto-na-statsionarnite-kameri-po-patishtata-shte-e-pochti-nikakav.html", "text": "Икономическият ефект от поставянето на стационарните камери по пътищата ще е почти никакъв. Това каза народният представител от ПГ на „БСП за България“ Манол Генов по времe на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“.  „Всички сме шофьори и всички знаем камерите в България къде са. Всички шофьори ще ги научат и там ще намалят скоростта. Какъв ще е икономическия ефект от инвестирането на няколко десетки хиляди лева в една такава стационарна камера, поставена по пътищата около Стара Загора, Варна, в Карлово или в Самоков?  Мисля, че ефектът ще е икономически почти никакъв“, каза народният представител от БСП. Той отбеляза, че 180 общини са с видеонаблюдение, но обърна внимание, че има камери по 20 лв. и по 2000 лв. По думите му с камерата от 20 лв. не може да разпознае номерът на автомобила, който е извършил нарушение. Според Манол Генов не е ясно и кой ще инвестира в камерите.\r\nПредседателят на ПГ на ГЕРБ Цветан Цветанов отвърна, че видеонаблюдението е най-доброто нещо по света, което в момента се прилага. \r\nДеница КИТАНОВА", "date": "2018.03.14", "title": "Манол Генов, БСП: Икономическият ефект от поставянето на стационарните камери по пътищата ще е почти никакъв"}
{"url": "http://www.focus-news.net/news/2018/03/14/2499450/zam-ministar-krasimir-tsipov-mvr-shte-razraboti-proekt-za-edinen-natsionalen-tsentar-za-registrirane-na-narusheniyata.html", "text": "МВР ще разработи проект за единен национален център за регистриране на нарушенията. Това каза заместник-министърът на вътрешните работи Красимир Ципов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. По думите му така ще се подобри събираемостта на глобите, наложени от Закона за движение по пътищата. Красимир Ципов поясни, че в момента се предвижда възможност за ново законодателство за пътната безопасност, което да даде възможност част от средствата, събрани от актовете да постъпват в бюджетите на общините, които са инвестирали в изграждането на стационарни камери.   \r\nДеница КИТАНОВА", "date": "2018.03.14", "title": "Зам.-министър Красимир Ципов: МВР ще разработи проект за единен национален център за регистриране на нарушенията"}
{"url": "http://www.focus-news.net/news/2018/03/14/2499457/burgas-rayonen-sad-pomorie-zadarzha-pod-strazha-21-godishen-mazh-obvinen-za-krazhba-na-stoynost-nad-35-000-lv.html", "text": "По искане на Районна прокуратура – Поморие, съдът задържа под стража Костадин С. (на 21 г., от гр. Поморие). Това съобщиха от пресцентъра на Районна прокуратура - Поморие. Той е обвинен за това, че за периода от 05 декември 2017 г. до 30 декември 2017 г. в гр. Поморие, ул. „България” № 50, от апартаменти на посочения адрес, отнел чужди движими вещи (компютри, телефони, електроуреди, часовници, златни и други накити и дрехи) – на обща стойност 35 965 лв. и сумата от 1 300 евро от владението на немска гражданка, без нейно съгласие, с намерение противозаконно да ги присвои, като деянието е извършено повторно, в немаловажен случай и кражбата е в големи размери.\r\nСпоред прокурора е налице обосновано предположение за това, че Костадин С. е извършил престъплението, в което са обвинен. Представителят на държавното обвинение е категоричен, че обвиняемият би могъл да се укрие или да извърши друго престъпление.\r\nСъдът прие мотивите на прокурора и задържа под стража обвиняемия.\r\nОпределението на Районен съд – Поморие може да бъде обжалвано пред Окръжен съд – Бургас.", "date": "2018.03.14", "title": "Бургас: Районен съд – Поморие задържа под стража 21-годишен мъж, обвинен за кражба на стойност над 35 000 лв."}
{"url": "http://www.focus-news.net/news/2018/03/14/2499458/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са сухи. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.14", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/03/14/2499456/prof-georgi-kamarashev-zam-kmet-na-veliko-tarnovo-nalaganite-strahove-za-preplitane-na-vodosnabditelnata-s-kanalizatsionnata-sistema-v-starata-chast-na-grada-ne-sa-istina.html", "text": "Налаганите страхове за преплитане на водоснабдителната  с канализационната система в старата част на Велико Търново не са истина. Това заяви на пресконференция във връзка с недоволството на граждани относно част от дейностите по подмяната на водопроводната мрежа в старата част на областния център зам.-кметът на Община Велико Търново проф. Георги Камарашев, предаде репортер на Радио „Фокус“ – Велико Търново. През изминалата седмица група жители на кварталите, където текат ремонтите, излязоха с позиция, че някои от дейностите не са законосъобразни и не отговарят на изискуемите наредби. По този повод днес Община Велико Търново свика среща с медиите в града, за да разсее всички съмнения. Зам.-кметът проф. Георги Камарашев на първо място подчерта, че всяка дейност се контролира от фирмата, лицензирана за строителен надзор. „И дори най-малките забележки, които те имат към, строителя, се отстраняват веднага и на момента. Налаганите страхове за преплитане на водоснабдителната система  с канализационната  не са истина. Няма преплитане на водоснабдителна магистрална и канализационна мрежа. Изключение правят само подстъпите към съответните домове, но това е така направено и така заложено в проекта“, обясни управникът. Той добави, че дори някъде да има преплитане на тръби, няма опасност от това водата, която тече във водоснабдителната мрежа, да се примеси с тази, която е от канализационните тръби. На въпрос дали ремонтите дейности отговарят на Наредба № 8/28.07.1999 г. за правила и норми за разполагане на технически проводи и съоръжения в населени места, той отговори, че е невъзможно да бъдат спазени всички изисквания по документа, тъй като улиците в квартала, където текат ремонтите отговарят на изискванията ѝ. Проф. Камарашев коментира още, че въпреки, че проектът е за ремонт на водоснабдителна мрежа, ако се открият повреди по канализационните тръби, те също се отстраняват. От общата стойност на проекта, която е близо 4.5 млн. лв. (без ДДС), към момента са изплатени около 1 млн. лв. Очаква се всички строителни дейности да приключат до края на календарната година.\r\nЛуиза ТРАНЧЕВА", "date": "2018.03.14", "title": "Проф. Георги Камарашев, зам.-кмет на Велико Търново: Налаганите страхове за преплитане на водоснабдителната с канализационната система в старата част на града не са истина"}
{"url": "http://www.focus-news.net/news/2018/03/14/2499460/b-92-partiyata-na-kosovskite-sarbi-nyama-da-glasuva-za-demarkatsiyata-na-granitsata-s-cherna-gora.html", "text": "Членът на косовския парламент от „Сръбска листа“ Игор Шимич заяви, че партията няма да гласува за ратификация на споразумението за демаркация на границата между Косово и Черна гора, предава белградското радио Б – 92.\r\nСпоред прищинска медия, цитирана от сръбската агенция Beta, Шимич е заявил, че „Сръбска листа“не е променила позицията си по отношение на Закона. От името на партията той заяви по-рано, че въпросът за гласуване в полза на демаркацията изобщо не стои в дневния й ред.\r\nПредседателят на косовския парламент Кадри Весели и премиера на страната Рамуш Харадинай са заявили, че са в „интензивни контакти“ с партията на косовските сърби през последните дни, за да се опитат да ги убедят да гласуват „за“ предложението.Агенция „Фокус“ припомня:\r\nЗа да се ратифицира споразумението за демаркация на границата между Черна гора и Косово са нужна подкрепа на 2/3 (80) от депутатите в косовски парламент. Към момента управляващата коалиция, в която влиза и „Сръбска листа“, има подкрепата на 78 депутати, сред които и народните представители от опозиционната Демократична лига на Косово.\r\nСрещу демаркацията са 10-те депутати от „Сръбска листа“ и 32-ата от опозиционното Движение „Самоопределение“.\r\nПревод и редакция:", "date": "2018.03.14", "title": "Б - 92: Партията на косовските сърби няма да гласува за демаркацията на границата с Черна гора"}
{"url": "http://www.focus-news.net/news/2018/03/14/2499462/varna-pozhar-e-goryal-v-sgrada-na-voennomorskoto-uchilishte-v-grada-nyama-postradali.html", "text": "Пожар е горял в сграда на Военноморското училище във Варна. Това съобщиха за Радио „Фокус“ – Варна от Областната дирекция на МВР – Варна. Сигнал за пожар в мазето на общежитието е подаден около 15.00 часа. Към момента огънят е потушен. Няма пострадали при инцидента, допълниха от полицията. По първоначални данни пожарът е предизвикан от късо съединение в бойлер, инсталиран в мазето на общежитието. Имало е запален кабел, който е задимил помещенията. Изясняват се какви са и материалните щети.\r\nМарияна ВАЛЕНТИНОВА", "date": "2018.03.14", "title": "Варна: Пожар е горял в сграда на Военноморското училище в града, няма пострадали"}
{"url": "http://www.focus-news.net/news/2018/03/14/2499463/zdravko-dimitrov-oblasten-upravitel-na-plovdiv-stroitelstvoto-na-asenovgradsko-shose-varvi-kachestveno-i-v-srok.html", "text": "Строителството на Асеновградско шосе върви качествено и в срок. Това съобщи за Радио „Фокус” - Пловдив областният управител Здравко Димитров след поредната инспекция на строителните дейности днес. В момента върви рехабилитацията на старото трасе и трафикът е пренасочен по новите две платна в посока Асеновград, до първото кръгово кръстовище (отбивката за село Крумов). Тези дни ще започне и рехабилитацията на двукилометровото трасе от кръговото до КЦМ , като за тази цел движението също ще бъде пренасочено по двете нови ленти.\r\nПоредната оперативка, на която областният управител ще изиска да му бъде докладвано до къде са стигнали важните пътни проекти на пловдивска област, е насрочена за 20 март от 10.00 часа. На срещата в Областна администрация, на която са поканени шефът на АПИ Дончо Атанасов, представители на фирма „ИСА 2000“ и всички кметове на общините, граничещи с посочените пътни обекти, ще бъдат обсъдени етапът, до който е стигнало проектирането на локалните платна на пътя Пловдив – Асеновград, задвижването на процедурата на кръговото кръстовище на изхода на Пловдив в посока Асеновград, проектирането на Югоизточен обходен път на Пловдив (от Караулката на Пловдив до надлез Скобелева Майка), препроектирането и рехабилитацията на съществуващото Околовръстно шосе – Югозападния обходен път на Пловдив до автомагистрала \"Тракия\".\r\nЦветана ТОНЧЕВА", "date": "2018.03.14", "title": "Здравко Димитров, областен управител на Пловдив: Строителството на Асеновградско шосе върви качествено и в срок"}
{"url": "http://www.focus-news.net/news/2018/03/14/2499459/prezidentat-rumen-radev-shte-se-sreshtne-sas-zamestnik-predsedatelya-na-evropeyskata-komisiya-marosh-shefchovich.html", "text": "На 15 март от 15.30 часа на „Дондуков 2“ президентът Румен Радев ще проведе среща със заместник-председателя на Европейската комисия, отговарящ за енергийния съюз, Марош Шефчович. Това съобщиха от прессекретариата на държавния глава.", "date": "2018.03.14", "title": "Президентът Румен Радев ще се срещне със заместник-председателя на Европейската комисия Марош Шефчович"}
{"url": "http://www.focus-news.net/news/2018/03/14/2499467/pazardzhik-prodalzhava-izpalnenieto-na-dva-proekta-ot-investitsionnata-programa-na-obshtina-panagyurishte-na-stoynost-nad-10-mln-lv.html", "text": "Продължава изпълнението на два от основните проекти от Инвестиционната програма на Община Панагюрище на обща стойност 10 418 246.50 лева. Това съобщи за Радио „Фокус“ – Пазарджик Радка Костуркова от Общината. Тя обясни, че проектите са „Ремонт, въвеждане на мерки за енергийна ефективност и достъпност на средата, доставка на ново оборудване и обзавеждане и благоустрояване на прилежащи площи към образователни институции“ и „Рехабилитация на улични настилки, тротоари и зелени площи в град Панагюрище“. „През 2018 година предстои да бъдат подадени за оценка в Междинното звено на Община Панагюрище проекти по инвестиционен приоритет „Енергийна ефективност в административни и жилищни сгради“ на приоритетна ос 1 на Оперативна програма „Региони в растеж“ 2014-2020 на обща стойност 3 740 841,26 лева“, добави Костуркова.\r\nВаня НИКОЛОВА", "date": "2018.03.14", "title": "Пазарджик: Продължава изпълнението на два проекта от Инвестиционната програма на Община Панагюрище на стойност над 10 млн. лв."}
{"url": "http://www.focus-news.net/news/2018/03/14/2499465/blagoevgrad-aktyorite-ot-nezavisimiya-teatar-shte-predstavyat-postanovkata-morska-sol-v-zala-yavorov-na-16-mart.html", "text": "Община Благоевград е подготвила богата програма за жителите и гостите на града до края на месец март. Това съобщиха от пресцентъра на Община Благоевград. В културния афиш до края на март са включени различни спектакли, както и един от най-търсените фестивали „Bluess&Jazz Blagoevrgad”. На 30 и 31 март в новата зала „Орфей“, в парк „Македония“ от 19.00 часа творци, таланти, артисти ще пренесат публиката в един различен свят, именно светът на музиката. Билети и карти за фестивала се предлагат на касата на зала „Яворов“. Поради ремонтни дейности на площада, за улеснение на гражданите има достъпът до зала „Яворов“ се осъществява и през входа на Регионална библиотека „Димитър Талев“. \r\nВ тазгодишното издание на “Bluess&Jazz Blagoevgrad” ще участват големите имена на блус и джаз музиката Йълдъз Ибрахимова и Влатко Стефановски. Към тях ще се присъединят Лъчезар Кацарски Бенд, Милчо Левиев Бенд, Васко Кръпката и София Блус Бенд и световно известната и талантлива Кели Ръкър. \r\nПреди четвърто издание на “Bluess&Jazz Blagoevgrad” жителите и гостите на града ще имат възможност да се насладят на театралното изкуство. На 16 март от 19.00 часа в зала „Яворов“ актьорите от Независим театър ще представят постановката „Морска сол“. За настроението на зрителите ще се погрижат Милена Маркова-МАЦА, Добриела Попова, Асен Блатечки, Алексей Кожухаров. Автор на постановката е Емил Бонев. За сценографията и костюмите се грижат Елена Иванова и Ралица Русева. \r\nНа 27 март от 19.00 часа в зала „Яворов“ ще бъде представена „Истината“. Представление на Драматичен театър \"Стефан Киров\". В ролите ще влязат Таня Йоргова, Иван Бърнев, Мария Сапунджиева, Ивайло Гандев. Преводът е на Снежина Русинова- Здравкова, режисьор е Борислав Чакринов, а костюмите са на Мартина Варийска.", "date": "2018.03.14", "title": "Благоевград: Актьорите от Независимия театър ще представят постановката „Морска сол“ в зала „Яворов“ на 16 март"}
{"url": "http://www.focus-news.net/news/2018/03/14/2499464/pazardzhik-zapochna-sabiraneto-na-podpiskata-protiv-sdelkata-s-chez-v-obshtina-velingrad.html", "text": "Започна събирането на подписка в Община Велинград за националната гражданска инициатива държавата да отмени сделката за ЧЕЗ, която инициативата е на БСП, съобщават от пресцентъра на партията. С подписката се цели спиране на сделката за ЕРП, като предложението на левицата е държавата да участва в придобиването на компанията", "date": "2018.03.14", "title": "Пазарджик: Започна събирането на подписката против сделката с ЧЕЗ в Община Велинград"}
{"url": "http://www.focus-news.net/news/2018/03/14/2499466/veliko-tarnovo-spored-firmata-za-stroitelen-nadzor-nyama-konstatirani-frapirashti-narusheniya-pri-izpalnenieto-na-proekta-za-podmyana-na-vodoprovodnata-mrezha-na-grada.html", "text": "Не са констатирани фрапиращи нарушения по изпълнението на дейностите по проекта за подмяна на водопроводната мрежа в старата част на областния център. Това каза пред журналисти Инна Минчева, представител на фирмата, ангажирана със строителния надзор на ремонтите, предаде репортер на Радио „Фокус“ – Велико Търново. Тя определи работата на фирмата изпълнител на дейностите като качествена. Според нея и материалите, които се използват, са с добро качество. Освен това допълни и, че документацията също е изрядна. Калин Нейчев, ръководител на производствено-техническата дейност във ВиК фирмата във Велико Търново и ръководител на проектантския екип, изготвил проекта за подмяна на водопровода, също посочи, че изпълнението на всички дейности се извършва при стриктен контрол. „Самият проект е одобрен от всички инстанции и е съгласуван без забележки, което означава, че той отговаря на нормативните изисквания“, посочи експертът. Той добави, че няма място за притеснения, че след приключване на проекта водата, която ще достига до домовете на хората, ще е некачествена за консумация. По думите му това гарантира, че ще бъдат спазени всички санитарно-хигиенни изисквания и при наличие на някакви нарушения, те ще бъдат незабавно и своевременно отстранени.\r\nЛуиза ТРАНЧЕВА", "date": "2018.03.14", "title": "Велико Търново: Според фирмата за строителен надзор няма констатирани фрапиращи нарушения при изпълнението на проекта за подмяна на водопроводната мрежа на града"}
{"url": "http://www.focus-news.net/news/2018/03/14/2499471/plyus-info-makedoniya-provede-se-konferentsiya-na-frenskite-i-germanskite-poslanitsi-v-stranite-ot-zapadnite-balkani.html", "text": "Посланиците на Германия и Франция акредитирани в страните от Западните Балкани, както и представители на германското и френското министерства на външните работи проведоха конференция в Сараево на 12 и 13 март, предава скопската електронна медия „Плюс инфо“.\r\nТази регионална конференция на посланиците е имала за цел да се направи преглед на ситуацията в страните от Западните Балкани и да се разгледат възможностите за общи проекти и продължаване на поддръжката за региона.\r\nУчастниците са дискутирали европейската перспектива на страните от региона, регионалното сътрудничество, засилването на върховенството на закона, помиряването, въпроси от сигурността, правата на жените и състоянието на ЛГБТИ обществото, както и положението на младежите. \r\nФранция и Германия имат общ подход към страните от Западните Балкани, пише „Плюс инфо“, по отношение на поддръжката за тяхното устойчиво развитите, тяхното икономическо и обществено развитие и европейската интеграция.\r\nПревод и редакция:", "date": "2018.03.14", "title": "„Плюс инфо“ (Македония): Проведе се конференция на френските и германските посланици в страните от Западните Балкани"}
{"url": "http://www.focus-news.net/news/2018/03/14/2499448/afp-iranskoto-pravitelstvo-smyata-che-uvolnyavaneto-na-reks-tilarsan-pokazva-che-sasht-vaznameryavat-da-napusnat-yadrenoto-sporazumenie.html", "text": "Според заместник-външния министър на Иран Аббас Арагчи свалянето от поста му на държавния секретар на САЩ Рекс Тилърсън показва, че Вашингтон е заел курс да напусне ядреното споразумение между Техеран и западните сили, предава  AFP.\r\n„САЩ възнамеряват да напуснат ядреното споразумение и промените в Държавния департамент са направено с това предвид, или това е една от причините“, заяви Арагчи, коментирайки разместванията в администрацията на САЩ. Виктор Турмаков", "date": "2018.03.14", "title": "AFP: Иранското правителство смята, че уволняването на Рекс Тилърсън показва, че САЩ „възнамеряват“ да напуснат ядреното споразумение"}
{"url": "http://www.focus-news.net/news/2018/03/14/2499469/pazardzhik-i-v-obshtina-peshtera-startira-podpiskata-sreshtu-sdelkata-s-chez.html", "text": "В община Пещера стартира подписката срещу сделката с ЧЕЗ, като подписите се събират пред клуба на БСП в града. Това съобщи председателят на Общинския съвет на БСП-Пещера Гълъбина Карамитрева, съобщават от пресцентъра на БСП. Първи в нея се подписа народният представител от „БСП за България” Йордан Младенов, който е родом от Пещера и участва в националната кампания. Хората се отзовават и дават подписа си, като настояват сделката за продажбата на ЧЕЗ да бъде спряна.", "date": "2018.03.14", "title": "Пазарджик: И в община Пещера стартира подписката срещу сделката с ЧЕЗ"}
{"url": "http://www.focus-news.net/news/2018/03/14/2499473/sofiyska-rayonna-prokuratura-zadarzha-atanas-mechev-pridobil-izvestnost-s-pryakora-si-gargata-za-izvarsheno-ot-nego-huliganstvo.html", "text": "Софийска районна прокуратура задържа Атанас Мечев, придобил известност с прякора си „Гаргата“, за извършено от него хулиганство. това съобщиха от пресцентъра на държавното обвинение. Под ръководството и надзора на Софийска районна прокуратура е образувано и се води досъдебно производство за това, че Атанас Мечев, на 13.03.2018 г. около 18.45 часа, в гр. София, бул. „България” пред № 83, на пътно платно за движение, е извършил непристойни действия, грубо нарушаващи обществения ред и изразяващи явно неуважение към обществото и тези действия по своето съдържание се отличават с изключителен цинизъм – изрекъл обидни реплики спрямо В., изплюл се неколкократно в лицето му, като го блъскал и дърпал. Описаното деяние представлява извършено престъпление по чл. 325, ал. 2 Наказателния кодекс.\r\nПредвид високата обществена опасност на деянието и извършителя, наблюдаващият прокурор е постановил задържането на Мечев за срок до 72 часа, като е разпоредено провеждането му в сградата на СРС на 17.03.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.03.14", "title": "Софийска районна прокуратура задържа Атанас Мечев, придобил известност с прякора си „Гаргата“, за извършено от него хулиганство"}
{"url": "http://www.focus-news.net/news/2018/03/14/2499475/blagoevgrad-rayonna-prokuratura-sandanski-predade-na-sad-mazh-otglezhdal-marihuana-v-selo-drakata-za-nad-180-000-lv.html", "text": "Районна прокуратура – Сандански предаде на съд мъж, отглеждал марихуана в село Драката. Това съобщиха от пресцентъра на Апелативна прокуратура - София. През периода от пролетта на 2017 г. до средата на септември 2017 г., в собствения си частен недвижим имот в с. Драката, община Струмяни, обвиняемият Х. засадил и отглеждал наркотични растения от рода на конопа. В дворно място зад къщата му той стопанисвал четири оранжерии, като в два от тунелите осъществявал незаконна дейност. В единия от тях, върху площ от 160 кв. м, той отглеждал 132 броя растения марихуана, а в другия - още 39 броя. Установеното в тях съдържание на активен наркотично действащ компонент – тетрахидроканабинол, е 3,4% и 2,5%. \r\nОбщото нето тегло на дрогата в сухо състояние е 46.820 кг., на стойност 187 280 лева, съгласно Постановление на МС за определяне на цени на наркотичните вещества по трафика за нуждите на съдопроизводството. \r\nПредстои насрочване на делото в съда.", "date": "2018.03.14", "title": "Благоевград: Районна прокуратура – Сандански предаде на съд мъж, отглеждал марихуана в село Драката за над 180 000 лв."}
{"url": "http://www.focus-news.net/news/2018/03/14/2499470/blagoevgrad-rayonna-prokuratura-petrich-predade-na-sad-mazh-obvinen-za-izvarshvane-na-nyakolko-izmami.html", "text": "Районна прокуратура – Петрич е внесла за разглеждане в съда обвинителен акт срещу Г.Ц. за набавяне на имотна облага чрез въвеждане в заблуждение на различни граждани. Това съобщиха от пресцентъра на Апелативна прокуратура - София.\r\nПрез 2015 г. обвиняемият Ц. провел няколко лични срещи с И.И., като го убедил, че ще участва в търг за закупуване на общински имот, намиращ се на ул. „Тракия“ в гр. Петрич. Той уверил мъжа, че след като го спечели ще му прехвърли собствеността върху имота. Първоначално обвиняемият взел от И.И. сумата от 1000 лева с обещание, че ще представи пред Община Петрич необходимите документи за участие в търг за закупуване на общински имот. Следващите пари, в размер на 500 лева, били поискани от Ц. под предлог, че са за почерпка на служителите на Общината, които му съдействали за участието и спечелването на търга. Още 2400  лева били взети от него за „заплащане на ДДС, нотариални такси и други разноски, необходими за изготвяне на документите по закупуването на общинския имот“. \r\nОт действията на обвиняемия са пострадали и други пет лица, пред които той поел ангажимент, че ще подготви и представи пред ТЕЛК Благоевград необходимите документи, въз основа на които впоследствие те да се снабдят с решения от ТЕЛК за трудоустрояване, както и ще обжалва решенията на ТЕЛК, с които е постановен отказ за трудоустрояване. За тази „услуга“ той искал различни суми, като по този начин нанесъл на пострадалите имотна вреда в общ размер на 1050 лева. \r\nСумата от 1700 лева обвиняемият получил в резултат на поредна измама, като този път пострадалият И.Р. бил въведен в заблуждение, че чрез съдействието на доктор Лозанова, член на ТЕЛК към МБАЛ гр. Благоевград, ще бъде снабден с решение от ТЕЛК за пенсия. Освен това му било обещано внасянето в НОИ Благоевград на осигурителните вноски за период от време, през който учил във Военното училище в гр. Велико Търново, за да може това време да се зачете като осигурителен стаж при пенсиониране. Г.Ц. уверил мъжа, че ще го снабди и с документ, удостоверяващ това обстоятелство. В продължение на два месеца – от август 2016 г. до октомври 2016 г., обвиняемият Ц. провел няколко срещи в гр. Петрич и в гр. Благоевград с В.И., по време на които го уверил, че има контакти в Държавен фонд „Земеделие“, Областна дирекция Благоевград. Срещу сумата от хиляда лева той обещал на мъжа да окаже съдействие за получаване на държавна помощ/подпомагане по „Директни плащания“ за кампания 2016 г. по програма за отглеждане на пчели. Първоначално поискал пари за регистриране и подаване на заявление от името на пострадалия като кандидат. Следващата сума била за оформяне на документите, които следвало да бъдат представени в ДФ, а впоследствие поискал и за такса за кандидатстване. \r\nПредстои насрочване на делото срещу обвиняемия Г.Ц. набавил имотна облага чрез въвеждане в заблуждение на различни граждани.", "date": "2018.03.14", "title": "Благоевград: Районна прокуратура – Петрич предаде на съд мъж, обвинен за извършване на няколко измами"}
{"url": "http://www.focus-news.net/news/2018/03/14/2499477/georgi-georgiev-patyat-strazhitsa-antonovo-ne-e-remontiran-poveche-ot-30-godini.html", "text": "Пътят Стражица – Антоново не е ремонтиран повече от 30 години. Това каза за Радио „Фокус“ – Велико Търново Георги Георгиев, организатор на предстоящите протести и жител на стражишкото село Ново градище. Той подчерта, че пътната настилка е осеяна с дупки. Най-окаяно е трасето в участъка от село Мирово до главния път София – Варна, което е с дължина около 12 - 13 км. По думите му в момента в този участък не могат да се разминат два автомобила. „Този път навремето е проектиран така, че при едно възникване на пътнотранспортно произшествие на главния път София – Варна, трафикът да минава през нашите села. И до днес при авария, движението се отклонява през Ново градище и Мирово. Освен че не се поддържа, той се разбива допълнително от преминаващия трафик“, посочи Георгиев. По думите му лошото състояние на отсечката създава редица трудности за населението. Спешната медицинска помощ често закъснява, тъй като поради дупките в пътя, се налага да се движи бавно. Доставчиците на стоки отказват да зареждат местния хранителен магазин. Лошият  път е причина и за обезлюдяването на района. Хората напускат селата, а дори не могат да продадат имотите си, защото няма кой да ги купи. Така те се обезценяват. Няма кой да се грижи и за възрастните хора, тъй като техните синове и дъщери не ги посещават поради лошото състояние на пътя. „В радиус от 30 км. около моето село Ново градище всичко запустя. Не е вярна приказката, че само Северозападна България е западнала. И нашият край е западнал, въпреки че сме в Централна Северна България“, добави Георги Георгиев.\r\nНадежда КРЪСТЕВА", "date": "2018.03.14", "title": "Георги Георгиев: Пътят Стражица – Антоново не е ремонтиран повече от 30 години"}
{"url": "http://www.focus-news.net/news/2018/03/14/2499461/vidin-obstanovkata-v-selo-inovo-se-normalizira-predprieti-sa-vsichki-merki-za-da-se-predotvrati-nov-probiv.html", "text": "Обстановката в село Иново се нормализира. Това бе констатирано от кмета на Община Видин Огнян Ценков при извършената проверка, след издадената от него на 11 март 2018 година заповед, с която бе обявеното бедствено положение в кметство Иново, съобщиха от пресцентъра на Общината. \r\nКметът на Общината, подчерта, че днес обстановката вече се нормализира в компрометирания участък  от дигата, като са предприети всички мерки, за да се предотврати нов пробив. Осигурена бе  необходимата техника и доставени чували с пясък за укрепване на критичната част от дигата.\r\nКметът на Община Видин Огнян Ценков посочи, че са взети правилните решения и ефективни действия за овладяване на кризисното положение вследствие на наводнението. Това е факт благодарение на доброто взаимодействие на местната власт с институциите в лицето на заместник-министъра на земеделието Атанас Добрев, главен комисар Николай Николов, директор на Главна дирекция \"Пожарна безопасност и защита на населението\" на МВР, Албена Георгиева, областен управител на област Видин и Снежина Динева – изпълнителен директор на „Напоителни системи” ЕАД. Огнян Ценков каза също, че при първа възможност ще се пристъпи към пълното доизграждане на дигата. Срокът, за който е обявено бедственото положение в село Иново, е до отпадане на обстоятелствата, послужили за неговото обявяване.\r\nПродължава наблюдението на критичните участъци не само в село Иново, но и в другите засегнати населени места на територията на Община Видин.", "date": "2018.03.14", "title": "Видин: Обстановката в село Иново се нормализира, предприети са всички мерки, за да се предотврати нов пробив"}
{"url": "http://www.focus-news.net/news/2018/03/14/2499472/rayonna-prokuratura-razlog-predade-na-sad-mazh-napadnal-i-zaplashil-kmeta-na-selo-bel-kamen.html", "text": "Районна прокуратура – Разлог e внесла обвинителен акт срещу А.М., привлечен към наказателна отговорност за това, че нападнал и заплашил кмета на село Бел Камен. Това съобщиха от пресцентъра на Апелативна прокуратура - София.\r\nНа 14 юни 2017 г. обвиняемият М. нанесъл удари с тояга по дясната ръка и с нож в областта на корема на длъжностно лице – кмет на кметство в с. Бел Камен, при изпълнение на службата му. Агресивното поведение на мъжа било в отговор на извършваната проверка за установяване самоличността на лице, за което имало данни, че е допуснало навлизането на животни в санитарно-охранителна зона на водоизточника за селото. Кметът изпълнявал задълженията си по предприемането на мерки за осигуряване и спазване на обществения ред, когато бил нападнат от обвиняемия. Освен това А.М. му се заканил с убийство, което би могло да възбуди основателен страх за осъществяването му. \r\nЗа този вид престъпления законът предвижда наказание „Лишаване от свобода“ до шест години.", "date": "2018.03.14", "title": "Районна прокуратура – Разлог предаде на съд мъж, нападнал и заплашил кмета на село Бел Камен"}
{"url": "http://www.focus-news.net/news/2018/03/14/2499451/ministar-nikolay-nankov-shte-inspektira-srutishteto-na-patya-smolyan-madan-na-15-mart.html", "text": "На 15 март министърът на регионалното развитие и благоустройството Николай Нанков ще инспектира срутището в района на село Тикале, което възпрепятства движението по път ІІ-86 Смолян - Мадан. Това съобщиха от пресцентъра на Министерство на регионалното развитие и благоустройството. Инспекцията на място на министър Нанков ще бъде в 8.00 часа.", "date": "2018.03.14", "title": "Министър Николай Нанков ще инспектира срутището на пътя Смолян - Мадан на 15 март"}
{"url": "http://www.focus-news.net/news/2018/03/14/2499476/afp-prezidentat-na-polsha-oprilichi-chlenstvoto-v-es-na-okupatsiite-na-stranata-ot-rusiya-avstriya-i-prusiya.html", "text": "Президентът на Полша Анджей Дуда оприличи членството на страната в Европейския съюз на поредните окупации на полската държава от Русия, Австрия и Прусия, предава AFP, като се позовава на публикации в полската преса от сряда.\r\nТой заяви, че днес, както и по време на 123-годишния период между 1795 и 1918 година, когато полската държава не съществува, „в отдалечени столици те взимат решения за нас... а реално ние работим за сметка на други“.\r\nВ реч, дадена в югоизточна Полша по случай 100-ата годишнина от обявяването на независимостта на Полша в резултат от Първата световна война, Дуда заяви: „Днес имаме суверенна и независима Полша където, вярвам... ще продължим да живеем все по-добре и по-добре. Говорете за това на децата си“.\r\nНа хората, които вярват, че ЕС е по-важен от Полша Дуда каза „всички трябва да помнят 123-те години на подялби“, когато страната се е подчинявала на окупатори. „Някои хора са казвали, че може и така да е по-добре, тъй като няма да има повече противоборства, въстания... най-после ще има мир, но скоро те са разбрали, че повече не вземат решенията сами за себе си“, припомни полският президент. \r\nПревод и редакция:", "date": "2018.03.14", "title": "AFP: Президентът на Полша оприличи членството в ЕС на окупациите на страната от Русия, Австрия и Прусия"}
{"url": "http://www.focus-news.net/news/2018/03/14/2499479/ministar-neno-dimov-sofiyskoto-metro-shte-namali-vrednite-emisii-s-blizo-90-hil-tona-godishno.html", "text": "Софийското метро ще намалява вредните емисии във въздуха с общо 90 хил. тона годишно след построяването на третия лъч. Това каза министърът на околната среда и водите Нено Димов по време на инспекция с министъра на транспорта, информационните технологии и съобщенията Ивайло Московски и столичния кмет Йорданка Фандъкова на строителството на новия участък на метрополитена. Това съобщиха от Министерство на околната среда и водите (МОСВ).\r\nМинистър Димов изтъкна, че това е един от големите проекти на Столичната община, пряко свързан с опазването на чистотата на атмосферния въздух. „Това е и една от основните цели, които се опитваме да постигнем заедно с местната власт“, допълни Димов. Той припомни, че автомобилният транспорт е един от двата големи източника на замърсяване с фини прахови частици, наред с битовото отопление. \r\nМинистър Димов заяви, че в края на първото полугодие на тази година се очаква да бъде отворена Ос „Въздух“ от Оперативна програма „Околна среда“. По нея общините ще могат да кандидатстват и за финансиране, свързано с намаляване на замърсяването на въздуха. „С това се надяваме да подпомогнем както Софийската, така и всички останали български общини да направят крачка напред за подобряване на качеството на въздуха“, заключи министърът.", "date": "2018.03.14", "title": "Министър Нено Димов: Софийското метро ще намали вредните емисии с близо 90 хил. тона годишно"}
{"url": "http://www.focus-news.net/news/2018/03/14/2499480/prof-d-r-antoni-stoilov-yuzu-neofit-rilski-blagoevgrad-v-universiteta-za-tazi-uchebna-godina-predlagame-tri-izpitni-sesii.html", "text": "В Югозападен университет „Неофит Рилски“ – Благоевград  за тази учебна година предлагаме три изпитни сесии за всички желаещи кандидат-студенти. Това каза за Радио „Фокус“ – Пирин проф. Антони Стоилов, заместник-декан на висшето учебно заведение. По думите му ще има две предварителни и една редовна изпитна сесия. „Първата предварителна изпитна сесия е на 24 и 25 март. Втората предварителна изпитна сесия е на 21 и 22 април. Редовната сесия е на 7, 8 и 9 юни“, добави той. Професор Стоилов коментира, че на дневен ред е първата кандидат-студентска сесия, тъй като тя стартира, като на 24 март ще е първият ден, на който кандидат-студентите ще може да положат изпит по предметите: български език, история на България, география на България, биология, математика и английски език. „На 25 март е ден за практически изпити, тъй като има специалности, в които се кандидатства с практически изпити. Това са практически изпити по вид спорт, рисуване, физическа подготовка и по музика“, коментира той. Антони Стоилов подчерта, че понеже някои от кандидатите имат желание да се явяват на повече от един състезателен изпит, учебното заведение е удовлетворило тяхното желание като е предвидило да се явяват по тяхно желание или от 9.00 сутринта на 24 март или от 13.00 същият ден. „Разбира се, може да иска да положи изпит по български език или история. Ако са по едно и също време няма как да е на две места. Затова ако иска може да се яви или сутринта или след обяд, тъй като ние всички шест на брой изпита ги повтаряме след обяд от 13.00 часа, така че, който желае, може да се яви“, каза още той.\r\nКристина МИТКОВА", "date": "2018.03.14", "title": "Проф. д-р Антони Стоилов, ЮЗУ „Неофит Рилски“ – Благоевград: В университета за тази учебна година предлагаме три изпитни сесии"}
{"url": "http://www.focus-news.net/news/2018/03/14/2499483/afp-sasht-predlozhiha-reformi-v-sto.html", "text": "САЩ предложиха реформи в Световната търговска организация, според които трябва да се въведат наказания за членовете, които нарушават основните правила, предава AFP, като коментира, че мярката най-вероятно цели да навреди на Китай.\r\nПредставителите на Вашингтон в организацията са подали документ, датиран от 12 март, който се отнася до „хронично ниското ниво на съобразяване със съществуващите изисквания в много от споразуменията в СТО“.\r\nПревод и редакция:", "date": "2018.03.14", "title": "AFP: САЩ предложиха реформи в СТО"}
{"url": "http://www.focus-news.net/news/2018/03/14/2499481/reuters-ungariya-osadi-siriyski-bezhanets-na-7-godini-zatvor-za-podstrekavane-kam-bezreditsi-na-granichen-punkt.html", "text": "Унгарски съд осъди бежанец с кипърско-сирийски произход на седем години лишаване от свобода за нелегално пресичане на границата и съучастие в „терористичен акт“ по време на сблъсъци с полицията през септември 2015 година, съобщи държавната агенция MTI в сряда, предава Reuters.\r\nПрисъдата на бежанеца е преразгледана, след като първоначално съдът е постановил 10 години затвор. Ахмед Хамед е бил част от група, която е пресекла границата на Унгария нелегално на 16 септември 2015 година. Той е говорил пред тълпата с високоговорител преди стотици мигранти да щурмуват граничната ограда.\r\nПревод и редакция:", "date": "2018.03.14", "title": "Reuters: Унгария осъди сирийски бежанец на 7 години затвор за подстрекаване към безредици на граничен пункт"}
{"url": "http://www.focus-news.net/news/2018/03/14/2499468/tass-velikobritaniya-shte-izgoni-23-ruski-diplomati-vav-vrazka-s-otravyaneto-na-sergey-skripal.html", "text": "Великобритания ще изгони от страната 23 руски дипломати във връзка с делото около отравянето на бившия полковник от ГРУ Сергей Скрипал и неговата дъщеря Юлия, предава ТАСС, като се позовава на думите, изказани от премиера на Обединеното кралство Тереза Мей.\r\nИзгонените руски дипломати, които още не са определени, ще имат една седмица да напуснат страната, съобщи Мей.\r\n„След убийството на господин Литвиненко Великобритания изгони четирима дипломати. На основание на Виенската конвенция сега ще изгоним 23 руски дипломата“, заяви тя, като отбеляза, че според версията на британската страна „те са необявени офицери от разузнаването“. „Те имат само една седмица, за да напуснат (Великобритания)“, съобщи британският премиер. Мей подчерта още, че „това ще бъде най-голямото изгонване за последните 30 години“. „Тези действия отразяват факта, че това не е първият път, когато руската държава извършва действия против нашата страна“, твърди тя.\r\nМей определи действията на Москва по делото на бившия полковник от ГРУ като противозаконно използване на сила спрямо Лондон. Тя още веднъж изброи версиите за използване на отравящото вещество, като отбеляза, че Русия така и не е изяснила този въпрос. „Съществуват два възможни варианта: или това е директно действие на руската държава против нашата държава, или, вероятно, руското правителство е загубило контрол над запасите от военното отравящо вещество и е допуснало попадането му в ръцете на трети лица“, обясни британският премиер.\r\nСпоред думите на Мей, Москва така и не е предоставила задоволителен отговор на искането на Великобритания да предостави необходимите пояснения. „Техният отговор беше демонстрация на пълното им презрение, те не представиха заслужаващо доверие обяснение, което би могло да ни накара да си мислим, че не са загубили контрол над своите нервно-паралитични вещества, а не представиха обяснения и защо това вещество бе използвано във Великобритания, и защо Русия разработва недекларирана военно-химическа програма в нарушение на международните закони“, заяви британският премиер.\r\n„Няма никакво алтернативно заключение, освен това, че Русия носи отговорността за опита за убийство на господин Скрипал и неговата дъщеря и за това, че подлага на опасност живота на другите британци, живеещи в Солсбери“, продължи Мей.\r\nКакто подчерта британският премиер, Лондон ще прави проверки на частните руски самолети и ще замрази „съмнителните“ сметки. „Ще засилим проверките на частните полети, митниците, товарите. Ще замразяваме руски държавни активи в случай, че получим свидетелства, че те могат да бъдат използвани, за да заплашат живота или сигурността на гражданите на Великобритания и живущите в страната“, заяви ръководителят на британското правителство.\r\nВъпреки това, Мей подчерта, че пълното прекъсване на диалога между Лондон и Москва не отговаря на британските национални интереси.\r\nПревод и редакция:", "date": "2018.03.14", "title": "ТАСС: Великобритания ще изгони 23 руски дипломати във връзка с отравянето на Сергей Скрипал"}
{"url": "http://www.focus-news.net/news/2018/03/14/2499484/yambol-vazrastna-zhena-e-stanala-zhertva-na-izmama-s-2-660-lv.html", "text": "Възрастна жена от Ямбол е станала жертва на измама с 2 660 лв. Това съобщиха от ОДМВР - Ямбол. Жената е съобщила на 13 март в полицията, че е била измамена с 2 660 лева. Потърпевшата обяснила, че към 10.00 часа на ул. “Търговска” я заговорил около 55-годишен мъж, който и приличила на нейн познат. Той ѝ разказал, че работи в социалните служби и я убедил, че има изменения в закона, съгласно който, ако пенсионер покаже спестяванията си пред социален работник, те ще бъдат описани и ще получи повишение на пенсията с половината от сумата. Така въведена в заблуждение, жената и съпругът ѝ допуснали в дома си мнимия служител и му предоставили 500 лева, за да ги опише. Малко по-късно от банков офис тя изтеглила 2 160 лева, които дала за съхранение на „познатия  мъж“. Междувременно към тях се присъединил още един „социален работник“, който я уговорил да избере цвете за рождения ден на тяхна колежка. Така въведена в заблуждение, след като излязла от цветарския магазин, възрастната жена установила, че двамата мъже липсват, заедно с парите. Проверка в дома ѝ установила липсата и на описаните вече 500 лева. След като разбрала, че е станала жертва на измама, жената се обърнала към полицията.", "date": "2018.03.14", "title": "Ямбол: Възрастна жена е станала жертва на измама с 2 660 лв."}
{"url": "http://www.focus-news.net/news/2018/03/14/2499487/ministar-lilyana-pavlova-i-predsedatelyat-na-ep-antonio-tayani-podpisaha-klyuchovo-zakonodatelstvo-na-es-dnes.html", "text": "Лиляна Павлова, министър за Българското председателство на Съвета на Европейския съюз, и Антонио Таяни, председател на Европейския парламент, подписаха днес четири ключови законодателни акта на ЕС, за да могат те по-бързо да влязат в сила. Това съобщиха от Министерството за Българското председателство на Съвета на Европейския съюз.\r\nБлагодарение на законодателството ЕС ще може да предприеме по-нататъшни мерки за укрепване на сигурността, преминаване към приключване на работата по изграждането на Съюза на капиталовите пазари и прилагане на разпоредбите на Парижкото споразумение за климата. Всички тези въпроси са приоритети на Българското председателство.\r\n„Днес работим за справяне със загрижеността на  ЕС в областта на миграцията, за подобряване защитата на потребителите при избора им на застрахователни продукти и за изпълнение на ангажимента на ЕС за противодействие на изменението на климата и подобряване на качеството на въздуха. Всички те са приоритетни области за ЕС и се радвам, че като политици ние успешно изпълняваме поетите ангажименти за действие в тези области, в името на гражданите и бизнеса, и за благото на нашата планета“, заяви министър Лиляна Павлова след церемонията. \r\nПодписаните днес актове – решение и регламент - ще позволят на Европейската инвестиционна банка (ЕИБ) да отпусне допълнително 5,3 милиарда евро, от които 3,7 милиарда евро ще бъдат използвани за справяне с първопричините за миграцията. \r\nДържавите членки и застрахователният сектор ще разполагат с повече време за подготовка при прилагането на новите правила за разпространение на застрахователните продукти. което ще доведе до по-голяма защита на правата на потребителите на застрахователни услуги.\r\nЕС ще направи крачка към постигането на целта си за намаляване на емисиите на парникови газове с най-малко 40 % до 2030 г. чрез реформата след 2020 г. на Системата на ЕС за търговия с емисии (СТЕ). \r\nПреговорите по окончателните текстове на законодателните актове приключиха по времето на Естонското председателство на Съвета през второто полугодие на 2017 г. Подписването представлява финален етап на процеса на взимане на решения в ЕС, започващ със законодателни предложения от Комисията и продължаващ с консултации с Европейския парламент и Съвета. \r\nПовече информация за законодателните актове, подписани днес, можете да намерите ,  и .\r\nПреглед на приоритетите на Българското председателство можете да намерите .\r\nСнимки и видео от церемонията по подписване можете да намерите .", "date": "2018.03.14", "title": "Министър Лиляна Павлова и председателят на ЕП Антонио Таяни подписаха ключово законодателство на ЕС днес"}
{"url": "http://www.focus-news.net/news/2018/03/14/2499490/lilyana-lazarova-logopedichen-tsentar-varna-otkrihme-diagnostichno-konsultativen-kabinet-za-uchenitsi-koito-imat-zatrudneniya-v-pismenata-rech.html", "text": "Към Логопедичен център – Варна функционира диагностично-консултативен кабинет за ученици, които имат затруднения в писмената реч. Това каза в интервю за Радио „Фокус“ – Варна Лиляна Лазарова, директор на Център за подкрепа за личностно развитие (ЦПЛР) – Логопедичен център – Варна. Проектът е пилотен и е стартирал през миналата учебна година заради увеличаващия се процент на учениците с проблеми в четеното и писането. „Ученици, които без да са приети за терапия в Логопедичен център – Варна, биха могли да потърсят помощта на този кабинет. В продължение на няколко срещи логопедът провежда нужните диагностични процедури, за да се установи откъде идват тези затруднения. От настоящата учебна година кабинетът вече работи по утвърден график с прием два пъти в седмицата след предварително записване“, добави Лиляна Лазарова. Тя отбеляза, че процентът на учениците с проблеми в четеното и писането е тревожен. „Ученик, който не владее добре писмената реч, по-късно среща трудности в обучението и овладяване на учебното съдържание. Нещата стават трудни и дълги за коригиране“, посочи Лиляна Лазарова.\r\nМарияна ВАЛЕНТИНОВА", "date": "2018.03.14", "title": "Лиляна Лазарова, Логопедичен център – Варна: Открихме диагностично-консултативен кабинет за ученици, които имат затруднения в писмената реч"}
{"url": "http://www.focus-news.net/news/2018/03/14/2499485/veliko-tarnovo-obshtinata-proveryava-chasten-imot-postroen-varhu-glavniya-vodoprovod-kray-selo-prisovo.html", "text": "Общината проверява частен имот, построен върху главния водопровод на Велико Търново край село Присово. По първоначални данни са констатирани сериозни нарушения. Това каза пред журналисти в града проф. Георги Камарашев, зам.-кмет на Велико Търново, предаде репортер на Радио „Фокус“ – Велико Търново. Камарашев уточни, че е свикана специална Комисия, която работи на терен. Данните от протоколите ще станат известни до края на настоящата седмица. „Документално по архиви има отклонения. До колкото знам има две неща, но нека да мине проверката“, каза още зам.-кметът. Ако бъдат установени нередности, Община Велико Търново ще издаде предписания за събаряне на незаконните постройки и съоръжения.\r\nПроблемът е установен по време на последната голяма ВиК авария, която остави Велико Търново и още 14 населени места без вода за ден. Според данните на зам.-кмета има още няколко частни имота, през които преминава главният водопровод, но те са незастроени.\r\nЛуиза ТРАНЧЕВА", "date": "2018.03.14", "title": "Велико Търново: Общината проверява частен имот, построен върху главния водопровод край село Присово"}
{"url": "http://www.focus-news.net/news/2018/03/14/2499488/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.14", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/14/2499474/smolyan-srutishte-zatvori-ednata-lenta-po-patya-devin-mihalkovo.html", "text": "Срутище затвори едната пътна лента по пътя Девин – Михалково, съобщиха за Радио „Фокус“ – Смолян дежурният в Областно пътно управление – Смолян. Място е на два километра след разклона за Девин в посока Михалково. Участъкът е сигнализиран и движението се осъществява и от леките, и от товарните автомобили в едната пътна лента. Очаква се до утре скалните късове да бъдат разчистени и двете пътни платна да бъдат отворени за движение.\r\nНели ГЕРГЬОВСКА", "date": "2018.03.14", "title": "Смолян: Срутище затвори едната лента по пътя Девин – Михалково"}
{"url": "http://www.focus-news.net/news/2018/03/14/2499489/zamestnik-ministar-malina-krumova-shte-uchastva-vav-foruma-prevantivno-poddarzhane-proektirane-i-tehnologii-na-15-mart.html", "text": "Заместник-министърът на регионалното развитие и благоустройството Малина Крумова ще открие техническия семинар „Превантивно поддържане –  проектиране и технологии“, организиран от Българска браншова камара „Пътища“. Това съобщиха от пресцентъра на Министерство на регионалното развитие и благоустройството. Събитието ще се проведе на 15 март в хотел „Централ Хотел Форум“ в София. Откриването е в 9.20 часа.\r\nФорумът е първият от поредица технически семинари, които камарата ще организира от тази година, и е насочен към обмен на добри практики и повишаване качеството на дейностите на фирмите от пътния бранш.", "date": "2018.03.14", "title": "Заместник-министър Малина Крумова ще участва във форума „Превантивно поддържане – проектиране и технологии“ на 15 март"}
{"url": "http://www.focus-news.net/news/2018/03/14/2499494/plovdiv-povishena-e-opasnostta-ot-svlachishtna-aktivnost-v-planinskite-rayoni-na-oblastta.html", "text": "Натоварено е движението по участъка на АМ „Тракия“ в областта. Това съобщиха за Радио „Фокус“ – Пловдив от Областното пътно управление. Интензивен трафик се отчита и по направленията Пловдив - Карлово, Пловдив - Пещера и Пловдив - Асеновград - Смолян. Пътните настилки на територията на областта са сухи и нормално проходими, мокри са пътищата единствено в района на Лъки. Ограничено е движението за МПС над 12 тона през прохода Троян -\r\n Кърнаре. От Областното пътно управление предупреждават за завишена опасност от свлачищна активност по пътищата в планинските райони. Най-рискови са пътните отсечки Кричим-Девин, Югово-Лъки и Бачково - Нареченски бани. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nДвижението на територията на град Пловдив също е натоварено. Колони от автомобили има по булевардите „Цар Борис III Обединител“, „Христо Ботев“, „Васил Априлов“, „Санкт Петербург“, „Пещерско шосе“, „Шести септември“, „България“ и „Източен“. Пътните настилки на територията на града са сухи.\r\nТони МИХАЙЛОВ", "date": "2018.03.14", "title": "Пловдив: Повишена е опасността от свлачищна активност в планинските райони на областта"}
{"url": "http://www.focus-news.net/news/2018/03/14/2499492/prof-d-r-antoni-stoilov-yuzu-neofit-rilski-blagoevgrad-ima-interes-ot-kandidat-studentite-kam-vsichki-spetsialnosti-vav-vissheto-uchebno-zavedenie.html", "text": "Има интерес от кандидат-студентите  към всички специалности във висшето учебно заведение. Това каза за Радио „Фокус“ – Пирин проф. Антони Стоилов, заместник-декан на Югозападен университет „Неофит Рилски“ – Благоевград. „Въпросът за интереса на студентите към определени специалност е много сложен и труден за отговаряне, тъй като всяка година желанията са различни. Не би било коректно от моя страна да коментирам дали има специалности, които се ползват с по-голям интерес от другите. Това би засегнало някои колегите“, коментира той. Стоилов отбеляза, че има по 10 - 12 кандидата за някои специалности. „Такива са случаите със специалностите за медицински сестри, както и кинезитарапия“, каза още проф. Стоилов. Той подчерта, че голям е и броят на кандидат-студентите, които имат интерес към специалности като „Предучилищна и начална училищна педагогика“, също и специалносттите във филологическото направление – българска и английска филология и приложна лингвистика. „Имаме обучение по 79 бакалавърски програми, така че много е трудно да бъдат изброени всичките. Общо взето, радваме се на интерес“, добави той. Професорът заяви, че всяка година местата в университета се попълват.\r\nКристина МИТКОВА", "date": "2018.03.14", "title": "Проф. д-р Антони Стоилов, ЮЗУ „Неофит Рилски“ – Благоевград: Има интерес от кандидат-студентите  към всички специалности във висшето учебно заведение"}
{"url": "http://www.focus-news.net/news/2018/03/14/2499493/alsat-m-makedoniya-spored-gratskite-medii-sporat-za-imeto-tryabva-da-bade-razreshen-okolo-velikden.html", "text": "Министърът на външните работи на Гърция Никос Коцияс ще бъде в Скопие на 22 и 23 март, пише гръцкият вестник „Та Неа“.. И дори официално да не е потвърдено нито от Скопие, нито от Атина, според изданието, става въпрос за важно посещение, тъй като трябва да се обсъдят предложенията на двете страни за постигане на международен договор. Очаква се във фокуса да бъдат евентуални промени в Конституцията на бившата югорепублика и начина, по който да се формулира договора, с цел да се осигури възможност на Македония да получи покана за присъединяване към НАТО и да получи дата за започване на преговори за членство в Европейския съюз, предава излъчващата на албански скопска телевизия „Алсат – М“.\r\n„На 23 март Никос Коцияс ще се срещне с колегата си Никола Димитров, а на предната вечер те ще проведат официална вечеря. Не се изключва възможността гръцкият външен министър да има срещи и с други политици, но програмата все още се уточнява. Изходът от разговорите в Скопие ще бъде важен и за планираната среща на Коцияс и Димитров със специалния представител на ООН Матю Нимиц“, пише „Та Неа“.\r\nПрезидентът на Гърция Прокопис Павлопулос, в своята серия от изяви по спора за името повтори, че Скопие първо трябва да промени Конституцията си, а след това да подпише договора между двете страни.\r\n„Преди да влезе в сила договорът и преди да се оформи съдържанието му, трябва да се направи ревизия на Конституцията на нашата съседна страна, тъй като ние сме европейци, които имат европейския демократически манталитет и не можем да си мислим, че ако една страна подпише международен договор, се обвързва международно, без да промени своята конституция, на основание, че това не е толкова важно“, заяви Павлопулос.\r\nСъщевременно, гръцкото издание Ефимерида пише, че разрешаването на спора трябва да се случи по Великден (8 април), когато гръцкото правителство ще се посвети още по-сериозно на въпроса. Но, вестникът обръща внимание и на дилемите за бъдещето на настоящата управляваща коалиция на Ципрас. По-конкретно, партията „Независимите гърци“ (АНЕЛ) на Панос Каменос вече открито обяви, че няма да гласува за евентуално решение, което включва термина „Македония“. Според Ефимерида, има вероятност партията „То Потами“, оглавявана от Ставрос Теодоракис, да бъде нов коалиционен партньор на Ципрас, защото лидерът й на няколко пъти потвърди, че поддържа позицията на правителството по спора за името.\r\nПревод и редакция:", "date": "2018.03.14", "title": "„Алсат – М“ (Македония): Според гръцките медии, спорът за името трябва да бъде разрешен около Великден"}
{"url": "http://www.focus-news.net/news/2018/03/14/2499497/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е стеснен участък при мост над река Крапец. Районът е сигнализиран с пътен знак В15. От Областно Пътно управление – Габрово съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Условията за пътуване в областта са нормални. Настилките са предимно сухи, в усойните места – частично мокри. Времето е слънчево и ясно, с добра видимост. Движението в края на работния ден е  натоварено. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.03.14", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/03/14/2499499/veliko-tarnovo-ogranicheno-e-dvizhenieto-na-avtomobili-nad-35-tona-po-patya-mezhdu-selata-cheshma-i-kesarevo-zaradi-losho-eksploatatsionno-sastoyanie.html", "text": "Ограничено е движението на автомобили над 3.5 тона по път Чешма - Кесарево заради лошо експлоатационно състояние на отсечката. Срокът за приключване на ремонтните работи е до 5 юли 2018 г. Обходният маршрут е през Чешма - Сливовица - Горско Ново село - Джулюница - Кесарево. Това съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са нормални. Настилките са сухи, а времето – предимно слънчево и ясно. Трафикът е интензивен, но движението се осъществява спокойно. Няма допълнително въведени ограничения и нови затворени участъци. Не се допуска преминаване на товарни автомобили над 10 тона през прохода Твърдица – Елена.  Проходът на Републиката е отворен за всички видове МПС, но все още важи предупреждението за опасност от падащи камъни. Затворен за движение остава пътя  Велико Търново – село Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по главен път I-4 през село Леденик.\r\nЛуиза ТРАНЧЕВА", "date": "2018.03.14", "title": "Велико Търново: Ограничено е движението на автомобили над 3.5 тона по  пътя между селата Чешма и Кесарево заради лошо експлоатационно състояние"}
{"url": "http://www.focus-news.net/news/2018/03/14/2499500/aktsenti-v-sutreshniya-blok-dobro-utro-balgariya-na-radio-fokus-na-15-mart.html", "text": "На фона на обявените бедствени положения в някои райони на страната министър Емил Караниколов информира за идеята за създаване на търговско предприятие, което ще бъде собственик на язовирите, с които общините не могат да се справят. До колко полезна ще бъде тази идея и би ли сработила навсякъде? Чува ли се достатъчно гласът на малките общини или проблемите и предупрежденията им остават нечути? Темата ще коментираме в сутрешния блок „Добро утро, България“ на Радио „Фокус“ с кмета на Община Хайредин Тодор Алексиев. \r\n170 дни след парламентарни избори Германия най-накрая ще има ново правителство, а Ангела Меркел отново заема канцлерския пост за своя четвърти мандат. Ще бъдат ли удовлетворени германските граждани от новото управление и всъщност колко нови моменти ще има в него? Ще се завишат ли очакванията към новия стар канцлер на Германия или по-скоро ще наблюдаваме стриктно спазване към добре познати маневри във властта? Отговорите търсим от дългогодишния кореспондент в Германия Мария Стоянова. \r\nТази година се навършват и 125 години от рождението на Райко Алексиев, български хуморист, художник, карикатурист, фейлетонист, публицист, издател. С какво остава запомнен бохемът и творчеството му ни разказва фолклористът проф. Георг Краев. \r\nВ минутите след 9.00 часа Ваня Николова от Радио „Фокус“-Пазарджик ще ни разкрие повече за ХV-я фолклорен фестивал на маскарадните и кукерските игри, чието провеждане предстои. Колегата Ливия Нинова от Радио „Фокус“-Благоевград пък ще насочи вниманието ни към традиционните български носии и трудностите при техните изработки. \r\nТези и още теми - в „Добро утро, България“ по Радио „Фокус“ от 06.00 до 10.00 часа с водещ Виктория Месробович.", "date": "2018.03.14", "title": "Акценти в сутрешния блок „Добро утро, България“ на Радио „Фокус“ на 15 март"}
{"url": "http://www.focus-news.net/news/2018/03/14/2499478/petar-gornovski-damtn-klasifikatsiyata-na-yazovirite-po-golemina-i-po-opasnost-shte-pomogne-badeshtata-ni-deynost.html", "text": "Класификацията на язовирите по големина и по опасност ще помогне бъдещата дейност на ДАМТН. Това каза председателят на ДАМТН Петър Горновски по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. „Провели сме 8000 проверки на язовирите в страната. Язовирите са 5701. В момента издирваме още язовири. Може би ще станат около и над 6000. Голяма част от тези язовири са водоеми, които не отговарят на характеристиките за язовир. Това са гьолове, казвам го директно. Ние трябва да направим тази класификация. По Закона за водите всички сега са язовири и ние трябва да ги проверяваме.“, каза той и посочи, че по сега действащото законодателство дейността по надзора се съсредоточава върху гьоловете. Според него, ако се приемат законови промени, от ДАМТН ще могат да се съсредоточат върху около 4000 язовири. По думите му от тях трябва да се класифицират опасните. Горновски поясни, че тогава ще може да се търси финансиране, защото е ясно, че такова за всички изведнъж няма да се случи. „Абсолютно сме убедени в това, че тази класификация ще помогне. Ще помогне и на това, че ние предлагаме комисиите към областните управители да се съсредоточат към рисковите и опасни язовири“, заяви Горновски. \r\nДеница КИТАНОВА", "date": "2018.03.14", "title": "Петър Горновски, ДАМТН: Класификацията на язовирите по големина и по опасност ще помогне бъдещата ни дейност"}
{"url": "http://www.focus-news.net/news/2018/03/14/2499502/mvr-dvama-dushi-sa-privlecheni-kato-obvinyaemi-za-seriya-vzlomni-krazhbi-ot-bazovi-stantsii-na-mobilni-operatori.html", "text": "Двама души са привлечени като обвиняеми за серия взломни кражби от базови станции на мобилни оператори. Това съобщиха от пресцентъра на МВР. Разследването е проведено от служители на ОДМВР - София и колегите им от РУ - Своге. Оперативните действия започнали в края на месец януари, когато в РУ - Своге била заявена кражба на 16 акумулаторни батерии в с. Заселе. За времето до 7 март били подадени още пет сигнала за отнети 52 акумулаторни батерии от селата Владо Тричков, Желен, Реброво, Заселе и Искрец. По шестте случая били образувани досъдебни производства. \r\nВ хода на предприетите активни оперативно-издирвателни и процесуално-следствени действия на криминалистите от областната дирекция и районното управление в Своге е установено, че всичките престъпления са извършени по идентичен начин. На база извършения анализ на местоположението на базовите станции, метеорологичните условия и вида на отнетите вещи- акумулаторни батерии с тегло на всяка една от тях около и над 50 кг, криминалистите започнали работа по версия, че се касае за едни и същи извършители, които са се придвижвали с високо проходим автомобил. \r\nПоследвали множество активни действия, в рамките на които разследващите разкрили, че по време на извършване на престъпните посегателства в района се е намирал лек автомобил, ползван и управляван от двама братя от гр. Нови Искър. При извършена проверка в двора на адреса им, в лек автомобил „Форд Експлорър“, са намерени и иззети 12 акумулаторни батерии, предмет на кражба от базова станция в с. Искрец, извършена на 7 март. В колата са открити още клещи, ножица за рязане на метал с удължени дръжки, както и три метални лоста с различни размери. \r\nСлед събрани доказателства за виновността им лицата с инициали П.А. (на 39 г.) и Б. А. (на 40 г.) са привлечени в качеството на обвиняеми и с прокурорско постановление им е наложена мярка за неотклонение „подписка“. \r\nПродължава работата по документиране участието на двамата и в останалите пет взломни кражби.", "date": "2018.03.14", "title": "МВР: Двама души са привлечени като обвиняеми за серия взломни кражби от базови станции на мобилни оператори"}
{"url": "http://www.focus-news.net/news/2018/03/14/2499501/inerkom-ofitsialno-uvedomi-kzk-za-sdelkata-s-chez.html", "text": "„Инерком\" официално уведоми КЗК за сделката с „ЧЕЗ\". Това се посочва в съобщение на „Инерком България\", изпратено до медиите.\"Фокус\" публикува пълния текст на съобщението\":", "date": "2018.03.14", "title": "„Инерком\" официално уведоми КЗК за сделката с „ЧЕЗ\""}
{"url": "http://www.focus-news.net/news/2018/03/14/2499491/zam-ministar-atanaska-nikolova-20-mln-lv-sa-otdeleni-ot-op-okolna-sreda-s-benefitsienti-obshtinite-za-osiguryavane-na-poddrazhkata-na-yazovirite.html", "text": "20 млн. лв. са отделени от ОП „Околна среда“ с бенефициенти общините за осигуряване на поддръжката на язовирите. Това каза заместник-министърът на околната среда и водите Атанаска Николова по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. Николова изрази надежда кметовете да подготвят качествени проектни предложения и да кандидатстват. „Оперативна програма „Околна среда\" 2014-2020 г. заделя сериозен ресурс за мерки, които са свързани с превенция и намаляване на риска от наводнение\", каза тя. Николова коментира, че МОСВ като държавен орган, осъществяващ политиката по управление на водите, винаги се е стремяло да работи съвместно с всички заинтересовани институции. „Нашият стремеж е преди всичко да отстояваме трайна, целенасочена и устойчива политика, която да гарантира здравето, безопасността на населението и икономическото развитие на държавата“, каза тя. Николова поясни, че МОСВ подкрепя предложените законови промени от НСОРБ, но имат и някои забележки. \r\nДеница КИТАНОВА", "date": "2018.03.14", "title": "Зам.-министър Атанаска Николова: 20 млн. лв. са отделени от ОП „Околна среда“ с бенефициенти общините за осигуряване на поддръжката на язовирите"}
{"url": "http://www.focus-news.net/news/2018/03/14/2499482/zam-ministar-krasimir-tsipov-tryabva-da-bade-prodalzhena-rabotata-po-izgrazhdane-na-publichen-registar-na-yazovirite.html", "text": "Трябва да бъде продължена работата по изграждане на публичен регистър на язовирите, така нареченият воден кадастър. Това каза заместник-министърът на вътрешните работи Красимир Ципов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. Ципов поясни, че има положителна оценка за класифицирането на язовирите. Според него трябва да се мисли за решаването на проблема за поддържането на проводимостта на речните корита. „Не само в рамките на населените места, а извън урбанизираните територии. Към настоящия момент е необходим допълнителен ресурс за това и трябва да се търсят допълнителни възможности за това“, каза Ципов.\r\nДеница КИТАНОВА", "date": "2018.03.14", "title": "Зам.-министър Красимир Ципов: Трябва да бъде продължена работата по изграждане на публичен регистър на язовирите"}
{"url": "http://www.focus-news.net/news/2018/03/14/2499506/pregled-na-mezhdunarodnite-novini-do-18-chasa-agentsiya-fokus.html", "text": "Великобритания ще изгони значителен брой руски дипломати в отговор на отравянето на бившия руски двоен агент Сергей Скрипал в Южна Англия, предава  Reuters.\r\nСпоред журналисти от местна медия министър-председателят Тереза Мей „ще обяви експулсирането на руски дипломати от Великобритания“. \r\nРуския отрича намеса в отравянето на бившия агент Скрипал, както и на дъщеря му.\r\n***  НАТО призова Русия да отговори на британските въпроси относно отравянето на бившия шпионин Сергей Скрипал с невропаралитичен газ, наричайки възможната атака „ясно нарушение на международните норми“, предава  AFP.\r\n„Съюзниците изразяват солидарност с Великобритания, предлагат ѝ своята подкрепа в провеждането на настоящето разследване и призовават Русия да отговори на британските въпроси“, пише в общо заявление на страните членки на Алианса.\r\n*** Членът на косовския парламент от „Сръбска листа“ Игор Шимич заяви, че партията няма да гласува за ратификация на споразумението за демаркация на границата между Косово и Черна гора, предава белградското радио Б – 92.\r\nСпоред прищинска медия, цитирана от сръбската агенция Beta, Шимич е заявил, че „Сръбска листа“не е променила позицията си по отношение на Закона. От името на партията той заяви по-рано, че въпросът за гласуване в полза на демаркацията изобщо не стои в дневния й ред.\r\nПредседателят на косовския парламент Кадри Весели и премиера на страната Рамуш Харадинай са заявили, че са в „интензивни контакти“ с партията на косовските сърби през последните дни, за да се опитат да ги убедят да гласуват „за“ предложението.Агенция „Фокус“ припомня:\r\nЗа да се ратифицира споразумението за демаркация на границата между Черна гора и Косово са нужна подкрепа на 2/3 (80) от депутатите в косовски парламент. Към момента управляващата коалиция, в която влиза и „Сръбска листа“, има подкрепата на 78 депутати, сред които и народните представители от опозиционната Демократична лига на Косово.\r\nСрещу демаркацията са 10-те депутати от „Сръбска листа“ и 32-ата от опозиционното Движение „Самоопределение“.\r\n***Великобритания ще изгони от страната 23 руски дипломати във връзка с делото около отравянето на бившия полковник от ГРУ Сергей Скрипал и неговата дъщеря Юлия, предава ТАСС, като се позовава на думите, изказани от премиера на Обединеното кралство Тереза Мей.\r\nИзгонените руски дипломати, които още не са определени, ще имат една седмица да напуснат страната, съобщи Мей.\r\n„След убийството на господин Литвиненко Великобритания изгони четирима дипломати. На основание на Виенската конвенция сега ще изгоним 23 руски дипломата“, заяви тя, като отбеляза, че според версията на британската страна „те са необявени офицери от разузнаването“. „Те имат само една седмица, за да напуснат (Великобритания)“, съобщи британският премиер. Мей подчерта още, че „това ще бъде най-голямото изгонване за последните 30 години“. „Тези действия отразяват факта, че това не е първият път, когато руската държава извършва действия против нашата страна“, твърди тя.\r\nМей определи действията на Москва по делото на бившия полковник от ГРУ като противозаконно използване на сила спрямо Лондон. Тя още веднъж изброи версиите за използване на отравящото вещество, като отбеляза, че Русия така и не е изяснила този въпрос. „Съществуват два възможни варианта: или това е директно действие на руската държава против нашата държава, или, вероятно, руското правителство е загубило контрол над запасите от военното отравящо вещество и е допуснало попадането му в ръцете на трети лица“, обясни британският премиер.\r\nСпоред думите на Мей, Москва така и не е предоставила задоволителен отговор на искането на Великобритания да предостави необходимите пояснения. „Техният отговор беше демонстрация на пълното им презрение, те не представиха заслужаващо доверие обяснение, което би могло да ни накара да си мислим, че не са загубили контрол над своите нервно-паралитични вещества, а не представиха обяснения и защо това вещество бе използвано във Великобритания, и защо Русия разработва недекларирана военно-химическа програма в нарушение на международните закони“, заяви британският премиер.\r\n„Няма никакво алтернативно заключение, освен това, че Русия носи отговорността за опита за убийство на господин Скрипал и неговата дъщеря и за това, че подлага на опасност живота на другите британци, живеещи в Солсбери“, продължи Мей.\r\nКакто подчерта британският премиер, Лондон ще прави проверки на частните руски самолети и ще замрази „съмнителните“ сметки. „Ще засилим проверките на частните полети, митниците, товарите. Ще замразяваме руски държавни активи в случай, че получим свидетелства, че те могат да бъдат използвани, за да заплашат живота или сигурността на гражданите на Великобритания и живущите в страната“, заяви ръководителят на британското правителство.\r\nВъпреки това, Мей подчерта, че пълното прекъсване на диалога между Лондон и Москва не отговаря на британските национални интереси.\r\n***Президентът на Полша Анджей Дуда оприличи членството на страната в Европейския съюз на поредните окупации на полската държава от Русия, Австрия и Прусия, предава AFP, като се позовава на публикации в полската преса от сряда.\r\nТой заяви, че днес, както и по време на 123-годишния период между 1795 и 1918 година, когато полската държава не съществува, „в отдалечени столици те взимат решения за нас... а реално ние работим за сметка на други“.\r\nВ реч, дадена в югоизточна Полша по случай 100-ата годишнина от обявяването на независимостта на Полша в резултат от Първата световна война, Дуда заяви: „Днес имаме суверенна и независима Полша където, вярвам... ще продължим да живеем все по-добре и по-добре. Говорете за това на децата си“.\r\nНа хората, които вярват, че ЕС е по-важен от Полша Дуда каза „всички трябва да помнят 123-те години на подялби“, когато страната се е подчинявала на окупатори. „Някои хора са казвали, че може и така да е по-добре, тъй като няма да има повече противоборства, въстания... най-после ще има мир, но скоро те са разбрали, че повече не вземат решенията сами за себе си“, припомни полският президент.\r\n*** Министърът на външните работи на Гърция Никос Коцияс ще бъде в Скопие на 22 и 23 март, пише гръцкият вестник „Та Неа“.. И дори официално да не е потвърдено нито от Скопие, нито от Атина, според изданието, става въпрос за важно посещение, тъй като трябва да се обсъдят предложенията на двете страни за постигане на международен договор. Очаква се във фокуса да бъдат евентуални промени в Конституцията на бившата югорепублика и начина, по който да се формулира договора, с цел да се осигури възможност на Македония да получи покана за присъединяване към НАТО и да получи дата за започване на преговори за членство в Европейския съюз, предава излъчващата на албански скопска телевизия „Алсат – М“.\r\n„На 23 март Никос Коцияс ще се срещне с колегата си Никола Димитров, а на предната вечер те ще проведат официална вечеря. Не се изключва възможността гръцкият външен министър да има срещи и с други политици, но програмата все още се уточнява. Изходът от разговорите в Скопие ще бъде важен и за планираната среща на Коцияс и Димитров със специалния представител на ООН Матю Нимиц“, пише „Та Неа“.\r\nПрезидентът на Гърция Прокопис Павлопулос, в своята серия от изяви по спора за името повтори, че Скопие първо трябва да промени Конституцията си, а след това да подпише договора между двете страни.\r\n„Преди да влезе в сила договорът и преди да се оформи съдържанието му, трябва да се направи ревизия на Конституцията на нашата съседна страна, тъй като ние сме европейци, които имат европейския демократически манталитет и не можем да си мислим, че ако една страна подпише международен договор, се обвързва международно, без да промени своята конституция, на основание, че това не е толкова важно“, заяви Павлопулос.\r\nСъщевременно, гръцкото издание Ефимерида пише, че разрешаването на спора трябва да се случи по Великден (8 април), когато гръцкото правителство ще се посвети още по-сериозно на въпроса. Но, вестникът обръща внимание и на дилемите за бъдещето на настоящата управляваща коалиция на Ципрас. По-конкретно, партията „Независимите гърци“ (АНЕЛ) на Панос Каменос вече открито обяви, че няма да гласува за евентуално решение, което включва термина „Македония“. Според Ефимерида, има вероятност партията „То Потами“, оглавявана от Ставрос Теодоракис, да бъде нов коалиционен партньор на Ципрас, защото лидерът й на няколко пъти потвърди, че поддържа позицията на правителството по спора за името.\r\n***Когато на дневен ред в сесията на македонския парламент в сряда дойде точката за разглеждане на трето четене на Закона за употреба на езиците, депутатите от опозиционната ВМРО-ДПМНЕ се събраха пред катедрата на председателя на парламента Талат Джафери и започнаха скандал с него, предава скопското електронно издание „Фокус“.\r\nНай-активен от всички е бил бившият премиер на Македония Никола Груевски, който е залял с вода масата край Джафери и е изключил микрофона му. „Фокус“ коментира, че едва не се е стигнало до физическа разправа, преди председателят да обяви 15-минутна пауза.", "date": "2018.03.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/03/14/2499503/plovdiv-17-godishen-uchenik-ot-targovskata-gimnaziya-e-bil-arestuvan.html", "text": "17-годишен ученик от Търговската гимназия в Пловдив е бил задържан във Второ районно управление днес. Това съобщи за Радио „Фокус“- Пловдив говорителят на ОДМВР. По неофициална информация става въпрос за притежание на наркотици. Същата мярка е била приложена вчера и спрямо друго момче. Регионалното управление на образованието също е информирано за случая.\r\nЦветана ТОНЧЕВА", "date": "2018.03.14", "title": "Пловдив: 17-годишен ученик от Търговската гимназия е бил арестуван"}
{"url": "http://www.focus-news.net/news/2018/03/14/2499505/nikolay-doynov-sayuz-na-narodnite-chitalishta-ima-golyamo-vrashtane-kam-folklora-i-mnogo-hora-zapochnaha-otnovo-da-tantsuvat-narodni-tantsi.html", "text": "Има голямо връщане към фолклора и много хора започнаха отново да танцуват народни танци. Това каза в Благоевград председателят на  Съюза на народните читалища Николай Дойнов по време на пресконференция във връзка с предстоящо изнесено заседание на Висшия съвет на Съюза на народните читалища, предаде репортер на Радио „Фокус“ - Пирин. „В София почти няма места по групите, а се разкриват нови и нови групи. Не само го използват като фитнес, а това, което дава читалището е докосване до живия човек. Няма как ти виртуално да докоснеш човек“, каза Дойнов.\r\nПо време на днешната пресконференция Дойнов каза, че Съюза на народните читалища е член на европейската мрежа на културните центрове и те участват с протестно писмо до институциите в Брюксел, защото се получава една голяма опасност след излизане на Великобритания от ЕС. „Получава се една голяма дупка от 15 милиарда в бюджета. Опасението на нашите колеги от Брюксел е, че тези пари трябва да се вземат от някъде и естествено е най-лесно от култура. Културата е най-беззащитна и най-бързо от нея може да се вземат пари и да се запълни дупката. Съюза на читалищата подписа тази петиция до всички европейски институции, като парите за култура поне да останат същите. Нашата основна дейност може да бъде прекъсната много лесно, ако нямаме финансиране“, каза Дойнов.\r\nЛора КАЛЧЕВА", "date": "2018.03.14", "title": "Николай Дойнов, Съюз на народните читалища: Има голямо връщане към фолклора и много хора започнаха отново да танцуват народни танци"}
{"url": "http://www.focus-news.net/news/2018/03/14/2499495/manol-genov-bsp-promenite-v-zakona-za-vodite-za-klasifitsiraneto-na-yazovirite-sa-zakasneli.html", "text": "Промените в Закона за водите за класифицирането на язовирите са закъснели. Това каза народният представител от ПГ на „БСП за България“ и заместник-председател на Комисията по околна среда и води Манол Генов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. Манол Генов поясни, че БСП приветства промените в закона. „Разполагам с пълното предложение на ДАМТН“, каза Генов. Той отбеляза, че имало приказки, че още в ранна пролет миналата година ще бъдат внесени тези изменения. Според него дефиницията какво е язовир е необходима. „Както каза г-н Горновски има такива водоеми, в които дребен и едър рогат добитък пият вода или се къпят патките“, допълни Генов. Според него голяма част от язовирите са правени за напояване, а не за гледане на риба. Генов посочи,че в промените в Закона за водите не вижда онова предприятие, което ще се грижи за язовирите, които евентуално няма да бъдат ликвидирани или ще останат в експлоатация. „Въпросът е следният – ако това предприятие съществува и съществува в главите на някого, защо не го виждаме в този закон. Трябва да е ясно и финансирането на това предприятие“, коментира народният представител от БСП.\r\nДеница КИТАНОВА", "date": "2018.03.14", "title": "Манол Генов, БСП: Промените в Закона за водите за класифицирането на язовирите са закъснели"}
{"url": "http://www.focus-news.net/news/2018/03/14/2499496/fokus-makedoniya-bivshiyat-makedonski-premier-nikola-gruevski-zalya-s-voda-i-izklyuchi-mikrofona-na-talat-dzhaferi.html", "text": "Когато на дневен ред в сесията на македонския парламент в сряда дойде точката за разглеждане на трето четене на Закона за употреба на езиците, депутатите от опозиционната ВМРО-ДПМНЕ се събраха пред катедрата на председателя на парламента Талат Джафери и започнаха скандал с него, предава скопското електронно издание „Фокус“.\r\nНай-активен от всички е бил бившият премиер на Македония Никола Груевски, който е залял с вода масата край Джафери и е изключил микрофона му. „Фокус“ коментира, че едва не се е стигнало до физическа разправа, преди председателят да обяви 15-минутна пауза.\r\nПревод и редакция:", "date": "2018.03.14", "title": "„Фокус“ (Македония): Бившият македонски премиер Никола Груевски заля с вода и изключи микрофона на Талат Джафери"}
{"url": "http://www.focus-news.net/news/2018/03/14/2499507/gd-granichna-politsiya-intenziven-e-trafikat-na-granichnite-punktove.html", "text": "Интензивен е трафикът на граничните пунктове. Това съобщиха от пресцентъра на ГД \"Гранична полиция\". На българо-сръбската граница трафикът е интензивен на граничен контролно-пропускателен пункт \"Калотина\" за товарни автомобили на вход. На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на вход. На българо-турската граница трафикът е силно интензивен на граничен контролно-пропускателен пункт \"Капитан Андреево\" и интензивен на граничен контролно-пропускателен пункт \"Лесово\" за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост - Русе\" за товарни автомобили на изход.\r\nНа българо-македонската граница трафикът е нормален на всички гранични контролно-пропускателни пунктове.", "date": "2018.03.14", "title": "ГД \"Гранична полиция\": Интензивен е трафикът на граничните пунктове"}
{"url": "http://www.focus-news.net/news/2018/03/14/2499486/smolyan-zaradi-srutishta-patyat-smolyan-madan-ostava-zatvoren-dvizhenieto-po-patya-devin-mihalkovo-se-osashtestvyava-v-ednata-lenta.html", "text": "Мокри и проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. В района на прохода Превала, Доспат и Борино по обяд е имало валежи от сняг, но пътищата се почистени и обработени. Заради срутището остава затворен пътят Смолян – Средногорци. Алтернативният маршрут за движение е пътят Рудозем – Смилян. Срутище затвори днес и едната пътна лента по пътя Девин – Михалково на 2 км след разклона за Девин. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова трябва да се шофира с повишено внимание и съобразена скорост. Остава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.14", "title": "Смолян: Заради срутища пътят Смолян – Мадан остава затворен, движението по пътя Девин – Михалково се осъществява в едната лента"}
{"url": "http://www.focus-news.net/news/2018/03/14/2499508/evropeyskiyat-parlament-amerikanskite-mita-evrodeputatite-prizovavat-da-ne-se-vliza-v-targovski-voyni.html", "text": "ЕС не трябва да влиза в търговска война, но трябва да е готов да защитава гражданите си. Това казаха евродепутати относно митата, планирани от САЩ, по време на дебат в сряда. \r\nПолитическите групи осъдиха като необосновани плановете на САЩ да въведе нови мита върху вноса на алуминий и стомана поради съображения, свързани с „националната сигурност“. Дебатът показа широка подкрепа сред евродепутатите за търсенето на мирно решение със САЩ и съвместно справяне с основните причини за глобалния свръхкапацитет на производството на стомана и нелоялните търговски практики на някои държави.  \r\nПри все това изказалите се евродепутати предложиха да се запазят  всички опции, ако диалогът се провали. Те подкрепиха възможните ответни мерки, обявени от Европейската комисия миналата седмица. Отговорът на ЕС трябва да бъде категоричен, но пропорционален и в рамките на международното право. \r\nЕвродепутатите също така призоваха ЕС да се присъедини към други засегнати държави, за да укрепи своята позиция и да се противопостави на протекционизма.  \r\nМного от тях призоваха за единство в ЕС в защита на гражданите и предупредиха държавите членки да не търсят индивидуални изключения. В същото време някои евродепутати заявиха, че митническият съюз на ЕС също е протекционистки, и описаха като легитимни опитите на президента на САЩ Доналд Тръмп да защити американските работници в стоманодобивната промишленост. \r\nЗаместник-председателят на Европейската комисия Юрки Катайнен заяви, че очаква ЕС, като стратегически съюзник на САЩ, да бъде изключен от митата, тъй като европейският износ не е вреден за САЩ. Той обяви, че ЕС и САЩ са започнали да работят заедно по глобалния свръхкапацитет и това сътрудничество скоро ще се засили. \r\nКомисарят по търговията Сесилия Малмстрьом посочи, че ЕС не желае влошаване на отношенията, нито споделя виждането, че търговските войни са лесни за печелене. Ако износът на ЕС обаче не бъде изключен от обхвата на американските мерки, трябва да последва категоричен и пропорционален отговор. \r\nМомчил Неков (С&Д, България) коментира: „Мерките, предложени от американския президент, поставят под въпрос дълбочината на трансатлантическата връзка. Време е обаче Европейският съюз да бъде единен и с един глас да реагира на диспропорционалните действия. Днес говорим за дискриминация към европейски производители на стомана и алуминий, но никой не говори за дискриминацията към българи, румънци, хървати, кипърци и поляци по въпроса с визите. Европейската комисия има правомощия и вече години не предприема мерки, за които има юридически инструменти и за което настоявам и се боря от години. България трябва да защити своя интерес и особено сега да настоява за решение, за да се сложи край възможно най-бързо на тази дискриминация.“", "date": "2018.03.14", "title": "Европейският парламент: Американските мита: Евродепутатите призовават да не се влиза в търговски войни"}
{"url": "http://www.focus-news.net/news/2018/03/14/2499514/evrodeputatat-emil-radev-sledvashtata-kriza-na-sigurnostta-shte-bade-predizvikana-ot-kiberprestapleniyata.html", "text": "Следващата криза на сигурността ще бъде предизвикана от киберпрестъпленията, обяви евродепутатът Емил Радев от ЕНП/ГЕРБ и призова за по-добро международно сътрудничество за защита от тази опасност, съобщиха от пресцентъра на ПП ГЕРБ. По време на дебат в пленарната зала в Страсбург Радев каза, че отделните служби за сигурност трябва да сътрудничат повече както помежду си, така и с технологичните компании.\r\n\"Новите информационни и комуникационни технологии предоставят възможност не само за развитие на обществото и икономиката, но и представят предизвикателства пред европейската и международна сигурност. Според редица анализи следващата криза на сигурността ще бъде породена от използване на новите технологии като оръжие срещу критична инфраструктура или дори срещу военни цели. Предполага се, че ще доведе до огромни икономически и социални щети, изчислявани даже на милиарди евро\", посочи евродепутатът. Той добави, че не става дума единствено за кибератаки, спонсорирани от отделни държави, а и спонсорирани от организации и дори извършвани от отделни хора. \"Това налага засилване на международното сътрудничество с цел преодоляване ефекта на киберпрестъпност, кибератаки, електронен шпионаж и други. Следва да се обменя много повече информация между отделните служби за сигурност, следва да се партнира с технологичните компании, за да се преодолеят тези негативни ефекти. Колкото повече държави се присъединят към Конвенцията от Будапеща за киберпрестъпленията, толкова по-добре ще бъдат защитени държавите срещу новите предизвикателства\", заяви Радев.", "date": "2018.03.14", "title": "Евродепутатът Емил Радев: Следващата криза на сигурността ще бъде предизвикана от киберпрестъпленията"}
{"url": "http://www.focus-news.net/news/2018/03/14/2499509/varna-dvizhenieto-po-am-hemus-v-posoka-varna-ot-km-401-do-km-402-se-izvarshva-samo-v-aktivnata-lenta-poradi-avariral-tir.html", "text": "Движението по АМ \"Хемус\" в района на Девня, в посока Варна, от км 401 до км 402, се извършва само в активната лента поради аварирал ТИР. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост, като спазват указанията на \"Пътна полиция\".", "date": "2018.03.14", "title": "Варна: Движението по АМ \"Хемус\", в посока Варна, от км 401 до км 402, се извършва само в активната лента поради аварирал ТИР"}
{"url": "http://www.focus-news.net/news/2018/03/14/2499512/blagoevgrad-povishena-opasnost-ot-padashti-kamani-ima-v-kresnenskoto-defile-i-po-pat-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и главен път Е-79, както и по пътя от и за Банско. Пътните настилки в областта са мокри и хлъзгави. Билборд е паднал на главен път Е-79, в района на Симитли, но инцидентът не е довел до нарушение на движението и съоръжението е било възстановено.\r\nЛора КАЛЧЕВА", "date": "2018.03.14", "title": "Благоевград: Повишена опасност от падащи камъни има в Кресненското дефиле и по път Симитли – Гоце Делчев"}
{"url": "http://www.focus-news.net/news/2018/03/14/2499510/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от + 2° до + 20°. Времето над страната е предимно облачно. Слаб до умерен е вятърът в областите Бургас, Варна, Видин, Кърджали, Плевен, Разград, Русе, Силистра, Смолян, София и Търговище. Дъжд вали на места в областите Благоевград, Кърджали, Пазарджик и София. Сняг вали в района на Картела /обл. Пазарджик/. Пътните настилки са предимно сухи, а по усойните и планински райони – частично мокри  и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.:\r\nАМ „Хемус“: \r\nОбласт София: движението по АМ \"Хемус\" в тунел \"Ечемишка\" посока София е ограничено поради обследване на конструкцията в светлата част на денонощието. Движението се извършва двупосочно в дясната тръба /посока Варна/. Срок до 15.03.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 00:00ч. на 15.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-866: Движението по път III-866 Девин – Михалково при км 53+000 се осъществява в една лента поради срутване на скална маса на пътното платно. Участъткът е сигнализиран с пътни знаци. Срок до 15.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nПът III-4082: Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток. \r\nОбходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.14", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/14/2499498/ivelina-vasileva-gerb-promenite-v-zakona-za-vodite-svarzani-s-yazovirite-iziskvat-obsht-konsensus.html", "text": "Промените в Закона за водите, свързани с язовирите, изискват общ консенсус. Това каза народният представител от ГЕРБ и председател на Комисията по околна среда и водите Ивелина Василева по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде репортер на Агенция „Фокус“. „Убедена съм, че и в този случай ще бъде намерен повод за изчистване на разминавания в позициите. Ще бъде постигнат консенсус. Ние сме на разположение“, поясни Василева.  „Днешният формат беше изключително подходящ за обобщаване на мнения и позиции, свързани с няколко основни въпроса, които бяха очертани. Първо и преди всичко категоризацията и класификацията на язовирите, определянето на дефиницията що е то язовир и респективно диференциацията на контрола, който се извършва върху тях“, каза Василева. Тя отчете, че други въпроси, които са били повгинати са били свързани с обособяването на структура, която да подпомага общините за справяне със задачата поддържане  или ремонтни дейности на аварирали съоръжения. Василева отчете, че осигуряването на финансирането безспорно е много важна тема. Според Искрен Веселинов от \"Обединени патриоти\" има изгладена законодателна инициатива и трябва да се търси консенсус по нея.  \r\nДеница КИТАНОВА", "date": "2018.03.14", "title": "Ивелина Василева, ГЕРБ: Промените в Закона за водите, свързани с язовирите, изискват общ консенсус"}
{"url": "http://www.focus-news.net/news/2018/03/14/2499515/prokurorskata-kolegiya-na-vss-osvobodi-daniela-popova-ot-dlazhnostta-administrativen-rakovoditel-apelativen-prokuror-na-apelativna-spetsializirana-prokuratura.html", "text": "Прокурорската колегия на ВСС взе решение да освободи Даниела Иванова Попова от заеманата длъжност „административен ръководител – апелативен прокурор“ на Апелативна специализирана прокуратура, считано от датата на вземане на решението. Това съобщиха от пресцентъра на ВСС. Колегията, на основание чл. 169, ал. 5 от ЗСВ във вр. с § 205, ал. 1 от ПЗР ЗИД на ЗСВ, взе решение да върне Даниела Иванова Попова на длъжност „прокурор“ в Апелативна специализирана прокуратура, считано от датата на вземане на решението.", "date": "2018.03.14", "title": "Прокурорската колегия на ВСС освободи Даниела Попова от длъжността „административен ръководител – апелативен прокурор“ на Апелативна специализирана прокуратура"}
{"url": "http://www.focus-news.net/news/2018/03/14/2499518/pernik-shte-bade-uchreden-initsiativen-komitet-tselyasht-da-varne-slavata-na-pernishkata-krepost.html", "text": "Инициативен комитет ще върне истинската слава на пернишката крепост. Той ще бъде учреден с широка подкрепа и в него ще участват известни български историци, интелектуалците на Перник и хора, които са ангажирани към историята на града. Това предложение направи кметът на Община Перник Вяра Церовска в рамките на дискусията, която се проведе за историята на твърдината, какво се е случило през античността, средновековието и възраждането, съобщиха от пресцентъра на Общината. \r\n„Инициативният комитет ще помогне да се говори за пернишката крепост като едно автентично място с богата история. Ще трябва да се изгради проект и да покажем на перничани и гости на града крепостта такава, каквато е. Историята й е изключително интересна. Ние всички  искаме да видим крепостта толкова истинска, колкото е била през годините назад. Това е моят стремеж и съм убедена, че това е желанието на всички перничани, защото това е силата на Перник и ние сме длъжни да работим за това“, категорично заяви кметът Вяра Церовска. \r\nДискусията премина при голям интерес и в нея взеха участие зам-кметовете Севделина Ковачева и Йордан Павлов, преподаватели от Историческия факултет на СУ \"Св. Климент Охридски\". Сред тях бяха заместник-деканът доц. Георги Николов – специалист по средновековна българска история, проф. Тотко Стоянов – специалист по антична археология, гл.ас. Даниела Стоянова – специалист по археология. Сред историците бяха  и перничаните проф. Надя Манолова – специалист по българско възраждане и доц. Александър Николов – специалист по средновековна история.\r\nВ началото на срещата беше направена  кратка ретроспекция на историята на Перник в античността, средновековието и възраждането, в която взеха участие специалистите от Регионалания исторически музей. \r\n„Тази възстановка за мен е несполучлива. Това, което се вижда от шосето, наподобява на крепост, но отблизо се вижда една свръх модернистична възстановка, която влиза в разрез със самия обект и може да се използва за някакво шоу, за концерти или за нещо друго, но не може да бъде атракция на една древна и средновековна крепост. Не искам да влизам в детайли и не ги знам защо се е стигнало до тук, но може би пернишката общественост, пернишките интелектуалци би трябвало да се обединят в една единна оценка за бъдещото премахване на тази бутафория. Трябва да се стигне до нов идеен проект, който да бъде съгласуван както с обществеността, така и с ръководството на Общината и Регионалния исторически музей, за да не се допусне отново някакво калпаво и неподходящо изпълнение“, посочи доц. Георги Николов. \r\nПо думите му като  специалист в областта на средновековието, тази възстановка не отговаря на градежа, който е характерен за пернишкото средновековие, а по-скоро прилича на това, което е строено в Плиска и Велики Преслав.\r\n„Няма историческа автентичност и е в разрез с всякакви принципи за възстановка. Крепостта трябва да бъде една атракция за бъдещите туристи и посетители на град Перник. За разлика от Международния фестивал „Сурва“, който е еднократен празник в годината, пернишката крепост може да бъде целогодишно посещавана по този идеен бъдещ проект“, сподели доц. Николов. \r\nЗам.-кметът по образование и култура Севделина Ковачева каза, че това е само първата стъпка от една поредица от инициативи, които предстоят в бъдеще, за това крепостта да бъде превърната в един атрактивен обект. \r\n„Крепостта трябва да  представлява интерес за всички, а не да се гледа с насмешка на това, което в момента се случва там. Да бъдат перничани и гости на града заинтригувани и да опознаят историята. Четем дори и в списанията, които стоят в самолетите, че  нашата крепост е като нарицателно -  как не трябва да изглежда една старинна крепост с толкова богата история“, сподели Ковачева.\r\nПо време на срещата бяха представени проекти за хълма от 1974 г. до 2013 г .от археолага Василка Паунова.", "date": "2018.03.14", "title": "Перник: Ще бъде учреден инициативен комитет, целящ да върне славата на пернишката крепост"}
{"url": "http://www.focus-news.net/news/2018/03/14/2499519/28-novi-sistemi-za-kontrol-na-skorostta-rabotyat-po-patishtata-na-stranata.html", "text": "28 нови системи за контрол на скоростта работят от 12 март по пътищата на страната, съобщиха от пресцентъра на МВР. Устройствата разполагат със собствени батерии, които издържат по минимум 5 часа в режим на запис и работят самостоятелно. Те могат да установяват по няколко нарушения, извършвани от различни автомобили, едновременно. Функционалността им позволяват да следят за нарушения на скоростта в двете посоки на движение. \r\nРаботата с новата система е напълно автоматизирана. Полицейските служители единствено избират мястото за контрол на скоростта, разполагат устройството и му задават настройките – разстояние на снимане и допустимата за участъка скорост. След това системата извършва всичко останало напълно автоматично, без никакво участие на служител. След приключване на работа, данните се предават автоматично в Централната база данни на МВР. Това става по два начина. Единият е при наличие на 3G или 4G свързаност, тогава информацията се предава дистанционно. А при втория, паметта на устройствата се свърза директно с вътрешната мрежа на МВР.", "date": "2018.03.14", "title": "28 нови системи за контрол на скоростта работят по пътищата на страната"}
{"url": "http://www.focus-news.net/news/2018/03/14/2499516/varna-vazstanoveno-e-dvizhenieto-po-am-hemus-v-rayona-na-devnya-v-posoka-varna.html", "text": "Възстановено е движението по АМ \"Хемус\", в района на Девня, в посока Варна. Това съобщиха от пресцентъра на Агенция \"Пътна инфраструктура\".", "date": "2018.03.14", "title": "Варна: Възстановено е движението по АМ \"Хемус\", в района на Девня, в посока Варна"}
{"url": "http://www.focus-news.net/news/2018/03/14/2499522/savetat-po-sadebna-reforma-otseni-napredaka-po-zakonoproekta-za-detskoto-pravosadie.html", "text": "На заседанието си днес членовете на Съветът по прилагане на Актуализираната стратегия за продължаване на реформата в съдебната система дадоха висока оценка на изготвения от Министерството на правосъдието анализ на постъпилите предложения и бележки по текстовете от консултационния документ на проекта на Закон за отклоняване от наказателно производство и налагане на възпитателни мерки на непълнолетни лица, постъпили в хода на общественото му обсъждане. Това съобщиха от пресцентъра на министерството.\r\nУчастниците приеха за сведение изготвената предварителна оценка на въздействието на проектозакона, произхождаща от решение на Съвета от края на м.г. \r\nБяха очертани основните въпроси, по които работната група следва да даде отговор, като се държи сметка за анализа на предварителната оценка, а именно по въпроса дали малолетните лица да бъдат включени в обхвата на законопроекта – в около 65 процента (около 55 броя) от получените становища се застъпва позиция за включване на малолетните лица в обхвата на законопроекта. Останалите 35 процента (около 29 броя) са против включването им, като настояват по отношение на тях да се прилагат мерките по Закона за закрила на детето. По отношение на въпроса към кой орган да бъде новата структура - Националната служба за възпитателна подкрепа – в около 60 процента (около 51 броя) от получените становища е застъпено мнение, че новата структура следва да остане към Министерски съвет, а 40 процента (около 34 броя) смятат, че трябва да е към министъра на правосъдието.\r\nПо въпроса кои органи да налагат възпитателни мерки в 50 процента (около 40 броя) от получените становища се поддържа тезата мерките да бъдат налагани от специализиран състав на районен съд, а в останалите 50 процента (около 40 броя) това становище не се подкрепя с аргумента, че е в противоречие с чл. 40, ал. 3, „б“ от Конвенцията на ООН за защита на детето. \r\nКато отчита необходимостта от нова законодателна уредба МП като съорганизатор с Емил Радев, член на Европейския парламент, организира на 20 април т.г. международна конференция. На нея ще бъдат поканени водещи специалисти в областта на детското правосъдие, за да се чуе как се прилага то в отделните държави в общността. Председателстващият съвета министър Цецка Цачева изрази увереност, че до тогава ще се постигне повече категоричност по темата. \r\nПо втора точка от дневния ред беше прието резюме на изпълнението на препоръките на Европейската комисия от доклада за напредъка на България по Механизма за сътрудничество и оценка от м. януари 2017 г. в едно с направените бележки в хода на дискусията.\r\nСъветът по прилагане на Актуализираната стратегия за продължаване на реформата в съдебната система прие и отчет за работата си през изминалата 2017г. Бяха отправени препоръки от членовете на съвета за по-добро взаимодействие със законодателната власт при законодателни инициативи за изменения в закони, свързани с изпълнение на Стратегията.", "date": "2018.03.14", "title": "Съветът по съдебна реформа оцени напредъка по Законопроекта за детското правосъдие"}
{"url": "http://www.focus-news.net/news/2018/03/14/2499504/kathimerini-poslanikat-na-sasht-v-kipar-podkrepi-pravata-na-nikoziya-da-prouchva-za-vaglevodorodi.html", "text": "Посланикът на САЩ в Кипър Катлийн Дохърти подчерта в сряда подкрепата на Вашингтон за правата на Никозия да проучва и разработва петролните и газовите залежи в своята икономическа зона и заяви, че не очаква проблеми от Турция по отношение на проучванията на Exxon Mobil в района, пише електронното издание на гръцкия вестник Kathimerini.\r\n„САЩ постоянно потвърждава подкрепата си за правото на Република Кипър да разработва ресурсите в неговата Ексклузивна икономическа зона“, заяви Дохърти по време на брифинг пред медиите.\r\n“Същевременно, ние отбелязахме, че вярваме, че газовите и петролните ресурси на острова, както и всички други ресурси, трябва да бъдат разпределени справедливо между двете общности в контекста на цялостното споразумение“, добави американският посланик в Кипър.\r\nДохърти отбеляза още, че намирането на залежите и разработването им ще отнеме няколко години. Според нейното мнение, „справедливо и дългосрочно споразумение“ по кипърския въпрос, би „спомогнало много“ за разработването на ресурсите и за просперитета на всички кипърци, като цяло.\r\nАмериканският дипломат съобщи, че основните теми по време на посещението на помощник-държавният секретар на САЩ за Европа и Евразия Уес Мичъл в Кипър в петък ще бъдат разработването на енергийните ресурси в Източното средиземноморие, двустранните отношения и проблемите в Кипър.\r\nПревод и редакция:", "date": "2018.03.14", "title": "Kathimerini: Посланикът на САЩ в Кипър подкрепи правата на Никозия да проучва за въглеводороди"}
{"url": "http://www.focus-news.net/news/2018/03/14/2499525/nimh-prez-sledvashtoto-denonoshtie-na-mesta-shte-ima-prevalyavaniya-ot-dazhd.html", "text": "През следващото денонощие облачността над страната ще е променлива, по-често значителна. На места, главно в Южна и Източна България ще има превалявания от дъжд. Разкъсвания и намаления на облачността ще има през деня над Дунавската равнина. Ще духа слаб до умерен запад-северозападен вятър. Минимални температури между 3° и  8°, максимални между 12° и 17°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се повиши, но ще остане по-ниско от средното за март.    \r\nПо Черноморието облачността ще предимно значителна и на много места ще превали дъжд. Максималните температури ще са между 11° и 16°, вълнението на морето ще бъде 1 - 2 бала. Температурата на морската вода е 6° – 7°.  \r\nВ планините ще е предимно облачно, на много места ще превали дъжд, над 1800 метра - сняг. Ще духа слаб до умерен вятър от запад-северозапад. Максималната температура на височина 1200 метра ще е около 7°, на 2000 метра - около 1°. \r\nВ петък и събота с югозападен вятър ще се затопля, по-чувствително втория ден, когато вятърът и ще се усили, особено в Източна България и северно от планините. Максималните температури тогава отново ще са близки, на места и по-високи от 20°. Вероятността за валежи е малка, облачността ще е разкъсана, предимно висока и средна, по-значителна през първия ден. През нощта срещу неделя  и в неделя от запад на изток ще превали, на места временно валежите ще са интензивни. Силният югозападен вятър ще се смени с умерен северозападен, в източните райони - север-североизточен. Ще започне бързо понижение на температурите, чувствително ще бъде в Северна България, особено в североизточните райони.", "date": "2018.03.14", "title": "НИМХ: През следващото денонощие на места ще има превалявания от дъжд"}
{"url": "http://www.focus-news.net/news/2018/03/14/2499524/evropeyskiyat-parlament-badeshteto-na-evropa-byudzhetat-na-es-sled-2020-g-tryabva-da-otgovarya-na-tselite-na-sayuza.html", "text": "         ЕС трябва да подкрепя научни програми, младежта и малките предприятия; \r\n         Дългосрочният бюджет на ЕС трябва да финансира нови приоритети, както и модерно, устойчиво земеделие и развитието на най-бедните региони в Европа; \r\n         Частично заменяне на вноските на база брутен национален доход (БНД) от държавите членки с нови източници на приходи. \r\nЕП представи позицията си относно дългосрочния бюджет на ЕС, който трябва да финансира нови приоритети и да компенсира евентуалните липси в резултат на Брекзит. \r\nЕП прие две нови резолюции относно приходната и разходната част на следващата многогодишна финансова рамка (МФР), която влиза в сила през 2021 г. \r\nСледващата МФР трябва да предостави средства за справяне с новите предизвикателства \r\nПарламентът иска бюджетът на ЕС да отговаря на политическите приоритети и да спомага за преодоляването на  някои от новите предизвикателства, пред които са изправени всички държави членки, независимо дали става въпрос за миграцията, отбраната, сигурността или изменението на климата. Евродепутатите подкрепят увеличаването на действащото ограничение за разходите на ЕС от 1% до 1,3% от БНД на ЕС, за да стане възможно финансирането на тези нови приоритети, без това да е в ущърб на най-бедните региони или земеделските общности. \r\nКлючовите предложения включват подкрепа за научни програми, „Еразъм+“, инициативата за младежка заетост и малките и средните предприятия, както и инвестиции в инфраструктурата чрез Механизма за свързване на Европа (МСЕ). \r\nНякои евродепутати предупреждават, че „няма да бъде постигнато споразумение относно МФР, без да бъде постигнат съответен напредък във връзка със собствените ресурси“, т.е. приходната част на бюджета на ЕС. По тази причина приходите и разходите трябва да бъдат третирани като един пакет. \r\nНамаляване на преките вноски на държавите членки \r\nРезолюцията се основава на доклада на групата на високо равнище за собствените ресурси и в нея се призовава за подсилването на собствените ресурси и прогресивното въвеждане на нови собствени ресурси. Те могат да бъдат основани на преразгледан ресурс на база ДДС, дял на приходите от корпоративния данък, данък върху финансовите сделки, данък за цифровия сектор или екологични данъци. \r\nНовите собствени ресурси трябва да:  \r\n•\tдоведат до значително намаляване (целящо 40%) на дела на преките вноски на база БНД и следователно до икономии за бюджетите на държавите членки, като едновременно с това премахнат логиката за „справедлива възвращаемост“, която води до „игра с нулев резултат“ между нетните платци и нетните получатели; \r\n•\tпремахнат всички отстъпки и корекции, от които се възползват само някои държави членки; \r\n•\tзапълнят „дупката, причинена от Брекзит“, без да увеличават общата данъчна тежест за европейските данъкоплатци. \r\nПовече информация е достъпна на Въпроси и отговори за МФР.     \r\nРезолюцията относно дългосрочния бюджет на ЕС след 2020 г. със съдокладчици Ян Олбрихт (ЕНП, Полша) и Изабел Тома (С&Д, Франция) беше приета с 458 гласа „за“, 177 гласа „против“ и 62 гласа „въздържал се“. \r\nРезолюцията относно реформата на системата на собствените ресурси на ЕС със съдокладчици Жерар Дьопре (АЛДЕ, Белгия) и Януш Левандовски (ЕНП, Полша) беше приета с 442 гласа „за“, 166 гласа „против“ и 88 гласа „въздържал се“. \r\nЦитати \r\nАндрей Новаков (ЕНП, България) заяви: „За истински обединена Европа ни трябва силна кохезионна политика. Краткосрочното решение за намаляване на бюджета на един от стълбовете на ЕС – кохезията, след Брекзит, само ще намали подкрепата и вярата в европейската идея. Дългосрочното, работещо решение е повече собствени приходи в бюджета на ЕС и по-малката му зависимост от вноските на държавите членки.“ \r\nМомчил Неков (С&Д, България) заяви: „Решението на Обединеното кралство да напусне Европейския съюз не трябва да бъде в ущърб на българските и европейските граждани. Програми и политики, които са доказали своята европейска добавена стойност, трябва да бъдат защитени в бъдещата многогодишна финансова рамка. В името на сигурността в областта на продоволствието и изхранването, както и на заетостта в селските райони общата селскостопанска политика трябва да се запази в сегашния си формат и бюджет. Земеделската политика е гарант за качествена и достъпна храна за половин милиард европейци. Трябва да осигурим перспективи за развитие и на младите хора, които първи пострадаха от финансовата и икономическа криза. Ще настоявам за двойно увеличение на средствата по линия на инициативата за младежка заетост и за тройно увеличение на бюджета за „Еразъм+“ в следващия програмен период.“ \r\nГеорги Пирински (С&Д, България) заяви: „Резолюцията констатира, че сегашната МФР се е оказала негодна да покрие нуждите и предизвикателствата пред Евросъюза. Подобна ситуация през следващия период би била гибелна за ЕС. Допълнителни приоритети, например за отбрана, не трябва да се финансират за сметка на солидарността. Наложително е да се гарантират необходимите ресурси за новия пакет за социална справедливост на ЕК, за социалния стълб, както и за детска гаранция, осигуряваща на всяко нуждаещо се дете минимума храна, облекло и образование, така че да се скъса с парадокса в богат Съюз милиони деца да живеят в бедност. Европейският социален фонд да стане двигател за социални инвестиции, в т.ч. и чрез финансови инструменти.“ \r\nНеджми Али (АЛДЕ, България) заяви: „Многогодишната финансова рамка трансформира политическите приоритети на ЕС в бюджетни средства. МФР не е бюджет за седем години. Тя осигурява финансиране, насочено към постигането на целите на ЕС, чрез набор от програми. МФР следва приоритетно да подкрепя общата селскостопанска и кохезионната политика, намалявайки различията между държавите членки, както и нововъзникващите политически области, свързани със сигурността и миграцията. Системата за финансиране на бюджета на ЕС следва да бъде реформирана, въз основа на препоръките на Групата на високо равнище за собствените ресурси. Ресурсите следва да се изразходват по-ефикасно и ефективно, за да създадат по-висока европейска добавена стойност.“ \r\nСледващи стъпки \r\nДвете резолюции представят приноса на Парламента към законодателните предложения на Комисията по тези въпроси, чието представяне е насрочено за май 2018 г. За приемането на новия регламент за МФР е необходимо одобрението на Парламента. \r\nВ докладите се отправя призив незабавно да бъде започната дискусия между трите институции с оглед на постигането на споразумение преди изборите за Европейски парламент. \r\nДопълнителна информация \r\n•\tНад 94% от бюджета на ЕС отиват за гражданите, регионите, градовете, земеделските производители и предприятията. Административните разходи на ЕС представляват по-малко от 6% от общия бюджет (източник: Европейската комисия) \r\n•\tРезултатите от проучване показват, че европейците очакват от ЕС намирането на решения. Повечето отговорили смятат, че Европа трябва да предприема повече действия, за да се справи с широк спектър от проблеми – от сигурността до миграцията и безработицата. (Източник: Евробарометър).", "date": "2018.03.14", "title": "Европейският парламент: Бъдещето на Европа - бюджетът на ЕС след 2020 г. трябва да отговаря на целите на Съюза"}
{"url": "http://www.focus-news.net/news/2018/03/14/2499527/stara-zagora-obsluzhvaneto-na-troleybusni-linii-s-nomera-2-i-26-shte-bade-narusheno-na-15-mart.html", "text": "Поради извършване на ремонтни дейности по локалното платно на бул. „Патриарх Евтимий” и възникнала авария, на 15 март обслужването на тролейбусни линии с номера 2 и 26 ще бъде нарушено. Това съобщиха от пресцентъра на Община Стара Загора.", "date": "2018.03.14", "title": "Стара Загора: Обслужването на тролейбусни линии с номера 2 и 26 ще бъде нарушено на 15 март"}
{"url": "http://www.focus-news.net/news/2018/03/14/2499528/predstoyashti-sabitiya-v-stranata-za-15-mart-agentsiya-fokus.html", "text": "***\r\nОт 15.30 часа на „Дондуков 2“ президентът Румен Радев ще проведе среща със заместник-председателя на Европейската комисия, отговарящ за енергийния съюз, Марош Шефчович. \r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 14.15 часа в зала „Изток“ на Народното събрание ще се проведе среща на Комисията по енергетика и  Комисията по европейските въпроси и контрол на европейските фондове с Марош Шефчович, заместник-председател на Европейската комисия, отговарящ по въпросите на Енергийния съюз. \r\n***\r\nВ Резиденция „Бояна“ ще се проведе работно посещение на канцлера на Австрия Себастиан Курц в България. \r\n***\r\nОт 10.00 часа, в Хотел „Балкан“, министърът на енергетиката Теменужка Петкова ще открие конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“. След откриването на конференцията зам.-председателят на ЕК Марош Шефчович и министър Петкова ще направят кратки изявления. \r\n***\r\nОт 9.30 часа в заседателната зала в сградата на Висшия съдебен съвет, ул. Eкзарх Йосиф, № 12 ще се проведе заседание на Пленума на ВСС. \r\n***\r\nОт 10.00 часа ще се проведе 49-то заседание на Столичния общински съвет.\r\n***\r\nОт 09.20 часа Заместник-министърът на регионалното развитие и благоустройството Малина Крумова ще открие техническия семинар „Превантивно поддържане –  проектиране и технологии“, организиран от Българска браншова камара „Пътища“.\r\n***\r\nОт 09.30 часа, в зала „Опал“ на хотел „Рамада“ фондация \"За Нашите Деца\" организира конференция \"Визия за ранното детство в България\". Форумът е под патронажа на Омбудсмана на Република България Мая Манолова, която ще го открие.\r\n***\r\nОт 09.30 часа 11 състав на Софийски градски съд ще заседава по делото срещу Христо П., бивш управител на Фонд „Научни изследвания“, обвинен в умишлена безстопанственост. \r\n***\r\nОт 09.30 часа, IV състав на Специализирания наказателен съд ще се проведе съдебно заседание по делото срещу Христо А., обвинен в организиране и ръководене на организирана престъпна група. \r\n***\r\nОт 10.30 часа, Софийски градски съд ще заседава по делото срещу Сашо Т. – пътен полицай, обвинен във взимане на подкуп и сниман по време на проверка.  \r\n***\r\nОт 11.00 часа, в зала „Изток“ на Народното събрание Заместник – председателят на НС и лидер на партия ВОЛЯ Веселин Марешки, заедно с депутатите от ПГ на ВОЛЯ,  ще се срещне с членове на  Професионалния синдикат на българските артисти и БСДП. \r\n***\r\nОт 11.00 часа в Националния пресклуб на БТА ще се проведе пресконференция на тема „Да заспиш зад волана – сънливостта като симптом на обструктивна сънна апнея и други нарушения на съня“. \r\n***\r\nОт 12.00 ч. ръководството на Българския зъболекарски съюз (БЗС) ще проведе пресконференция в БТА за отбелязване на Световния ден на оралното здраве – 20-ти март.\r\n***\r\nОт 13.00 часа в Националния пресклуб на БТА ще се проведе пресконференция на Любослав Пенев, Николай Илиев, адвокат Емилия Живкова и Атанас Стоилов. Обявената тема е: „Истината за манипулирания вот на VIII-мия конгрес на БФС и ролята на министъра на спорта”. \r\n***\r\nОт 13.30 часа, в сградата на Министерство на правосъдието ще се проведе пресконференция на тема  „Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози”.\r\n***\r\nОт 17.00 часа Изложбена зала „Архиви“ на Държавна агенция „Архиви“ ще бъде открита документалната изложба „1943: Преследване и защита. Съдбата на българските евреи“.\r\n***\r\nОт 18.00 часа, пред Министерски съвет граждани ще се съберат на протест срещу промяната в Плана за Управление на Национален парк „Пирин“. Протестът е организиран в социалните мрежи. \r\n***\r\nОт 18.00 часа в галерия „София“ на Столична библиотека ще бъде открита документалната изложба „Непознатият Райко Алексиев“, посветена на 125-годишнината от неговото рождение. \r\n***\r\nОт 18.00 часа в столичния старинен храм „Св. София“ ще се проведе концерт на Софийския свещенически хор с диригент Негово високоблагоговейнство иконом Кирил Попов. \r\n***\r\nОт 11:00 часа, в конферентната зала Grand Hall на Фламинго Гранд Хотел енд СПА, Албена, ще се проведе тържествена церемония по връчването на  ордена за офицерско звание на Академичните палми на Република Франция.\r\n***\r\nОт 10.30 часа в Зала „Изкуство” на Регионална библиотека „Димитър Талев“ – Благоевград ще се състои среща – разговор  по повод 140 години от Освобождението на България от османско иго и националния празник на България  –  3 март. \r\n***\r\nОт 14.00 часа в заседателната зала на Ректората на ЮЗУ „Неофит Рилски“ ще се проведе работилница за боядисване на великденски яйца. \r\n***\r\nНа голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р.Киплинг. \r\n***\r\nОт 19.00 часа в Драматичен Театър „Никола Вапцаров”, на камерната сцена ще бъде представен моноспектакълът „Демонът на средната възраст”. \r\n***\r\nОт 16.00 ч. в Историческият музей Ботевград ще се проведе награждаването на участниците във вторият етап от инициативата Ботевград – първият уикиград в България. \r\n***\r\nОт 11.00 часа, в дома на писателя (ул. „Вола“ 1) ще се проведе пресконференция по повод Националния конкурс „Христо Фотев“. \r\n***\r\nОт 16.30 до 18.00 часа, в централата на партията на ул. „Конт Андрованти“ 5, Общинският съветник от ГЕРБ-Бургас Стефан Колев ще има приемен ден. \r\n***\r\nОт 19.00 часа в Общинско кино \"АБ\" в сградата на ДТ \"Адриана Будевска\" – Бургас с филма на режисьора Рубен Йостлунд \"Квадратът\" ще бъде открито тазгодишното 16-то издание на кинофестивала \"София филм фест на брега\". \r\n***\r\nОт 10.00 часа, в зала 1-446 на Икономически университет – Варна, Държавната агенция за метрологичен и технически надзор, съвместно с Центъра за качество на стоките и потребителска защита към Икономически университет – Варна и Комисията за защита на потребителите, организира кръгла маса на тема „Качество на стоките и защита на потребителите“ във Варна. \r\n***\r\nОт 15:30 часа командирът на френските Военноморски сили в Средиземноморската зона вицеадмирал Шарл-Анри дьо Ше ще бъде посрещнат с военен ритуал пред Адмиралтейството от командира на ВМС контраадмирал Митко Петев. След края на разговорите в Щаба на ВМС, двамата ще направят изявления за медиите.\r\n*** \r\nОт 11.00 часа в пресклуба на БТА ще се състои пресконференция на общинските съветници от БСП и група граждани на тема \"Проблеми и реализация на водния проект в старата част на Велико Търново\". \r\n*** \r\nОт 15.00 часа в зала 314 на Областна администрация - Велико Търново ще се проведе среща – дискусия в сферата на демографските и социалните проблеми. Събитието ще бъде открито от заместник – министъра на труда и социалната политика Султанка Петрова и областния управител проф. д-р Любомира Попова. \r\n*** \r\nОт 14.00 часа в Младежки дом ще се проведе лекция на тема „Колко тежи /не/ щастието?” - запознаване с опасностите от хранителни разстройства при тийнейджърите. Съорганизатор е РЗИ - Велико Търново.\r\n*** \r\nОт 18.30 часа в НЧ \"Напредък 1869\" Театрална къща „Фери Арт“ - София, представя постановката „Операция“ по Иво Сиромахов. С участието на Мариан Бачев, Орлин Горанов, Тони Минасян, Жанет Иванова, Добрина Гецова. \r\n***\r\nОт 11.00 часа в Пресклуба на БТА – Велико Търново ще се проведе пресконференция на общински съветници от БСП и група граждани на тема „Проблеми и реализация на водния проект в старата част на Велико Търново. \r\n***\r\nОт 14:45 ч., на стадион \"Георги Бенковски\" - Видин, кметът на Община Видин Огнян Ценков ще присъства на откритата тренировка на децата от спортното училище за социална интеграция на Фондация \"Реал Мадрид\" съвместно със пристигналия испански треньор.\r\n***\r\nОт 12.00 часа, пред сградата на РЗИ-Добрич ще се проведе мирен протест на открито от служители на Регионална здравна инспекция-Добрич, които настояват за справедливо заплащане на труда в системата. \r\n***\r\nОт 09.30 часа в хотел „Стримон” ще се проведе заседание на Регионалния съвет за развитие на Югозападен региона. В него ще участва и заместник-министърът на регионалното развитие и благоустройството Деница Николова. \r\n***\r\nОт 10.00 часа в заседателната зала на Община Кюстендил ще се проведе месечно съвещание на кметовете и кметските наместници на населените места. \r\n***\r\nОт 12.00 часа, служители на РЗИ-Пазарджик ще излязат на протест заради ниските заплати. \r\n***\r\nВ 09.30 часа в зала 1 на Апелативния съд ще се проведе заседание по делото срещу Христо Т., обвинен, че при управление на подвижен железопътен състав е нарушил правилата за движение, в резултат на което причинил по непредпазливост смърт на едно лице и телесни повреди на четири лица. \r\n***\r\nВ 10.00 часа в зала 1 на Районния съд ще се проведе заседание по делото срещу Соня М., обвинена в причиняване на имотна вреда в особено големи размери – 660 050 лв.\r\n***\r\nВ 10.00 часа в зала 12 на Районния съд ще се проведе заседание по делото срещу Пенка П. и Петя В., обвинени, че в съучастие са присвоили чужди пари от фирмата, която са представлявали. \r\n***\r\nОт 10.30 часа в Художествена галерия \"Проф. Илия Петров\" ще се състои отчетът на ОДМВР-Разград.\r\n***\r\nОт 12:30 ч., във фоайето на „Доходно здание“, ще се проведе пресконференция във връзка с МФ \"Мартенски музикални дни\" с участието на Емил Табаков, Минчо Минчев, Робърт Коен.\r\n*** \r\nВ 8.00 часа министърът на регионалното развитие и благоустройството Николай Нанков ще инспектира на място срутището в района на с. Тикале, което възпрепятства движението по път ІІ-86 Смолян - Мадан. \r\n***\r\nОт 11.00 часа в зала на Областната администрация на Стара Загора областният управител Гергана Микова ще даде пресконференция. \r\n***\r\nОколо 15.10 часа в РУ-Шумен ще се проведе брифинг след годишния отчет- анализ на ОДМВР- Шумен. На него ще присъстват директорът на ГДНП гл. комисар Христо Терзийски и ст. комисар Стефан Джолев, зам.-директор на ГДБОП.", "date": "2018.03.14", "title": "Предстоящи събития в страната за 15 март (Агенция „Фокус“)"}
{"url": "http://www.focus-news.net/news/2018/03/14/2499513/reuters-i-polsha-prizova-rusiya-da-otgovori-na-vaprosite-za-otravyaneto-na-sergey-skripal.html", "text": "Премиерът на Полша Матеуш Моравиецки осъди в сряда опита за убийство на бившия полковник от ГРУ Сергей Скрипал и поиска от Русия да отговори на въпросите на Великобритания по случая, предава Reuters.\r\n„Осъждаме безпрецедентната атака на територията на Обединеното кралство. Използването на химикали като оръжие е в нарушение на международните закони“, заяви Моравиецки чрез съобщение.\r\n„Успоредно с това, ние призоваваме Русия да отговори на въпросите на обединеното кралство“, добави още той.\r\nПревод и редакция:", "date": "2018.03.14", "title": "Reuters: И Полша призова Русия да отговори на въпросите за отравянето на Сергей Скрипал"}
{"url": "http://www.focus-news.net/news/2018/03/14/2499523/a1-on-makedoniya-makedonskite-deputati-prieha-zakona-za-upotreba-na-ezitsite-bez-popravkite.html", "text": "С 64 гласа „за“, на 32-ата сесия на македонския парламент в сряда, беше приет Закона за употреба на езиците на трето четене, предава скопският телевизионен канал „A1 On”.\r\nЗаконът беше приет от парламента преди това, но президентът на републиката Георге Иванов, в съответствие със своите правомощия, не подписа закона, което наложи връщането на същия пред депутатите.\r\nГрупата на опозиционната ВМРО-ДПМНЕ внесе повече от 35 хиляди поправки в закона, за който няколко месеца по-рано са казвали, че е противоконституционен по четири точки, между които, както казват от партията, злоупотреба с европейското знаме, с цел законът да мине по кратка процедура без дебати за поправките, пише в материала на скопската телевизия.\r\nПревод и редакция:", "date": "2018.03.14", "title": "„A1 On“ (Македония): Македонските депутати приеха Закона за употреба на езиците без поправките"}
{"url": "http://www.focus-news.net/news/2018/03/14/2499529/kmetat-inzh-deyan-ivanov-beloslav-e-vtorata-nay-prozrachna-obshtina-v-stranata-za-2018-godina.html", "text": "Белослав е втората най-прозрачна Община в страната според изготвения Рейтинг на активната прозрачност за 2018 година. Това каза за Радио „Фокус“ – Варна кметът на Община Белослав инж. Деян Иванов. Екипът на Фондация „Програма достъп до информация“ е приключил оценката на Интернет страниците на 567 институции от гледна точка на задълженията за публикуване в Интернет по Закона за достъп до обществена информация. Проучването е проведено в периода от 6 февруари до 12 март 2018 година. Инж. Деян Иванов отбеляза, че през 2017 година Община Белослав е била класирана на трето място, докато 2018 година вече е на втора позиция и за втора поредна година остава първа сред общините в Източна България.\r\nВсички заявления са заведени в деловодната система „Акстър офис“. Процедурата по обработването им е изпълнена в срок, съгласно Закона за достъп до обществена информация и Вътрешни правила за предоставяне на достъп до обществена информация на Община Белослав, а заявителите са писмено уведомени в законоустановения срок при взетото решение за достъп до обществена информация. Достъпът до обществена информация е безплатен, а разходите по предоставяне на обществена информация се заплащат по нормативи, определени от министъра на финансите. На основание Закона за достъп до обществена информация, официалният интернет портал на Община Белослав предоставя актуална информация за всички сфери на дейност на общината. В обособената рубрика „Достъп до обществена информация“ е посочен и списъка на категориите информация за сферата на дейност на община Белослав, утвърден със заповед на кмета на Община Белослав инж. Деян Иванов.\r\nМарияна ВАЛЕНТИНОВА", "date": "2018.03.14", "title": "Кметът инж. Деян Иванов: Белослав е втората най-прозрачна Община в страната за 2018 година"}
{"url": "http://www.focus-news.net/news/2018/03/14/2499520/mkd-makedoniya-skandal-v-makedonskiya-parlament-okolo-zakona-za-ezitsite.html", "text": "Председателят на македонския парламент Талат Джафери беше изпръскан с вода от депутата от опозиционната ВМРО-ДПМНЕ и бивш премиер на Македония Никола Груевски, когато той откри дебатите по третото четене на Закона за употреба на езиците. Груевски се опита да вземе картата за гласуване на Джафери, след което председателят обяви прекъсване от 15 минути. След това дойде и скандалът между двамата и парламентарната охрана беше принудена да се намеси, пише скопското електронно издание „МКД“.\r\nПреди това координаторът на групата на ВМРО-ДПМНЕ Драган Данев е поискал процедура, която Джафери не е позволил. След това, част от депутатите на опозиционната партия застават пред председателското място и започват да викат „процедура“, „процедура“, докато Джафери се опитва да обяви начало на пренията за Закона за употреба на езиците.\r\n„МКД“ коментира, че Никола Груевски е бил най-гласовит и най-решителен в опитите си да прекъсне Джафери – блъскал е по масата, по звънеца, мърдал е микрофона и се е опитал да го залее с чаша вода.\r\nДокато Талат Джафери е четял изложението на депутат, депутатите от ВМРО-ДПМНЕ са излезли пред катедрата, обяснява скопското издание. Никола Груевски е започнал да звъни на председателския звънец, а Джафери е продължил да чете, което е предизвикало бившия премиер да му спре микрофона.\r\n„Спрете! Спрете, искам процедура!“ – е викал Груевски. Депутатите от ВМРО-ДПМНЕ също са подвиквали на Джафери – „Спри бе Талат“.\r\nСлед това председателят на македонския парламент обявява прекъсване и на излизане от залата е пресрещнат от Груевски, но, според разказа на „МКД“, охраната предотвратява по-сериозен инцидент.\r\n„Това е бившият председател на ВМРО-ДПМНЕ“, е заявил Джафери.\r\nДепутатите от ВМРО-ДПМНЕ  са настояли Джафери да спазва конституцията и да прилага Правилника за дейността на парламента.\r\nПревод и редакция:", "date": "2018.03.14", "title": "„МКД“ (Македония): Скандал в македонския парламент около Закона за езиците"}
{"url": "http://www.focus-news.net/news/2018/03/14/2499532/plovdiv-uchiteli-detsa-i-roditeli-v-rayon-severen-nabirat-sredstva-za-bolno-trigodishno-dete.html", "text": "Учители, деца и родители в район „Северен“ в Пловдив набират средства за болно тригодишно дете. Това съобщиха за Радио „Фокус“ – Пловдив от ръководството на детска градина „Дъга“ в района, които са едни от инициаторите на благородното начинание. Тригодишното дете, чиято майка е учителка в градината, ще бъде в първа група през есента. То страда от „ретинопатия на недоносеното” и след прекарани няколко оперативни интервенции продължава да се нуждае от специализирано лечение на зрението, в помощ на което биха искали да бъдат хората в ДГ „Дъга”. Районният кмет инж. Ралъо Ралев заяви, че приема като лична кауза историята на детето и необходимостта да се направи и невъзможното, за да може то да запази зрението си. Заедно с районния кмет, и кметската администрация ще участва в инициативите на ДГ „Дъга”, кулминация на които ще стане благотворителният концерт на децата на 24 април. „И най-малкият жест може да промени света и да подари щастие“, смята Ралев.\r\nПрез 2017 година екипът на ДГ „Дъга” поде и осъществи с впечатляващ успех инициативата под надслов „Доброто продължава”. Тя бе инициирана, за да възпитава у най-малките чувства на съпричастност, отзивчивост и грижа към всеки, който има нужда от подкрепа. Набраните от благородното начинание средства бяха в полза на обитателите на Дом за стари хора „Св. Василий Велики”.\r\nТони МИХАЙЛОВ", "date": "2018.03.14", "title": "Пловдив: Учители, деца и родители в район „Северен“ набират средства за болно тригодишно дете"}
{"url": "http://www.focus-news.net/news/2018/03/14/2499533/pazardzhik-otkrito-sportno-igrishte-za-futbol-shte-bade-izgradeno-v-rayona-na-park-ostrov-svoboda.html", "text": "Открито спортно игрище за футбол ще бъде изградено в района на парк-остров „Свобода“ непосредствено до съществуващите такива игрища, съобщиха за Радио „Фокус“ – Пазарджик от общинското ръководство. То ще е с размери 111м/72м и ще има подходяща дренираща система за отвеждане на водите от терена и с покритие с изкуствена трева. Проектът предвижда и изграждане на ограда в зоната на футболните врати. Изпълнител на инженеринговите дейности е фирма от София, а стойността на договора е до 599 500,00 лв без ДДС. Срокът за изпълнение на проекта е 45 календарни дни, считано от датата на подписване на договора за откриване на строителна площадка.", "date": "2018.03.14", "title": "Пазарджик: Открито спортно игрище за футбол ще бъде изградено в района на парк-остров „Свобода“"}
{"url": "http://www.focus-news.net/news/2018/03/14/2499517/independent-liderat-na-leybaristite-razkritikuva-tereza-mey-za-deystviyata-y-okolo-intsidenta-sas-sergey-skripal-koito-ne-sa-osnovani-na-dokazatelstva.html", "text": "Лидерът на британската опозиционна Лейбъристка партия Джереми Корбин призова правителството на Великобритания да действа „на основата на ясни доказателства“ спрямо Русия. Той заяви това в сряда пред Палатата на общините на Великобритания след изказването на британския премиер Тереза Мей, пише издание Independent.\r\n„Нашият отговор трябва да бъде решителен и в същото време съразмерен и при това той трябва да е на основата на ясни доказателства“, отбеляза Корбин.\r\nЛидерът на британската Работническа партия подложи на критика действията на правителството във връзка с инцидента с отравянето на Сергей Скрипал и зададе редица въпроси на Тереза Мей, които останаха без отговор.\r\n„Предприе ли премиера необходимите действия, в съответствие с международната Конвенция за забрана на химическото оръжие, за да отправи в Русия официално искане за предоставяне на доказателства, както изисква точка 9.2 от тази конвенция?“ – попита Корбин. „Как е отговорил премиерът на руското искане да се предостави образец от химическия агент, използван за атаката в Солсбъри, за да проведе свои собствени изследвания?“\r\nОсвен това Корбин изрази недоумение от това, че Тереза Мей не е предоставила на парламента информация за резултатите от изследването на образците от химическото вещество, използвано при нападението на Скрипал. „Показват ли резултатите от изследването на образите мястото, където е било произведено това вещество, а също и личността на престъпниците?“ – бе въпросът на Корбин към британския премиер.\r\nПревод и редакция:", "date": "2018.03.14", "title": "Independent: Лидерът на Лейбъристите разкритикува Тереза Мей за действията й около инцидента със Сергей Скрипал, които не са основани на доказателства"}
{"url": "http://www.focus-news.net/news/2018/03/14/2499521/alsat-m-makedoniya-talat-dzhaferi-nyama-da-pozvoli-da-se-povtori-24-dekemvri-i-27-april-v-parlamenta-na-makedoniya.html", "text": "Председателят на македонския парламент Талат Джафери днес заяви, че няма да позволи да се повторят 24 декември и 27 април в парламента на Македония след приемането на Закона за употреба на езиците, предава излъчващата на албански скопска телевизия „Алсат – М“.\r\nСпоред Джафери, основната компетентност на парламента е да провежда законодателните процедури в съответствие с Конституцията и Правилника за дейността на парламента:\r\n„Всеки гражданин пред всяка институция има изричното право на протест и нямам забележки по този въпрос към гражданите, които бяха пред парламента, но държанието на част от депутатите може да се приеме като провокация в междуетническите отношения. Това е картина и възможност за онези, които са действали по такъв начин поради състоянието и позицията си, все още не могат да разберат, че са опозиция“, заяви Джафери.\r\nПревод и редакция:", "date": "2018.03.14", "title": "„Алсат – М“ (Македония): Талат Джафери няма да позволи да се повтори 24 декември и 27 април в парламента на Македония"}
{"url": "http://www.focus-news.net/news/2018/03/14/2499534/d-r-slavcho-slavchev-13-ot-zhivota-si-prekarvame-v-san.html", "text": "1/3 от живота си прекарваме в сън. Това каза в интервю за Агенция „Фокус“ д-р Славчо Славчев – специалист по медицина на съня от Фондация „Сън и здраве“, по повод Световния ден на съня – 14 март. „Ако живеем средно 70-80 години, може да се изчислят над 20  години, които прекарваме в сън. Защо си губим времето, за да спим? Този въпрос проф. Уилям Демент от университета в Станфорд, Калифорния, задал на студентите си. Един от тях най-неочаквано отговорил най-правилно – за да се наспим. Ако действително погледнем така, ние спим, за да се наспим. Защо обаче ни е необходимо това? В 24 часа от денонощие, ние прекарваме 16 часа в будно състояние и 8 часа средно в сън“, обясни д-р Славчев. По думите му осемте часа сън са необходими, за да можем пълноценно да живеем останалите 16 часа. „Те дават живеца на нашия живот. Нашият организъм работи на два режима – режим „буден“ и режим „сън“. В съня, особено нашата централна нервна система, мозъкът ни, работи изключително интензивно. Той обработва информацията, която се получава през деня, класифицира я като важна и неважна и консолидира паметта. Подреждаме нашите емоции и вземаме важни решения. Ако нямаме достатъчните 8 часа, нашият мозъчен компютър не може да завърши работата си в режим „сън“, допълни той. Според него, включвайки го в режим „буден“, ние го оставяме в отворен режим с незавършени програми и той работи по много програми едновременно без да ги е завършил. „По този начин се намалява неговата скорост и капацитет. Установено е, че хора, които не са спали достатъчно, по-трудно вземат правилни решения и имат неадекватни реакции. Затова се казва, че неспалият мозък е глупав, трудно се обучава, трудно запомня“, каза още д-р Славчо Славчев. \r\nЛюба АЛЕКСИЕВА", "date": "2018.03.14", "title": "Д-р Славчо Славчев: 1/3 от живота си прекарваме в сън"}
{"url": "http://www.focus-news.net/news/2018/03/14/2499537/miroslav-iliev-agrometeorolog-usloviyata-na-poleto-prez-mart-shte-pozvolyat-rezitbi-na-ovoshtni-vidove-i-lozovi-masivi.html", "text": "Очаква се възобновяване на вегетацията след трайното затопляне на времето от средата на месец март при зимните култури пшеница, ечемик и рапица. Това каза за Радио „Фокус” -Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна.\r\n„В землищата на агростанциите Главиница в област Силистра, Търговище, Долни чифлик в област Варна, Разград, Царев брод в област Шумен и Карнобат максималното количество водна маса, което може да поеме почвената структура, изразено в проценти, до края на месец февруари достигна пределни стойности, а на места и над 100%“, допълни Мирослав Илиев. Според прогнозата през месец март ще бъде възможно да се подновят сеитбите на грах, както и разсаждане на разсад от салати и марули за отглеждане на открито. Условията на полето ще позволят резитби на овощни видове и лозови масиви. Ще е възможно и торене. „За месец март не се очакват опасни явления, условията на открито ще позволят провеждането без сериозни затруднения на всички належащи селскостопански дейности“, подчерта агрометеорологът Мирослав Илиев.\r\nМарияна ВАЛЕНТИНОВА", "date": "2018.03.14", "title": "Мирослав Илиев, агрометеоролог: Условията на полето през март ще позволят резитби на овощни видове и лозови масиви"}
{"url": "http://www.focus-news.net/news/2018/03/14/2499536/s-podnasyane-na-tsvetya-na-groba-na-narodnata-pevitsa-lyubka-rondova-shte-badat-otbelyazani-2-godini-ot-smartta-.html", "text": "С поднасяне на цветя на гроба на народната певица Любка Рондова на 15 март от 11.00 часа на Централните софийски гробища ще бъдат отбелязани 2 години от смъртта ѝ. Това съобщи за Радио „Фокус“ – Пирин Маргарита Недкова, директор на ансамбъл „Гоце Делчев“. „Който има желание, може да дойде и да поднесе почитанията си към голямата българска народна певица“, каза още Недкова. Тя добави, че отделно от това ансамбълът ще проведе и специална репетиция в памет на Любка Рондова.\r\n„Фокус“ припомня:\r\nЛюбка Рондова е родена в костурското село Шестово, Егейска Македония през 1936 година. Тя живее в Полша и Чехия. Завършва славянска филология в Прага. През 1960 година семейството ѝ се завръща в България. Рондова постъпва в най-стария в България ансамбъл за народни песни и танци „Гоце Делчев“, където остава 30 години. Дълго време е солистка и лице на ансамбъла. За приноса ѝ към развитието и популяризирането на българската култура на 22 май 2002 година Любка Рондова е удостоена с орден „Стара планина“. Тя е носител и на орден „Кирил и Методий“ II степен и златен медал „Петко Войвода“. През месец февруари 2015 година е наградена от Годишните фолклорни награди 2015 година, посветени на Гюрга Пинджурова в приз „Цялостен принос към българския фолклор“ със Статуетка и плакет 120 години от рождението на Гюрга Пинджурова. Народната певица Любка Рондова си отива от този свят на 15 март 2016 година. Смъртта ѝ настъпва се след дълго боледуване.\r\nЛивия НИНОВА", "date": "2018.03.14", "title": "С поднасяне на цветя на гроба на народната певица Любка Рондова ще бъдат отбелязани 2 години от смъртта ѝ"}
{"url": "http://www.focus-news.net/news/2018/03/14/2499554/erdogan-izprati-spetsialni-pozdravi-na-bratyata-ot-bosna-kosovo-albaniya-makedoniya-cherna-gora-zapadna-trakiya-krim-balgariya-i-rumaniya.html", "text": "Президентът на Турия и генерален председател на управляващата Партия на справедливостта и развитието (ПСР) Реджеп Тайип Ердоган произнесе голяма реч по време на шестата редовна отчетно-изборна конференция на партията в провинция Сакария, информира официалният сайт на ПСР. В изказването си Ердоган изпрати специални поздрави и сърдечни пожелания към „братята” от Босна, Косово, Албания, Македония, Черна гора, Западна Тракия, Крим, България и Румъния и продължи по следния начин:\r\n„Ние комуникираме с приятелите на Сакария в Сараево, Скопие,  Ксанти (Искече – старото име на турски), Комотини (Гюмюрджина - старото име на турски), Кърджали, Призрен, Прищина, Мостар. Чрез вас изпращаме специални поздрави  на всички наши братя зад граница, чиито сърца и души са заключени и съсредоточени в нашата държава. На всички онези подтиснати и жертви, които постоянно се молят за успеха на Турция, за самите нас. Винаги съм го казвал. Нашите физически граници са различни; границите на сърцата ни са съвсем различни. Площта на Турция е над 780 хиляди кв. км. Половината от сърцата ни са в Истанбул, Диарбекир, Трабзон, Анталия, Измир; другата половина обаче са в Алепу, Киркук, Ерусалим, Санджак, Бухара, Урумчи (Синдзян-уйгурския автономен регион в Китай). Колкото и да сме ангажирани с въпросите на Одрин, Йозгат и Ерзурум; в същата тази степен се притесняваме и заради проблемите и терзанията на нашите братя в Крим, Кавказ, Туркменистан, Африка, Южна Азия. Така както работим за нашата страна и за нашата нация; по същия точи начин водим борба и подтиснатите наши братя във всичките четири посоки на света”.Георги Димов", "date": "2018.03.14", "title": "Ердоган изпрати специални поздрави на „братята” от Босна, Косово, Албания, Македония, Черна гора, Западна Тракия, Крим, България и Румъния"}
{"url": "http://www.focus-news.net/news/2018/03/14/2499531/pravitelstvoto-sazdava-predpriyatie-sobstvenik-na-yazovirite-koito-obshtinite-ne-mogat-da-poddarzhat-obzor.html", "text": "Възнамеряваме да създадем търговско предприятие, което ще е собственик на язовирите, които общините не могат да поддържат. Това съобщи пред журналисти министърът на икономиката Емил Караниколов. По думите му голяма част от язовирите на общините не се стопанисват заради липса на средства. Караниколов заяви, че прехвърлянето на язовири в търговското предприятие ще може да стане със законодателни промени. Предприятието ще отговаря за извършването на ремонта и поддържането на язовирите, така че да не се случва това да няма пари и финансови средства. По думите му е внесено предложение за промени в Закона за водите, които предвиждат язовирите да бъдат категоризирани на големи и малки, като ще стане ясно и какви са изискванията за експлоатация. Също така собствениците и операторите ще са задължени да правят аварийни планове. Караниколов поясни, че парите ще са от държавния бюджет и допълни, че има и предложения, да се създаде фонд, който да генерира средства и от стопанската дейност на всички язовири. По този начин ще се набират средствата за извършване на ремонтите. По думите му промените в закона трябва да са готови до другата сряда и да са внесени в НС. Караниколов поясни, че се касае за активи, които са публична държавна собственост. По думите според анализ в момента има около 5700 язовира, от които над 4500 са собственост на общините. Министърът заяви, че предстои да се изпратят писма на общините и да им се даде едномесечен срок, за да се установи дали могат да управляват язовирите, които управляват. „В една каскада има следния проблем – някои от язовирите се управляват от общините, дават се на аренда, но има язовири, които са направени само с цел безопасност. Те не се стопанисват добре от общините, тъй като няма средства за тях. Държавата ще поеме тази отговорност“, коментира още министърът на икономиката. \r\nМариела РУСЕВА", "date": "2018.03.14", "title": "Правителството създава предприятие, собственик на язовирите, които общините не могат да поддържат (ОБЗОР)"}
{"url": "http://www.focus-news.net/news/2018/03/14/2499530/brekzit-ep-preporachva-sporazumenie-za-asotsiirane-mezhdu-es-i-obedinenoto-kralstvo.html", "text": "         Зачитане на целостта на вътрешния пазар, митническия съюз и четирите свободи; \r\n         Осигуряване на равнопоставено и справедливо третиране на гражданите на ЕС, живеещи в Обединеното кралство, и на британските граждани, живеещи в ЕС; \r\n         Запазване на правата на гражданите, залегнали в Белфасткото споразумение (Ирландската граница). \r\nЕП прие резолюция, в която излага възможната рамка на бъдещите отношения между ЕС и Обединеното кралство след Брекзит. \r\nКато се вземат предвид червените линии, обявени от британското правителство, евентуално споразумение за асоцииране между ЕС и Обединеното кралство може да предостави подходяща рамка за техните бъдещи отношения. Това се казва в резолюцията, приета с 544 гласа „за“, 110 гласа „против“ и 51 гласа „въздържал се“. Отношенията могат да се базират на четири стълба: \r\n•         търговия и икономически отношения (споразумение за свободна търговия); \r\n•         вътрешна сигурност; \r\n•         сътрудничество във външната политика и отбраната; \r\n•         тематично сътрудничество, например в сферата на трансгранични научни и иновационни проекти. \r\nЕвродепутатите настояват тази рамка да включва последователно управление, със солиден механизъм за уреждане на спорове. \r\nРезолюцията, подготвена от работната група на парламента относно Брекзит, подчертава уникалността на системата на ЕС, с нейните задължителни общи разпоредби, общи институции и общи механизми за надзор, правоприлагане и правосъдие. Това означава, че дори близко асоциирани държави със сходно законодателство не могат да се възползват от права, облаги и достъп до пазара в същата степен като държавите членки на ЕС. \r\nВсяка рамка за бъдещите отношения трябва да включва и зачитането на целостта на вътрешния пазар, митническия съюз и четирите свободи, без да позволява различен подход за отделните сектори (избиране на благоприятни закони на ЕС). Тя трябва да гарантира независимото вземане на решения в ЕС и правния ред на Съюза, включително ролята на Съда на ЕС. \r\nСпоразумение за оттегляне и преходен период \r\nВ резолюцията се приветства проектът на споразумение за оттегляне на Европейската комисия от 28 февруари и се изразява подкрепа за предложените преходни мерки. \r\nСъщо така отново се подчертава, че е важно да се гарантира равнопоставено и справедливо третиране на гражданите на ЕС, живеещи в Обединеното кралство, и на британските граждани, живеещи в ЕС. \r\nВ резолюцията се приветства и проектът на протокол относно Ирландия и Северна Ирландия, включително и вариантът за предпазен механизъм, описан в съвместния доклад от декември 2017 г. , който предоставя конкретно резервно решение срещу засилването на граничния контрол и запазва сътрудничеството север-юг. Евродепутатите подчертават и важността на запазването на правата на гражданите, изложени в Белфасткото споразумение. \r\nЦитат \r\nМомчил Неков (С&Д, България) заяви: „Брекзит ще донесе промяна в Европейския съюз както за гражданите, така и за бизнеса. За нас българите е важно в кратки срокове да се постигне споразумение, което да гарантира правата на гражданите, за да могат всички тези хиляди българи да живеят без притеснения за бъдещето си. За последното десетилетие стокообменът между Великобритания и България се е удвоил до 1,2 милиарда евро на годишна база. Без споразумение след Брекзит, българският износ за Обединеното кралство, равняващ се на 500 милиона евро, е застрашен. В наш интерес е тази икономическа връзка да се запази поне на днешните нива. Трябва да се изостави езикът на политическите обвинения и да погледнем прагматично на бъдещите отношения между ЕС и Обединеното кралство.“ \r\nСледващи стъпки \r\nРезолюцията излага приноса на Парламента към срещата на високо равнище на държавните и правителствените ръководители на ЕС на 22 – 23 март, когато се очаква да бъдат приети насоките на Съвета за преговори относно бъдещите отношения с Обединеното кралство. Всяко споразумение за оттегляне или бъдещо споразумение за асоцииране или международно споразумение с Обединеното кралство трябва да бъде одобрено от ЕП.", "date": "2018.03.14", "title": "Брекзит: ЕП препоръчва споразумение за асоцииране между ЕС и Обединеното кралство"}
{"url": "http://www.focus-news.net/news/2018/03/14/2499555/dobrich-organizirat-informatsionen-den-za-mladezhi-koito-imat-zhelanie-da-se-vklyuchat-v-profesionalno-obuchenie-v-sferata-na-turizma.html", "text": "Организират информационен ден за младежи, които имат желание да се включат в професионално обучение в сферата на туризма, предаде кореспондентът на Радио „Фокус” – Варна. Младите хора ще бъдат обучавани за професиите готвач, сервитьор и администратор. Информационният ден ще се проведе утре - 15 март, от 10.00 часа в парк-хотел „Изида”. Информационният ден е част от проект на Община Каварна, разработен в партньорство с университета в румънския град Констанца, проект, финансиран по трансграничната програма ИНТЕРРЕГ. Той е насочен към повишаване на квалификацията на млади хора от региона на Добрич и Констанца, които искат да се реализират в областта на туризма. Обучението е безплатно, включен е курс и по румънски език. 40 младежи на възраст от 16 до 29 години ще бъдат включени в обучението. Приоритетно ще се подбират такива, които в момента не работят и не учат. Изискване е кандидатите да живеят на територията на област Добрич и да имат завършен 10-ти клас. По същия начин е организирано обучение и в град Констанца, като там езиковият курс е по български език. Обучението ще се провежда по утвърдена програма на Висшето училище по мениджмънт в Добрич, ще се използва базата на колежа в града за теоретични и практически упражнения. Курсовете ще започнат в края на месец март или в началото на месец април.\r\nЖулиета НИКОЛОВА", "date": "2018.03.14", "title": "Добрич: Организират информационен ден за младежи, които имат желание да се включат в професионално обучение в сферата на туризма"}
{"url": "http://www.focus-news.net/news/2018/03/14/2499556/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-provede-sreshta-s-aktiva-na-zheni-gerb-sofiya.html", "text": "Председателят на ПГ на ГЕРБ и зам.-председател на партията Цветан Цветанов проведе тази вечер работна среща с актива на Жени ГЕРБ-София, съобщиха от пресцентъра на партията. Днешните разговори бяха част от поредицата срещи „Европейски диалози“, които дамите от ГЕРБ-София организират. На последната такава среща гост-лектор беше зам.-министърът на външните работи Георг Георгиев, като тази вечер неговото място зае председателят на парламентарната Комисия по външна политика Джема Грозданова.\r\nЦветан Цветанов обсъди с дамите актуалната политическа обстановка в страната, като обясни какви са последните законодателни инициативи на ГЕРБ и управляващото мнозинство в парламента. Председателят на ПГ на ГЕРБ коментира, че в днешно време е все по-трудно управляващите да се справят с негативния ефект от популизма на опозицията. „Днешното им предложение за създаването на анкетна комисия за продажбата на ЧЕЗ бе поредният пример за популизъм. На техния популизъм ние реагираме с отговорни парламентарни действия“, подчерта Цветанов. По думите му в борбата с демагогията на БСП е много важна подкрепата, която ГЕРБ получава от своите коалиционни партньори от „Обединените патриоти“.\r\nЦветан Цветанов поздрави дамите за техните инициативи за киберсигурността, целящи да намалят насилието както в живота, така и в интернет. Той анонсира и предстоящото събитие от парламентарното измерение на европредседателството – заседанието на съвместната група за парламентарен контрол на „Европол“ в неделя и понеделник. „Вашите събития за киберсигурността отлично се вписват в предстоящия форум“, обърна се към жените Цветанов.\r\nПредседателят на Комисията по външна политика Джема Грозданова представи пред дамите приоритетите на Българското председателство на Съвета на ЕС. В своята презентация Грозданова анонсира всички по-важни събития от парламентарното измерение на председателството. „Поставянето на темата за европейската перспектива пред Западните Балкани е огромен успех за нас“, каза председателят на Комисията по външна политика.", "date": "2018.03.14", "title": "Председателят на ПГ на ГЕРБ и зам.-председател на партията Цветан Цветанов проведе среща с актива на Жени ГЕРБ-София"}
{"url": "http://www.focus-news.net/news/2018/03/14/2499557/predstoyashti-mezhdunarodni-sabitiya-za-15-mart-agentsiya-fokus.html", "text": "***Генералният секретар на Н АТО Йенс Столтенберг ще даде пресконференция, в която ще изложи годишният доклад на Алианса, фокусът на който пада върху бюджетни въпроси, след като президентът на САЩ Доналд Тръмп поиска от европейските съюзници да внасят повече средства\r\n***Започва делото срещу гръцкия епископ Амвросий за подстрекаване към насилие над хомосексуалистите\r\n***Президентът на САЩ Доналд Тръмп ще приеме премиера на Ирландия Лео Варадкар в Белия Дом\r\n***Навършват се седем години от началото на конфликта в Сирия\r\n***Поддръжници и опоненти на премиера на Унгария Виктор Орбан ще проведат паралелни демонстрации по случай Националния празник на страната\r\n***", "date": "2018.03.14", "title": "Предстоящи международни събития за 15 март ( Агенция „Фокус“ )"}
{"url": "http://www.focus-news.net/news/2018/03/14/2499561/pazardzhik-13-sa-kandidatite-za-finansirane-na-proizvedeniya-na-izkustvata-po-proekt-panagyurishte-duhovnost-i-tvorchestvo-v-edno.html", "text": "13 са кандидатите за финансиране на произведения на изкуствата по проект „Панагюрище – духовност и творчество в едно“ през 2018 година, съобщи за Радио „Фокус“ – Пазарджик Радка Костуркова от Община Панагюрище. Тя обясни, че по предварително обявените условия за финансиране по проекта могат да кандидатстват физически или юридически лица, като едно физическо лице или организация не може да кандидатства в една сесия с повече от един проект. „Творбите трябва да са значими за Панагюрския край, да са част от миналото, настоящето и бъдещето на Панагюрище, както и да са свързани с неговата история, бит и култура. Финансирането по проект „Панагюрище – духовност и творчество в едно“ ще се реализира от Бюджет‘ 2018 на Община Панагюрище. Съставът на комисия от външни експерти, които да оценят предложените проекти, ще бъде определена от постоянната комисия на Общински съвет – Панагюрище по образование, култура младежки дейности и спорт“, коментира Костуркова. Тя каза също, че одобрените проекти ще бъдат публикувани на интернет страницата на Община Панагюрище до 31 март 2018 година.\r\nВаня НИКСОЛОВА", "date": "2018.03.14", "title": "Пазарджик: 13 са кандидатите за финансиране на произведения на изкуствата по проект „Панагюрище – духовност и творчество в едно“"}
{"url": "http://www.focus-news.net/news/2018/03/14/2499553/kaloyan-pargov-bsp-lyavata-alternativa-za-upravlenieto-predstavya-diskusiyata-na-tema-za-edna-obnovena-sotsialna-balgariya-nashite-alternativi.html", "text": "Лявата алтернатива за управлението представя Дискусията на тема „За една обновена социална България – нашите алтернативи“. Това каза в интервю за Радио  „Фокус“ Калоян Паргов по повод провелата се днес дискусия с участието на дискусионен клуб „Политика 21“ към БСП-София и учени от БАН. На дневен ред по време на дискусията е бил поставен въпросът „каква икономика искаме“, информира Паргов. По думите му причина за актуалността на въпроса са намаляващите всяка година чуждестранни инвестиции. Тенденция се наблюдава и по отношение намаляване на приходите от ЕС под формата на европейски фондове, обясни още той. „Все повече свиват мащабите. Имаме един растеж, с което се прави статистика и правителството, но дали това е истинският растеж, от който имаме нужда, дали той ни дава нужната добавена стойност, която да има отношение към подобряване на благосъстоянието, към привличане на повече приходи в бюджета, за да правим наистина една по-различна политика. Защото един нов модел на здравеопазване, на образование, на социална политика, пък и на отбраната и всяка една сфера, иска повече пари и повече ресурси“, каза Калоян Паргов. Той допълни, че първата стъпка е да се направи така, че чуждестранните инвеститори да имат причина да инвестират в страната. България има нужда от няколко ключови предприятия, които са високотехнологични и осигуряват висока добавена стойност и работни места и един по-различен стандарт на живот, обясни Паргов.", "date": "2018.03.14", "title": "Калоян Паргов, БСП: Лявата алтернатива за управлението представя Дискусията на тема „За една обновена социална България – нашите алтернативи“"}
{"url": "http://www.focus-news.net/news/2018/03/14/2499526/makfaks-makedoniya-prodalzhavat-protestite-pred-makedonskiya-parlament-sreshtu-priemaneto-na-zakona-za-ezitsite.html", "text": "Продължават протестите пред парламента на Македония срещу приемането на Закона за употреба на езиците. Стотици граждани все още се намират пред сградата на народното събрание, където в сряда, в бурна атмосфера, бе приет спорния закон, без подкрепата на депутатите от опозиционната ВМРО-ДМПНЕ, предава македонската държавна агенция „Макфакс“.\r\nЗаконът бе приет с гласовете на 64 народни представители. Депутатите от ВМРО-ДПМНЕ твърдят, че законът е приет противоконституционно, а председателят на парламента Талат Джафери твърди, че законът е получил подкрепата на мнозинството депутати, след което Конституционният съд е на ход да прецени дали той е в съответствие с Конституцията.\r\nПревод и редакция:", "date": "2018.03.14", "title": "“Макфакс“ (Македония): Продължават протестите пред македонския парламент срещу приемането на Закона за езиците"}
{"url": "http://www.focus-news.net/news/2018/03/14/2499562/faz-robert-fitso-predlozhi-ostavkata-si-kato-ministar-predsedatel-na-slovakiya-no-s-usloviya.html", "text": "Във вечерните часове на сряда министър-председателят на Словакия Роберт Фицо изненадващо предложи оставката си, съобщава германският национален ежедневник Die Frankfurter Allgemeine Zeitung. \r\nСъгласно разпространената информация, Фицо ще депозира оставката си пред президента Андрей Киска в сутрешните часове на четвъртък. Но дори и при това положение той постави условия – неговата партия СМЕР да запази правото си да предложи наследник. \r\nЗаформиралата се правителствена криза е свързана с убийството на журналиста  Ян Кучияк и неговата годеница. Той разследваше връзките на мафията с най-висшите правителствени кръгове, припомнят от редакцията. Тереза Герова", "date": "2018.03.14", "title": "FAZ: Роберт Фицо предложи оставката си като министър-председател на Словакия – но с условия"}
{"url": "http://www.focus-news.net/news/2018/03/14/2499558/makedoniya-bivshiyat-premier-gruevski-napadna-dzhaferi-v-skopskiya-parlament-obzor.html", "text": "Бившият министър-председател на Македония и лидер на ВМРО-ДПМНЕ Никола Груевски нападна председателя на парламента Талат Джафери по време на приемането на Закона за езиците, предават всички македонски медии. Местните издания уточняват, че при откриването на дискусията за третото гласуване на Закона за употреба на езиците, който трябва да легитимира албанския език като официален в страната, Груевски е опитал да отнеме депутатската карта за гласуване на председателя на парламента. Ударил е по масата, по звънеца, опитал се е да изкриви микрофоните и да излее чашата с вода. \r\nСпоред „МКД“ депутатът Груевски е бил най-гръмогласен и ожесточен в опита да прекъсне Джафери. Докато председателят на парламента е чел изложението на президента Георги Иванов, депутатите от ВМРО-ДПМНЕ са се наредили пред председателската маса и са се опитали да прекъснат речта на парламентарния шеф, искайки процедура. След това Груевски се е качил зад Джафери и му е изключил микрофона. \r\nМакедонският „Фокус“ пише, че Груевски е „влязъл в клинч“ с квесторите в парламента и цитира Талат Джафери, който отказва да коментира поведението на Груевски. Електронното издание „Антропол“ пише, че СДСМ е създал възможността на Груевски да се покаже като герой. „Либертас“ и „Слободен печат“ припомнят, че през 2003 година Груевски отново е отнемал картата за гласуване на председателя, когато този пост е заеман от Любчo Йордановски. „Дойче веле“ е озаглавило коментара си: „Законът за езиците: Парламентът на ръба на инцидента”. В коментара си изданието пише: „В македонският парламент страстите постепенно се покачват и ако пред него се организират протести, то в пленарната зала бяха регистрирани сблъсъци и блокади“, като припомня, че ВМРО-ДПМНЕ искаше отлагане на дискусията докато не се разгледат повече от 35 000 възражения, които от партията внесоха по-рано. \r\nИзлъчващата на албански език телевизия „Алсат-М“ е озаглавила репортажа си: „Инцидент между Груевски и Джафери“.\r\nТелевизия „Максфакс цитира председателя на парламента, който заявява: „Няма да позволя да се повтори 27 април 2017  в парламента”.  „24 Вести“ съобщава, че физическата разправа между Груевски и Джафери е \"избегната на косъм\".   \r\nПревод и редакция: Иван ЛАЗАРОВ", "date": "2018.03.14", "title": "Македония: Бившият премиер Груевски нападна Джафери в скопския парламент (ОБЗОР)"}
{"url": "http://www.focus-news.net/news/2018/03/14/2499511/mvnr-na-rusiya-zayavleniyata-na-tereza-mey-po-deloto-na-sergey-skripal-sa-bezpretsedentno-gruba-provokatsiya.html", "text": "Русия оценява заявленията на британския премиер Тереза Мей по случая около отравянето на бившия полковник от ГРУ Сергей Скрипал като безпрецедентно груба провокация, която подрива основите на междудържавния диалог. Това се казва в разпространено в сряда заявление на Министерството на външните работи на Русия, предава ТАСС.\r\n„Оценяваме заявлението на министър-председателя на Великобритания Тереза Мей в парламента на 14 март относно мерките за „наказване“ на Русия под фалшивия предлог за участие в отравянето на Сергей Скрипал и неговата дъщеря като безпрецедентно груба провокация, която подрива основите на нормалния междудържавен диалог между нашите страни“, подчертаха от руското външно ведомство.\r\nОт там добавиха още, че смята за неприемливи враждебните мерки на Лондон, включително изгонването на 23 руски дипломати.\r\n„Смятаме за категорично неприемлив и недостоен факта, че правителството на Великобритания в своите неблаговидни политически цели отиде към по-нататъшно сериозно изостряне на отношенията, обявявайки редица враждебни мерки, включително изгонване от страната на 23 руски дипломати“, подчертаха от руското министерство.\r\nВ заявлението се отбелязва, че правителството на Великобритания е направило избор да се конфронтира с Русия, отказвайки се от разследване и задействане на установените международни формати по делото на бившия полковник от ГРУ Сергей Скрипал.\r\n„Вместо да завърши собственото си разследване и да задейства установените международни формати и инструменти, включително в рамките на Организацията за забрана на химическото оръжие, за което ние бяхме готови, британското правителство направи избор да се конфронтира с Русия“, се казва в заявлението.\r\nПревод и редакция:", "date": "2018.03.14", "title": "МВнР на Русия: Заявленията на Тереза Мей по делото на Сергей Скрипал са безпрецедентно груба провокация"}
{"url": "http://www.focus-news.net/news/2018/03/14/2499564/prezidentat-na-makedoniya-za-zakona-za-upotrebata-na-ezitsite-az-tova-nyama-da-go-pozvolya-nyama-da-podpisha-ukaz.html", "text": "Държавният глава на Република Македония Георги Иванов увери, че няма да подпише указ за Закона за употребата на езиците, който по-рано в сряда бе гласуван в парламента, предава скопското електронно издание „НОВА“.\r\n„Като президент на Република Македония няма да позволя това. Следователно няма да подпиша указ за закон, приет по този начин. Закон, който злоупотребява с европейското знаме, закон, за който не се водеше дебат по промените, които произлязоха от моите препоръки, закон, който се гласува извън всички процедури, закон, който е противоконституционен и закон, който нарушава дадените гаранции. Конституцията и съвестта ми не ми позволяват да подпиша указ за обявяване на такъв закон“,  се казва в изявлението на македонския президент. \r\nПо-рано тази година, през януари, Георги Иванов отказа да подпише указ за закона, който предизвика остър дебат в съседна Македония. Тереза Герова", "date": "2018.03.14", "title": "Президентът на Македония за Закона за употребата на езиците: Аз това няма да го позволя, няма да подпиша указ"}
{"url": "http://www.focus-news.net/news/2018/03/14/2499568/usa-today-prez-2100-godina-letniyat-sezon-v-iztochnoto-sredizemnomorie-shte-bade-s-dva-mesetsa-po-dalag-pokazva-izsledvane.html", "text": "Ново изследване показва, че през 2100 г. летният сезон в Източното Средиземноморие ще бъде с два месеца по-дълъг, което означава, че хората от региона ще се наслаждават на шестмесечно лято. Зимата пък ще бъде с продължителност от само два месеца. И всичко това благодарение на глобалното затопляне, пише американският вестник USA Today.\r\n„Нашето изследване показва, че промените в климата, на които всички сме свидетели днес, вероятно ще се засилят през следващите десетилетия\", заяви Асаф Хохман от Университета в Тел Авив, който ръководи изследването. То се основава на климатичните модели и според заключенията, съдържащи се в него,  очакваното увеличение на парниковите газове ще бъде основната причина за промените в сезоните. \r\nСтраните, които ще бъдат най-силно засегнати от продължителното лято, са Израел, Египет, Йордания, Сирия, Ливан и Южна Турция.\r\nПозовавайки се на проучването в Университета в Тел Авив, което бе публикувано в сряда, Хохман заяви, че „заключенията са обезпокоителни. Докато няма съществена промяна в сегашното поведение на човек, лятото се очаква да се увеличи с 25% до средата на века и с 49% до края му\".\r\n„Комбинацията от по-кратък дъждовен сезон и по-дълъг сух сезон може да предизвика сериозен проблем с водата в Израел и съседните страни\", предупреди ученият.\r\nИзследването е публикувано в рецензирания международен вестник за климатология, публикация на Кралското метеорологично дружество, поясняват от редакцията. Тереза Герова", "date": "2018.03.14", "title": "USA Today: През 2100 година летният сезон в Източното Средиземноморие ще бъде с два месеца по-дълъг, показва изследване"}
{"url": "http://www.focus-news.net/news/2018/03/14/2499565/washington-examiner-rand-pol-obeshta-da-blokira-nominatsiite-na-donald-tramp-za-darzhaven-sekretar-i-direktor-na-tsru.html", "text": "Американския сенатор от Републиканската партия (избран от Кентъки ) обяви в сряда, че ще няма да одобри номинациите на американския президент Доналд Тръмп за държавен секретар (Майк Помпео) и директор на Централното разузнавателно управление (ЦРУ) (Джина Хаспел), пише американското издание Washington Examiner.\r\nПол обеща: „Ще направя всичко по силите си, за да ги блокирам“ и излезе с резки критики спрямо Хаспел, за която каза, че е показала „изблик на радост“, когато заподозрян терорист е бил измъчван в едно от т.нар. „черни места“ по време на войната в Ирак.\r\nОсвен това сенаторът не одобрява и Помпео, който е и бивш директор на ЦРУ, защото подкрепя „промяна на режима“ в Иран и войната в Ирак.\r\nИзданието припомня, че Пол е гласувал срещу назначаването на Помпео като директор на разузнаването.\r\nПревод и редакция:", "date": "2018.03.14", "title": "Washington Examiner: Ранд Пол обеща да блокира номинациите на Доналд Тръмп за държавен секретар и директор на ЦРУ"}
{"url": "http://www.focus-news.net/news/2018/03/14/2499563/mevlyut-chavushoglu-uvolnenieto-na-reks-tilarsan-mozhe-da-zabavi-pregovorite-mezhdu-turtsiya-i-sasht.html", "text": "Турция изрази надежда, че „ще постигне същото съгласие“ с новия държавен секретар на САЩ Майк Помпео, заяви министърът на външните работи на Турция Мевлют Чавушоглу, като добави, че планираната двустранните преговори може да се забавят заради уволнението на Рекс Тилърсън, пише турското издание Hurryiet.\r\n„Срещата, която трябва да се проведе на 19 март, може да се забави след напускането на Тилърсън“, заяви в сряда Чавушоглу по време на обща пресконференция в Москва с руския си колега Сергей Лавров. „Нашите приятели във Вашингтон трябва да преценят дали срещата ще се проведе или не. Чакаме отговор от тях“, добави той.\r\n„Работата ни с Тилърсън продължаваше дори в моменти, когато нашите отношения бяха стигнали до критично ниво. Ние продължавахме нашата комуникация дори в най-тежките моменти. Това е, разбира се, решение на САЩ и ние трябва да работим с всеки министър на основата на разбирателство и взаимно уважение“, заяви още Чавушоглу.\r\nТурското издание коментира, че кадровите промени в Държавния департамент са дошли в момент на силно обтегнати турско-американски отношения. Тилърсън посети Анкара през февруари, с цел да оправи отношенията между двете страни чрез създаването на общ механизъм за разрешаване на различията в Сирия и в двустранните отношения.\r\nПървата среща между страните се проведе миналата седмица във Вашингтон, когато двете страни обсъдиха модел, който да бъде приложен в сирийския район Манбидж, припомня Hurryiet. Турция отдавна натиска САЩ да изтегли сирийските кюрдски формирования от този регион на изток от Ефрат.\r\nОт своя страна, премиерът на Турция Бинали Йълдъръм също се изказа по въпроса за оставката на Тилърсън, като подчерта, че отношенията между Анкара и Вашингтон „не зависят от отделни личности“.\r\nПревод и редакция:", "date": "2018.03.14", "title": "Мевлют Чавушоглу: Уволнението на Рекс Тилърсън може да забави преговорите между Турция и САЩ"}
{"url": "http://www.focus-news.net/news/2018/03/14/2499560/edin-chovek-zagina-a-drug-postrada-tezhko-pri-intsident-v-zavod-arsenal-obzor.html", "text": "26-годишен мъж загина, а друг пострада тежко при производствена авария - запалване в цех 130 на Завод 3 в завод „Арсенал“ в Казанлък.  От Инспекцията по труда уточниха, че двамата мъже са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея.  По предварителна информация по време на работата сместа се запалва, в резултат на което двамата получават изгаряния, от които единият работник умира, а другият е откаран в болнично заведение с 80 % изгаряния. Производството, в което е станал инцидентът, е ново и е обезпечено с ново оборудване.\r\nПредстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н. \r\nПред журналисти изпълнителният директор на завод „Арсенал\" Николай Ибушев поясни, че инцидентът е възникнал в помещение, където има смесител - миксер за димна смес. Миксерът се задвижва от пулт, който се намира извън помещението. „При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата\", поясни Ибушев. Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства. „Едно е ясно, че има отново нарушение на инструкциите за безопасна работа, както се получава в такива случаи, имаме и инцидент\", каза Ибушев. Той поясни, че по данни на станцията, която прави замервания, няма обгазяване в района.\r\nМеждувременно Окръжна прокуратура-Стара Загора разпореди проверка във връзка с инцидента.", "date": "2018.03.14", "title": "Един човек загина, а друг пострада тежко при инцидент в завод „Арсенал“ (ОБЗОР)"}
{"url": "http://www.focus-news.net/news/2018/03/14/2499569/alsat-m-makedoniya-albaniya-i-kosovo-privetstvaha-priemaneto-na-zakona-za-upotrebata-na-ezitsite.html", "text": "Албания и Косово приветстваха приемането на Закона за употребата на езиците в македонския парламент, предава скопският телевизионен канал „Алсат-М“.\r\n„Приветствам решителността на македонския парламент да приеме Закона за употребата на езиците като важен исторически акт не само за албанците, но и за европейското бъдеще на Македония. Поздравления“, бе реакцията на албанския президент Илир Мета.\r\nНа свой ред косовският държавен глава Хашим Тачи поздрави всички албанци в Македония и определи приемането на закона като много важна крачка напред към евроатлантическото бъдеще на страната.\r\n„Това е добра воля за съвместно съществуване, като се зачита културното многообразие, достойнството и почтеността на всеки гражданин. Поздравявам албанците и  македонската държава за тази важна стъпка към евроатлантическото бъдеще“, отбеляза Тачи, оценявайки, че приемането на закона е в интерес не само на албанската общност, но и за целия регион.\r\nИ косовския премиер Рамуш Харадинай приветства приемането на закона, като заяви, че това е голяма стъпка в реализирането на правата на албанците и в същото време зачитане на гражданските ценности на една държава с демократични цели.\r\n„Законът за използването на албански език изпълнява задълженията по Охридското споразумение и зачитане на международните споразумения. С него започва нова ера във вътрешните отношения в Македония и в същото време е пътна карта към ЕС за целия регион. Поздравявам всички сънародници в Македония за този велик и легитимен акт, наред с други неща, написа Харадинай в социалната мрежа „Фейсбук“.\r\nМедиите и в двете страни, без изключение, предадоха новината за „официализирането на албанския език на цялата територия на Македония\". Тереза Герова", "date": "2018.03.14", "title": "„Алсат-М“ (Македония): Албания и Косово приветстваха приемането на Закона за употребата на езиците"}
{"url": "http://www.focus-news.net/news/2018/03/14/2499535/mariya-zaharova-london-predade-na-moskva-spisak-s-izgonenite-deputati-rusiya-shte-otgovori-saotvetstvashto.html", "text": "Официалният представител на Министерството на външните работи на Русия Мария Захарова заяви по време на участието си в програмата „60 минути“ на телевизионния канал „Россия 1“, че Лондон е предал на Москва списъка с 23-ата изгонени руски дипломати, като сред тях са военни аташета в посолството на Русия във Великобритания, предава ТАСС.\r\n„Днес ни предадоха списък на руската страна. Това са руски дипломати, сред които военни аташета. Тези хора трябва да напуснат територията на Великобритания в течение на седем дни“, отбеляза Захарова, като уточни, че документът е получен по дипломатически канали.\r\n„Ще приемем абсолютно съответстващи на ситуацията мерки, в момента се работи върху отговора“, заяви тя. „Нашите ответни мерки ще бъдат публикувани и предадени на британската страна“.\r\nОсвен това Захарова съобщи, че Русия очаква Великобритания да й предаде повече от 40 руски граждани, срещу които има подозрения за извършени престъпления. Според нейните думи, тези хора не само, че не се дават на Русия в продължение на много години, но и са получили особен статут и „пълно покровителство от страна на Лондон, пълен пакет защита и социални помощи“.\r\nПревод и редакция:", "date": "2018.03.14", "title": "Мария Захарова: Лондон предаде на Москва списък с изгонените депутати, Русия ще отговори съответстващо"}
{"url": "http://www.focus-news.net/news/2018/03/14/2499567/sitel-makedoniya-pred-sgradata-na-parlamenta-v-skopie-prodalzhava-protestat-sreshtu-priemaneto-na-zakona-za-upotrebata-na-ezitsite.html", "text": "Пред сградата на парламента в Скопие продължава протестът срещу приемането на Закона за употребата на езиците, предава телевизионният канал  „Сител“.\r\nСтотици граждани все още се намират пред сградата на народното събрание, където в сряда, в бе приет спорният закон без подкрепата на депутатите от опозиционната ВМРО-ДМПНЕ.\r\nЗаконът бе приет с гласовете на 64 народни представители. \r\nДепутатите от партията на Християн Мицкоски твърдят, че законът е приет противоконституционно, а председателят на парламента Талат Джафери твърди, че законът е получил подкрепата на мнозинството депутати, след което Конституционният съд е на ход да прецени дали той е в съответствие с Основния закон на страната. Тереза Герова", "date": "2018.03.14", "title": "„Сител“ (Македония): Пред сградата на парламента в Скопие продължава протестът срещу приемането на Закона за употребата на езиците"}
{"url": "http://www.focus-news.net/news/2018/03/14/2499559/afp-sasht-v-oon-rusiya-e-vinovna-za-otravyaneto-na-sergey-skripal.html", "text": "САЩ заявиха в сряда, че Русия е „отговорна\" за нападението срещу бившия офицер от руското Главно разузнавателно управление (ГРУ) Сергей Скрипял и призоваха Съвета за сигурност на ООН да държи Москва отговорна, предава AFP.\r\n„САЩ вярват, че Русия е отговорна за атаката срещу двама души в Обединеното кралство\", каза посланикът на САЩ при ООН Ники Хейли на извънредно заседание на Съвета за сигурност. Тереза Герова", "date": "2018.03.14", "title": "AFP: САЩ в ООН: Русия е виновна за отравянето на Сергей Скрипал"}
{"url": "http://www.focus-news.net/news/2018/03/14/2499566/faz-novoto-germansko-pravitelstvo-se-sabra-na-parvo-zasedanie.html", "text": "Новото федерално правителство на Германия се събра на първо заседание, съобщава националният ежедневник Die Frankfurter Allgemeine Zeitung. \r\nКанцлерът Ангела Меркел, новите федерални и държавни министри се срещната в сградата на Канцлерството в Берлин. На заседанието не присъстваше единствено новият външен министър на Германия – Хайко Маас. Причините за отсъствието му обаче не бяха съобщени.  Тереза Герова", "date": "2018.03.14", "title": "FAZ: Новото германско правителство се събра на първо заседание"}
